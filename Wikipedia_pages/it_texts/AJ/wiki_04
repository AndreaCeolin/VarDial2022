{"id": "1071340", "revid": "729019", "url": "https://it.wikipedia.org/wiki?curid=1071340", "title": "Opus (musica)", "text": "Opus (abbreviato in Op., al plurale in Opp.) \u00e8 una parola latina che significa lavoro o opera. In ambito musicale questo termine seguito da un numero indica una composizione di un autore secondo una catalogazione ufficiale.\nStoria.\nSin dal XVII secolo i lavori di molti compositori sono stati identificati dal loro numero di opus. Attorno al 1800 il numero di opus veniva assegnato dagli editori che pubblicavano in un unico volume pi\u00f9 lavori, generalmente in gruppi di 3, 6 o 12. Il numero di opus finiva cos\u00ec per non avere una diretta relazione con l'ordine cronologico: le opere non pubblicate, ad esempio, mancano di numero di opus. Era anche possibile che si verificassero buchi di numerazione o duplicazioni, ci\u00f2 anche in considerazione che spesso vi erano pi\u00f9 editori che pubblicavano opere di uno stesso autore. Alcuni numeri di opus, come per esempio quelli di Mozart sono cos\u00ec inutili da non essere pi\u00f9 utilizzati per identificarne i lavori. Nel caso di un'unica pubblicazione con pi\u00f9 brani indipendenti, i singoli brani vengono riconosciuti numerandoli progressivamente: esempio i quartetti d'archi di Joseph Haydn\nconosciuti come Haydn Op. 76 si compongono di 6 quartetti identificati come Op. 76 N. 1, Op. 76 N. 2 ecc.\nA partire dal 1800, sull'esempio di Beethoven, il numero di opus cominci\u00f2 ad essere assegnato direttamente dall'autore e veniva solitamente assegnato ai singoli lavori (anche se alcuni compositori continuarono ad assegnare il numero ad insiemi come pezzi per piano e canzoni). Gradualmente si perse quindi il legame tra numero di opus e pubblicazione e, a partire dal 1900 molti compositori, assegnarono un numero anche a lavori che non necessariamente sarebbero stati pubblicati. In conseguenza di ci\u00f2 il numero di opus, quando presente, \u00e8 una buona guida per la cronologia di una composizione, sebbene non sia sempre affidabile.\nOpere postume, opere senza opus (WoO), opus doppi.\nLe opere senza numero di opus vengono in genere catalogate come WoO (\"Werk ohne Opuszahl\", Opera senza un numero di Opus), anche se in qualche caso alle opere rinvenute in tempi successivi \u00e8 stato assegnato un numero di opus (consecutivo rispetto alle opere pubblicate in vita). I numeri di WoO sono stati utilizzati specialmente per i lavori di Beethoven.\nLe opere postume vengono in genere etichettate come Op. posth., ma anche in questo caso sono presenti eccezioni alla regola. Per esempio Mendelssohn/Bartholdy pubblic\u00f2 in vita tre sinfonie (Op. 11, Op. 52, e Op. 56). Dopo la sua morte furono pubblicate due altre sinfonie (la quarta, \"Italiana\", e la quinta, \"Riforma\") a cui furono assegnati i numeri Op. 90 ed Op. 107.\nIn alcuni casi l'autore \u00e8 stato cos\u00ec accurato da assegnare un numero di Opus anche ai lavori di revisioni, accade cos\u00ec che la quarta sinfonia di Prokofiev sia catalogata come Op. 47 ma anche come Op. 112.\nLe abbreviazioni.\nIn molti casi i lavori di un compositore sono stati catalogati da uno studio particolarmente autorevole da costituire poi un riferimento per tutti gli altri."}
{"id": "1071347", "revid": "10929", "url": "https://it.wikipedia.org/wiki?curid=1071347", "title": "Battaglia dei Campi Raudi", "text": ""}
{"id": "1071369", "revid": "465169", "url": "https://it.wikipedia.org/wiki?curid=1071369", "title": "Dora Maar seduta", "text": "Ritratto di Dora Maar o Dora Maar seduta \u00e8 un dipinto a olio su tela (92\u00d765 cm) realizzato nel 1937 dal pittore spagnolo Pablo Picasso. \u00c8 conservato nel Museo Picasso di Parigi.\nNel 1936 Picasso, stabilitosi nei pressi di Cannes, conobbe la giovane fotografa Dora Maar e ne divenne l'amante. In questo periodo dipinse una serie di ritratti alternativamente di Dora e Marie-T\u00e9r\u00e8se.\nLa giovane \u00e8 ritratta assisa con una blusa nera e una gonna rossa a quadri. Le forme spigolose e l'abbigliamento elaborato mettono in risalto la forte personalit\u00e0 della donna."}
{"id": "1071385", "revid": "1605525", "url": "https://it.wikipedia.org/wiki?curid=1071385", "title": "Il Giallo Mondadori dal 1501 al 1600", "text": ""}
{"id": "1071402", "revid": "196390", "url": "https://it.wikipedia.org/wiki?curid=1071402", "title": "Campionato Siciliano", "text": ""}
{"id": "1071410", "revid": "1305772", "url": "https://it.wikipedia.org/wiki?curid=1071410", "title": "Femme en vert", "text": "Femme en vert (ovvero \"Donna in verde\") \u00e8 un dipinto a olio su tela (130x97 cm) realizzato nel 1909 dal pittore spagnolo Pablo Picasso. Si trova presso il Van Abbemuseum di Eindhoven, nei Paesi Bassi.\nIl dipinto da parte del periodo cubista: l'artista scompone l'immagine in numerose sfaccettature, che fondono il soggetto con l'ambiente che lo circonda."}
{"id": "1071417", "revid": "1305772", "url": "https://it.wikipedia.org/wiki?curid=1071417", "title": "Chelsea", "text": ""}
{"id": "1071418", "revid": "1543377", "url": "https://it.wikipedia.org/wiki?curid=1071418", "title": "Ormone radicante", "text": "Gli ormoni radicanti sono sostanze, spesso di sintesi chimica, appartenenti alla categoria dei fitormoni, atte a facilitare la riproduzione di radici da talee erbacee o legnose, nelle pratiche di giardinaggio.\nLe sostanze.\nAlcune delle sostanze pi\u00f9 usate sono l'auxinosimile sintetico, l'Acido indol-3-butirrico (IBA), o l'acido naftilacetico (NAA) che facilitano l'accumulo di auxine naturali del vegetale nella regione basale dell'incisione o talea e quindi la produzione facilitata delle prime radici.\nGli ormoni sopraddetti possono essere presenti direttamente sotto forma di acidi (meglio solubili in alcool), o dei relativi sali (in tal caso meglio solubili in acqua).\nForma commerciale ed applicazione.\nLa disponibilit\u00e0 in commercio \u00e8 sotto forma liquida, spesso ulteriormente da diluire con acqua, o in forma di polvere (talco) imbevuta della sostanza.\nLa applicazione \u00e8 con la messa a contatto della parte basale della talea che si vuol fare radicare con il prodotto, tenendo conto che esiste una notevole differenza tra le talee erbacee e quelle legnose, soprattutto nei modi e tempi di applicazione.\nLe talee legnose abbisognano di tempi di applicazione circa tre-quattro volte superiori delle erbacee.\nLe modalit\u00e0 ed i tempi di applicazione sono indicate sulla confezione dei prodotti e vanno seguite con precisione.\nPratica e precauzioni.\nLe sostanze in argomento sono di fatto il prodotto di sintesi che simulano la presenza di grosse quantit\u00e0 di concime attivo (sono sottoprodotti della trasformazione naturale organica dei cascami organici in concime) quindi la loro presenza si limita a stimolare una naturale potenzialit\u00e0 del vegetale a produrre radici in presenza di terreno concimato. Questo significa che se la detta potenzialit\u00e0 del vegetale non esiste naturalmente la attivit\u00e0 del radicante \u00e8 nulla; d'altra parte se esistono gi\u00e0 naturalmente nel suolo le sostanze analoghe al radicante la aggiunta del radicante stesso \u00e8 pressoch\u00e9 inutile.\nA livello professionale \u00e8 importante l'abbinamento all'ormone radicante di sostanze antibiotiche, che blocchino l'insorgenza di marcescenze sostenute da batteri o miceti, che a volte insorgono nella produzione commerciale intensiva di talee radicate nel normale suolo concimato di vivaio.\nPur trattandosi di fitormoni, quantit\u00e0 eccessive possono rivelarsi tossiche per la pianta, specie se in quantit\u00e0 esagerata in distretti diversi da quelli competenti, come ad esempio foglie o cortecce giovani, esattamente come lo \u00e8 il letame fresco su foglie e tali cortecce. Per lo stesso motivo le sostanze \u00e8 bene che non rimangano in contatto con la pelle della persona che applica i trattamenti, sempre appunto come \u00e8 per la applicazione del letame fresco. Occorre poi considerare che essendo sostanze chimiche concentrate \u00e8 facile trattare o applicare i prodotti in concentrazioni errate, molte volte superiori al naturale, e quindi in maniera pi\u00f9 violentemente reattiva (tossica), e comunque nociva. Utilizzando gli ormoni radicanti in eccesso, possiamo ottenere l'effetto contrario, ossia uccidere la talea. Solitamente \u00e8 sufficiente immergere la superficie inumidita del taglio nella polvere ed interrare dopo avere sbattuto accuratamente la talea per eliminare la polvere in eccesso.\nBuona norma \u00e8 comunque seguire attentamente le indicazioni.\nAlcuni ormoni radicanti come il NAA possono avere, per applicazioni ricorrenti e ripetute sulla pelle degli esseri umani, effetto tossico e cancerogeno: usare i guanti, evitare il contatto, lavarsi le mani."}
{"id": "1071419", "revid": "1543377", "url": "https://it.wikipedia.org/wiki?curid=1071419", "title": "Serenata al mattino", "text": "Serenata al mattino (in francese \"L'aubade\") \u00e8 un dipinto a olio su tela (195x265 cm) realizzato nel 1942 dal pittore spagnolo Pablo Picasso. \u00c8 conservato nel Centre Pompidou di Parigi.\nCi sono pervenuti diversi schizzi e disegni preparatori di questa tela. Il quadro rappresenta due donne: una \u00e8 sdraiata su di una panca, l'altra \u00e8 seduta su di una sedia con un mandolino in mano."}
{"id": "1071421", "revid": "767487", "url": "https://it.wikipedia.org/wiki?curid=1071421", "title": "Maya con la bambola", "text": "Maya con la bambola \u00e8 un dipinto a olio su tela (73x60 cm) realizzato nel 1938 dal pittore spagnolo Pablo Picasso. Il quadro \u00e8 stato trafugato dalla casa parigina della nipote del pittore, assieme al Ritratto di Jacqueline il 28 febbraio 2007.\nNel 1935 Marie-Th\u00e9r\u00e8se diede alla luce Maria Concepc\u00econ, nome della sorella di Picasso morta bambina; la figlia di Pablo fu sempre chiamata Maya. Marie-Th\u00e9r\u00e8se all'angrafe la registr\u00f2 come \"padre ignoto\"; Picasso fu padrino al suo battesimo. La bambina fu ritratta poche volte dal padre, la sua nascita e la relazione con sua madre fu nota solo a pochi amici."}
{"id": "1071422", "revid": "110157", "url": "https://it.wikipedia.org/wiki?curid=1071422", "title": "Stadthagen", "text": "Stadthagen \u00e8 una citt\u00e0 della Germania, capoluogo del circondario della Schaumburg, nel land della Bassa Sassonia. Si trova circa ad ovest di Hannover.\nStadthagen, fino al 1607 residenza dei conti di Schaumburg, \u00e8 ricca di edifici rinascimentali, tra l'altro il castello e il palazzo municipale. Un monumento di importanza europea \u00e8 il Mausoleo del Principe Ernst."}
{"id": "1071424", "revid": "1543377", "url": "https://it.wikipedia.org/wiki?curid=1071424", "title": "La cucina (Picasso)", "text": "La cucina \u00e8 un dipinto a olio su tela (175x250 cm) realizzato nel 1948 dal pittore spagnolo Pablo Picasso. \u00c8 conservato nel Mus\u00e9e National Picasso di Parigi.\nEsistono due versioni di questo dipinto, entrambe rappresentanti la cucina del pittore nell'appartamento di Rue des Grands-Augustins."}
{"id": "1071425", "revid": "26630", "url": "https://it.wikipedia.org/wiki?curid=1071425", "title": "La capra", "text": "La capra \u00e8 una scultura in bronzo di cm 120,5 x 72 x 144 realizzata nel 1950 dal pittore spagnolo Pablo Picasso. \u00c8 conservata al Museum of Modern Art\ndi New York.\nLa Capra \u00e8 composta con oggetti e materiali di scarto recuperati in una discarica a Vallauris, assiemati e ricoperti da un calco in gesso. "}
{"id": "1071426", "revid": "949200", "url": "https://it.wikipedia.org/wiki?curid=1071426", "title": "Il maglione giallo", "text": "Il maglione giallo (\"Le chandail jaune\") \u00e8 un dipinto a olio su tela (81x65 cm) realizzato nel 1939 dal pittore spagnolo Pablo Picasso: la donna ritratta \u00e8 Dora Maar, amante dell'artista.\nL'opera apparteneva alla celebre collezione di Berggruen, un mercante d'arte berlinese che nel 1936 lasci\u00f2 la Germania nazista per rifugiarsi negli Stati Uniti. Tornato in Europa alla fine della Seconda guerra mondiale, apr\u00ec una galleria d'arte a Parigi, in seguito per dieci anni l'affid\u00f2 alla citt\u00e0 di Berlino, dopo averla prestata a Londra. .\nPicasso usa qui la tecnica della ragnatela solo nel maglione di Dora, il resto del quadro \u00e8, invece, disegnato con notevole precisione."}
{"id": "1071429", "revid": "1543377", "url": "https://it.wikipedia.org/wiki?curid=1071429", "title": "Le tre et\u00e0 dell'uomo (Picasso)", "text": "Le tre et\u00e0 dell'uomo (\"Nus masculins\") \u00e8 un dipinto a olio su tavola (54,6x65,8\u00a0cm) realizzato nel 1942 dal pittore spagnolo Pablo Picasso. Questa opera appartiene alla Collezione Mabile di Bruxelles.\nIl quadro rappresenta tre uomini di tre et\u00e0 diverse nello studio dell'artista."}
{"id": "1071439", "revid": "767487", "url": "https://it.wikipedia.org/wiki?curid=1071439", "title": "Circonferenza dei flessi", "text": "Si definisce circonferenza dei flessi, o primo cerchio di Bresse, il luogo dei punti che hanno, in un certo istante, accelerazione parallela alla velocit\u00e0, cio\u00e8 hanno accelerazione normale nulla. La traiettoria dei punti appartenenti a tale circonferenza mostra perci\u00f2 un flesso, cio\u00e8 la curvatura della traiettoria in quei punti \u00e8 nulla.\nDetto luogo \u00e8 una circonferenza in quanto le circonferenze hanno la propriet\u00e0 di essere luogo dei vertici di angoli che possiedono la medesima ampiezza se insistono sullo stesso arco.\nSia formula_1 il centro delle velocit\u00e0 e formula_2 il centro delle accelerazioni (l'unico punto del corpo che possieda accelerazione nulla in un certo istante di tempo). Il punto formula_1 possieder\u00e0 un'accelerazione inclinata rispetto alla congiungente formula_4 un angolo\ndove formula_6 \u00e8 il valore dell'accelerazione angolare, mentre formula_7 quello della velocit\u00e0 angolare, essendo:\nAnalogamente la velocit\u00e0 di formula_2 sar\u00e0 perpendicolare alla congiungente formula_4. Quindi, preso un punto qualsiasi formula_11 sulla circonferenza dei flessi, la sua velocit\u00e0 e la sua accelerazione saranno dirette comunque verso il punto formula_12 e quindi parallele tra loro. Questo accade perch\u00e9 l'angolo formula_13 insister\u00e0 sempre sull'arco formula_14, mentre l'angolo formula_15 insister\u00e0 comunque sul diametro della circonferenza."}
{"id": "1071440", "revid": "1305772", "url": "https://it.wikipedia.org/wiki?curid=1071440", "title": "It Came from the Desert", "text": "It Came from the Desert (lett. \"venne dal deserto\") \u00e8 un videogioco sviluppato dalla Cinemaware nel 1989 per Amiga e in seguito convertito per MS-DOS e TurboGrafx 16. Erano previste, ma non uscirono, una versione Atari ST e una Sega Mega Drive; quest'ultima esiste come prototipo ed \u00e8 un gioco d'azione piuttosto differente.\nCome molti altri titoli Cinemaware \"It Came from the Desert\" ha uno stile hollywoodiano, con utilizzo di intermezzi animati e una grafica di alto livello, caratteristiche non comuni all'epoca. Il videogioco \u00e8 ispirato a molti film di serie B degli anni cinquanta che sfruttano l'idea delle radiazioni e del nucleare per generare mostruose creature mutanti. Il gioco viene considerato uno dei migliori e dei pi\u00f9 innovativi titoli Cinemaware, avendo vinto molti riconoscimenti dalle riviste del settore.\nTrama.\nSiamo nel giugno 1951. La cittadina mineraria di Lizard Breath, negli Stati Uniti, ha sub\u00ecto una pioggia di meteoriti e il giocatore, che interpreta il geologo locale Greg Bradley, decide di investigare su alcuni strani fatti accaduti nella cittadina.\nNella prima parte Greg deve raccogliere prove sufficienti sulla minaccia delle formiche giganti, in modo da convincere lo sceriffo della loro esistenza.\nSuccessivamente interviene la Guardia Nazionale che dovr\u00e0 difendere la citt\u00e0, trovare e distruggere il nido delle formiche.\nModalit\u00e0 di gioco.\nIl \"gameplay\" \u00e8 incentrato sulle scelte del giocatore, che ha a disposizione una mappa a scorrimento della zona. A seconda delle localit\u00e0 esplorate, che vengono mostrate come schermate statiche, il giocatore pu\u00f2 incontrare altri personaggi, entrare in minigiochi o incontrare delle formiche giganti.\nCon i personaggi si interagisce con visuale in prima persona, attraverso men\u00f9 che propongono frasi predefinite.\nI minigiochi introducono nel videogioco d'avventura degli elementi arcade.\nLe formiche vengono combattute con la pistola, granate, dinamite e con insetticida che viene sparso tramite un aeroplano. I combattimenti faccia a faccia avvengono con visuale in prima persona, mentre gli attacchi in massa hanno visuale dall'alto. Possono esserci anche scontri con il coltello, contro personaggi umani ostili.\nIn caso di fallimento di una prova d'azione ci si ritrova in ospedale, con conseguente perdita di tempo; \u00e8 possibile anche la fuga dall'ospedale, anch'essa sotto forma di un minigioco arcade.\nIl gioco \u00e8 in tempo reale e un secondo corrisponde a un minuto nel mondo del gioco; si hanno 15 giorni di tempo fittizio per completare l'avventura, pertanto \u00e8 importante la rapidit\u00e0 di decisione.\nEspansione.\nNel 1990 usc\u00ec un'espansione solo per Amiga, in due dischetti, intitolata \"Antheads: It Came from the Desert II\" o \"Antheads: It Came from the Desert II Data Disk\" nelle edizioni europee Mirrorsoft o solo \"It Came from the Desert II\" nell'edizione americana Cinemaware. Si svolge sempre a Lizard Breath, cinque anni dopo, dove le formiche sono tornate, riuscendo tra l'altro a trasformare alcuni abitanti in ibridi dalla testa di formica. Anche l'espansione fu di solito un successo di critica.\nFilm.\nNel 2017 \u00e8 uscito il film \"It Came from the Desert\", di coproduzione finlandese-britannica-canadese, dichiaratamente ispirato al videogioco, sebbene con una trama differente. Durante i titoli di coda vengono mostrate scene del videogioco."}
{"id": "1071441", "revid": "1573940", "url": "https://it.wikipedia.org/wiki?curid=1071441", "title": "Chiesa dei Cappuccini (Cagliari)", "text": "La chiesa dei Cappuccini, dedicata a sant'Antonio di Padova, \u00e8 una chiesa della citt\u00e0 di Cagliari.\nMeglio conosciuta dai cagliaritani come chiesa di sant'Ignazio o di fra Ignazio, \u00e8 officiata dai frati cappuccini e sorge, attorniata dagli edifici del convento, nel quartiere Stampace, lungo il viale Sant'Ignazio che conduce al colle di Buoncammino.\nStoria e arte.\nLa chiesa, di origine cinquecentesca, molto rimaneggiata soprattutto nel XX secolo, \u00e8 inscindibilmente legata alla figura di sant'Ignazio, frate cappuccino originario di Laconi, centro abitato oggi in provincia di Oristano, vissuto e morto a Cagliari nel XVIII secolo.\nIl convento \u00e8 un importante centro di spiritualit\u00e0, nel cuore della citt\u00e0, e molto frequentato dai fedeli.\nIl tempio si presenta molto umile e semplice, con facciata a salienti, nella quale si aprono tre portali sormontati da lunette decorate a mosaico; l'interno si sviluppa con una pianta a tre navate e cappelle laterali, tre delle quali si aprono sulla navata destra, una sulla navata sinistra.\nLa cappella sulla navata sinistra \u00e8 il Santuario di sant'Ignazio, al quale si accede attraverso una cancellata in ferro battuto, discendendo alcuni gradini; il santuario, edificato nel XX secolo, richiama lo stile romanico e bizantino; il perimetro della cappella \u00e8 percorso da un deambulatorio, che cinge l'abside semicircolare ove, sull'altare, attorniata da angeli marmorei, si trova l'urna contenente i resti mortali del santo di L\u00e0coni. Interessanti alle pareti le decorazioni realizzate a mosaico, con immagini della Vergine, di santi e personaggi in abiti tradizionali sardi.\nUscendo dal santuario, sulla destra si trova la cella dove alloggi\u00f2 sant'Ignazio, mentre a sinistra si trova un Crocifisso ligneo del XVIII secolo.\nSulla navata destra, nella seconda cappella, oltre una cancellata in ferro battuto, entro un sarcofago in granito, riposano i resti mortali del beato Nicola da Gesturi, anche lui molto venerato. \nNel presbiterio l'altare maggiore \u00e8 costituito da un sarcofago romano, sul quale \u00e8 applicato un artistico paliotto in marmi policromi, scolpito nel 1745. Dietro l'altare si trova il tabernacolo o custodia Eucaristica, a forma di tempietto cupolato, scolpito nel legno da un anonimo frate artigiano nel XVIII secolo.\nNella chiesa si trova un organo a canne Balbiani Vegezzi Bossi, degli anni cinquanta, restaurato all'inizio del 2009."}
{"id": "1071442", "revid": "134931", "url": "https://it.wikipedia.org/wiki?curid=1071442", "title": "Acadia Parish", "text": ""}
{"id": "1071443", "revid": "104458", "url": "https://it.wikipedia.org/wiki?curid=1071443", "title": "Re Umberto I", "text": ""}
{"id": "1071445", "revid": "640277", "url": "https://it.wikipedia.org/wiki?curid=1071445", "title": "Gran Telescopio Canarias", "text": "Il Gran Telescopio Canarias (GTC), chiamato anche GranTeCan, \u00e8 un telescopio riflettore con uno specchio primario di 10,4 metri posto su una montagna dell'isola di La Palma, nelle isole Canarie, alla quota di 2267 metri (+ 8). \u00c8 attualmente (2009) il telescopio singolo con la pi\u00f9 grande apertura del mondo.\n\u00c8 gestito dall'Osservatorio del Roque de los Muchachos.\nIl telescopio \u00e8 stato inaugurato ufficialmente il 16 luglio 2007 ma ha iniziato a produrre dati scientifici nel 2009. Lo specchio primario \u00e8 composto da 36 segmenti esagonali gestiti interamente da un sistema di ottica attiva. Il progetto GTC, nato nel 1994, \u00e8 una cooperazione formata da numerose istituzioni di Spagna (90%), Messico (5%) e l'Universit\u00e0 della Florida (USA) (5%), su iniziativa dell'Instituto de Astrof\u00edsica de Canarias (IAC).\nGli strumenti presenti inizialmente sono:"}
{"id": "1071451", "revid": "125599030", "url": "https://it.wikipedia.org/wiki?curid=1071451", "title": "Marie-Catherine d'Aulnoy", "text": "Biografia.\nLa sua famiglia concord\u00f2 il suo matrimonio, com'era abitudine all'epoca, all'et\u00e0 di sedici anni con Fran\u00e7ois de La Motte, valletto del duca di Vend\u00f4me, pi\u00f9 vecchio di lei di non meno di quarantasei anni, col quale ebbe cinque figli. Decisa a sbarazzarsi di questo barbogio da lei odiato, in mancanza del divorzio, giunse a situazioni estreme, per certi versi emblematiche della condizione femminile sotto l'Ancien R\u00e9gime: quando costui si vide sospettato di malversazioni, lei ne approfitt\u00f2 per accusarlo apertamente di crimini passibili di pena capitale e di lesa maest\u00e0, di concerto con due gentiluomini, di cui l'uno era suo amante dopo essere probabilmente stato quello della madre. Arrestato, il marito venne poi rilasciato, ma gli \u00abamici\u00bb della moglie vennero condannati alla decapitazione per calunnia. Sventato il complotto, la baronessa dovette la sua salvezza unicamente a una fuga rocambolesca: fugg\u00ec da una scala nascosta e si rifugi\u00f2 sotto il catafalco di una chiesa. Costretta all'esilio, viaggi\u00f2 attraverso l'Europa per sfuggire alla condanna che la minacciava.\nPassata per l'Inghilterra nel 1675, raggiunse in seguito la Spagna fino al momento in cui pot\u00e9 tornare in Francia nel 1685, rientrata nelle grazie di Luigi XIV per servizi resi alla corte. Divenuta nel frattempo vedova nel 1681, si stabil\u00ec allora a Parigi dove apr\u00ec un salone letterario prima di trovarsi nuovamente compromessa in uno scandalo per via della sua amicizia con una donna che sarebbe stata in seguito decapitata per l'omicidio del marito.\nVenne inoltre ammessa all'Accademia dei Ricovrati di Padova come la settima donna celebre tra i suoi membri con i soprannomi di \u00abeloquente\u00bb e di \u00abClio\u00bb; ella vi rappresentava la musa della storia. Era la nipote dell'erudita Marie Bruneau des Loges (1585-1641).\nMor\u00ec in tranquillit\u00e0 a casa propria, nel 1705, a Parigi. Un suo editore e biografo, Mathurin de Lescure, disse dei ritratti esistenti di questa narratrice che essi lasciano \u00abl'immagine di una briosa e copiosa bellezza\u00bb.\nDiscendenza.\nMadame d'Aulnoy ebbe sei figli, di cui due figlie nacquero dopo la separazione con il marito per\u00f2 portavano il suo patronimo:\nL'opera.\nAmica di Charles de Saint-\u00c9vremond e di varie narratrici del secolo tra cui Julie de Murat e Marie-Jeanne L'H\u00e9ritier, questa contemporanea di Madame de La Fayette cominci\u00f2 a pubblicare, a partire dal 1690, i suoi primi racconti nel gusto del suo tempo, dal titolo \"M\u00e9moires sur la cour d'Espagne\", \"Histoire d'Hippolyte, comte de Douglas\" o \"Relation du voyage d'Espagne\" (1691), \"M\u00e9moires des aventures de la cour de France\" (1692), \"M\u00e9moires secrets de plusieurs grands princes de la cour\" (1696). Queste stimate produzioni letterarie sarebbero state seguite da racconti che le assicurarono la notoriet\u00e0.\n\"L'\u00cele de la f\u00e9licit\u00e9\" fu la prima fiaba a essere pubblicata in Francia. Dopo il successo dei \"Contes\" di Charles Perrault nel 1697, Marie-Catherine d'Aulnoy pubblic\u00f2 i 4 volumi di \"Les contes des f\u00e9es\", seguiti dai \"Contes nouveaux ou les F\u00e9es \u00e0 la mode\", apparsi rispettivamente nel 1697 e nel 1698 e che le valsero la celebrit\u00e0. Annoverati tra i pi\u00f9 autentici capolavori della letteratura di fate, i suoi racconti \"l'Oiseau bleu\", \"la Belle au cheveux d'or\", \"Gracieuse et Percinet\", \"le Prince lutin\", \"la Biche au bois\", \"la Chatte blanche\", \"le Rameau d'or\", \"Finette Cendron\", \"le Nain jaune\", \"la Grenouille bienfaisante\", riflettono l'evoluzione di un genere improntato sulle tradizioni popolari e trasformato in un genere letterario destinato al pubblico adulto della societ\u00e0 galante. Costruiti come avventure romanzesche, dove si scopre facilmente l'influenza della pastorale, del teatro e del romanzo contemporanei, i suoi racconti mescolano allegramente eccesso di preziosit\u00e0, naturalezza disinvolta, realismo e crudelt\u00e0. Il vissuto di Marie-Catherine d'Aulnoy si manifesta anche nella sua scrittura quando fa uso dell'allegoria per denunciare senza mezzi termini la prova del matrimonio combinato che ella, come di norma e mentalit\u00e0 dell'epoca, dovette abbracciare; un'ineffabile descrizione dei fatti in una chiave educativo-morale."}
{"id": "1071454", "revid": "489529", "url": "https://it.wikipedia.org/wiki?curid=1071454", "title": "Coderno", "text": "Coderno (\"Cod\u00ear\" in friulano) \u00e8 una frazione di circa 450 abitanti nel comune di Sedegliano, comprendente anche le frazioni di \"Gradisca\", \"San Lorenzo\", \"Grions\", \"Pannellia\", \"Redenzicco\", \"Rivis\" e \"Turrida\".\nStoria.\nIl nome stesso della frazione palesa in modo inconfutabile un'identit\u00e0 romana, offerta dal riferimento del ceppo stradale \"\"quaterno lapide\".\nEconomia.\nEsiste un'intensa produzione casearia, e perci\u00f2 Coderno e anche detto \"il pa\u00ees dal formadi\" ovvero \"il paese del formaggio\"\"."}
{"id": "1071456", "revid": "122753152", "url": "https://it.wikipedia.org/wiki?curid=1071456", "title": "Miccia", "text": "Una miccia \u00e8 un cordoncino infiammabile utilizzato per innescare un esplodente a distanza. Negli esplosivi, in pirotecnica o nel munizionamento, una miccia \u00e8 la parte del dispositivo che innesca lo stesso.\nStoria.\nLa forma pi\u00f9 semplice di miccia \u00e8 datata X secolo, in Cina. Consisteva in un foglio di carta riempito di polvere nera, e usato come accensione ritardata per i fuochi d'artificio. Ancora oggi la si trova in pirotecnica. Una variante \u00e8 il \"visco fuse\", consistente in una miccia ricoperta di lacca o cera. La variante commerciale e militare come safety fuse fu inventata da William Bickford; un tubo in tessuto riempito con combustibile e avvolto esternamente per prevenire accensioni accelerate. Micce di sicurezza sono usate per detonazioni di esplosivi attraverso l'uso di \"blasting cap\".\nTipi.\nMiccia a lenta combustione.\nDetta anche Black match \u00e8 un tipo di miccia consistente principalmente in una corda, generalmente di cotone e di diametro che va dai 5 ai 7\u00a0mm, rivestita con sostanze che la rendono impermeabile e con un'anima di polvere nera molto sottile. Generalmente la velocit\u00e0 di combustione non supera la velocit\u00e0 di 80\u00a0cm al minuto, ma pu\u00f2 variare di molto a seconda della costituzione. Fu usata per innesco degli antichi cannoni. Usata oggi in pirotecnica.\nEssa serve principalmente per innescare i detonatori ordinari o a miccia e contestualmente a dare un ritardo di sicurezza per permettere all'operatore di allontanarsi dal sito di esplosione e mettersi al coperto; la miccia a lenta combustione contiene polvere nera flemmatizzata, un processo chimico che consente di ridurre la velocit\u00e0 di combustione della polvere nera entro un range di tempo specifico, circa 120 secondi al metro lineare di miccia, questo consente di calcolare tempi e modi di allontanamento dai siti di esplosione entro margini sicurezza ampi e standard.\nLa \"miccia a lenta combustione\" ha tuttavia una grave limitazione: impiegando la polvere nera infatti si deve tenere presente che risente dell'umidit\u00e0 e oltre un certo valore di assorbimento diventa inerte e quindi inimpiegabile.\nMiccia detonante.\nUna miccia detonante \u00e8 una corda con un'anima riempita, anzich\u00e9 con polvere nera, con un esplosivo detonante. Vengono utilizzate dove, ad esempio, si richiede la detonazione di pi\u00f9 cariche quasi contemporaneamente. L'esplosivo utilizzato in questa miccia \u00e8 quasi sempre la pentrite, con una velocit\u00e0 di detonazione intorno ai 6300\u00a0m/s. Poteva servire a far saltare i ponti, sia stradali che ferroviari, se questa veniva arrotolata sui piloni di sostegno. L'Esercito Italiano, che ne aveva depositate nelle polveriere diverse quantit\u00e0, aveva ipotizzato proprio quest'uso, nella previsione di un'invasione durante la Guerra fredda. La miccia detonante contiene un esplosivo secondario ad alta velocit\u00e0 di detonazione. Una volta erano impiegati il tritolo o l'acido picrico, ormai sostituiti dalla pentrite che assicura una velocit\u00e0 di detonazione di 8000\u00a0m/s circa.\nLa miccia detonante viene fatta esplodere con un detonatore, a sua volta attivato elettricamente o con miccia lenta. Essa serve per far esplodere contemporaneamente pi\u00f9 cariche esplosive distanti una dall'altra. Non va confusa con la miccia istantanea o a rapida combustione, usata allo stesso scopo, che \u00e8 una normale miccia a base di polvere nera non flemmatizzata che brucia per\u00f2 con una velocit\u00e0 di 50\u2013100\u00a0m/s. e trovava impiego esclusivamente in campo militare.\nMiccia rapida o passafuoco.\nUn tipo a polvere nera, che brucia molto velocemente, alcune decine di metri al secondo. Consiste in una miccia di polvere nera avvolta con carta. Quando accesa, la fiamma si propaga velocemente, per la carta, dato i gas caldi prodotti dalla polvere nera in combustione. La miccia rapida \u00e8 usata in ambito professionale pirotecnico per accendere diversi dispositivi, fisicamente separati, contemporaneamente. Dispositivi che devono accendersi in sequenza possono essere fatti partire da una singola miccia \"master\", consistente in una rapida suddivise su miccia visco di varie lunghezze, con vari tempi di ritardo.\nMiccia visco.\nHa un nucleo di polvere nera con uno o pi\u00f9 strati di tessuto. Gli strati esterni possono essere ricoperti di cera o lacca di nitrocellulosa per impermeabilizzazione. Queste micce sono usate ampiamente in pirotecnica data la loro uniformit\u00e0 nella combustione, con una leggera fiamma visibile. In funzione del trattamento esterno, possono essere resistenti all'acqua e le migliori qualit\u00e0 possono bruciare sott'acqua una volta accese, data la presenza di combustibile e comburente nella polvere nera.\nMiccia di sicurezza.\nConsiste in un nucleo di polvere nera in un tubo di tessuto, ricoperto con materiali bituminosi o altri materiali impermeabili, e con un altro rivestimento esterno di tessuto o plastica. Sono fatte con un diametro standard, disegnate per essere crimpate dentro le blasting cap. Una volta accese, le \"safety fuse\" possono bruciare sott'acqua, senza alcuna fiamma esterna che potrebbe far detonare altri gas o materiali presenti in miniere o ambienti industriali. Le micce di sicurezza sono costruite con specifici tempi di combustione: per esempio 30\u00a0cm per 60 secondi. I costruttori avvisano che i prodotti sono conformi alle specifiche, ma micce di sicurezza sono soggette a variazioni dovute agli ambienti di utilizzo; vanno usate con adeguati coefficienti di sicurezza.\nIgniter Safety Fuse Electric (ISFE).\nAccende una miccia principale quando attivata da corrente elettrica. Consiste tipicamente in un paio di fili che si scaldano al passaggio di una corrente elettrica. Questa resistenza elettrica \u00e8 ricoperta di composti pirotecnici che si innescano dal calore del filo, causando l'accensione della miccia principale connessa direttamente al dispositivo da accendere. Grandi fuochi artificiali s'innescano in sequenze date da un computer che accende diverse ISFE che a loro volta innescano micce.\nFlying fish.\nMiccia (bumblebees) di tipo speciale per pirotecnica. Simile alla \"visco fuse\", ma contiene composti metallici che scintillano durante la combustione. \"Flying fish\" possono creare effetti speciali in pirotecnica.\nSpoletta.\n\u00c8 un dispositivo ad accensione ritardata, un tubo di legno o carta riempito di polvere nera. Una spoletta incollata all'esterno di un razzo per fuochi artificiali, si accende al momento dell'innesco del razzo per il volo. La spoletta, dopo un ritardo calcolato per permettere al razzo di arrivare in quota, innesca i fuochi principali. La costruzione in legno assicura l'adeguata robustezza per resistere alle accelerazioni del volo.\nSaucisson.\n\u00c8 un tipo primitivo di miccia. Dal francese \"saucisson\" (salsiccia), consiste in un tubo lungo, di tessuto o pelle, tipicamente di un 35-40\u00a0mm di diametro, sigillato con resina e riempito con polvere nera. Normalmente messo in un legno protettivo, e accesa con una torcia o una slow match. I \"saucisson\" furono usati per accendere Fugas, petardi, mine e camouflet. Pi\u00f9 tardi, nei primi anni del XX secolo in gergo tecnico, una \"saucisson\" era una custodia flessibile usata per esplosivi.\nAccendi-miccia.\nGli accendi-miccia, usati in campo civile o dai pirotecnici per l'accensione dei fuochi d'artificio, sono dei normali spezzoni di miccia a lentissima combustione (600 secondi per metro lineare), che emettono un forte dardo di fiamma e consentono di accendere pi\u00f9 micce lente, una dopo l'altra e in condizioni meteorologiche avverse."}
{"id": "1071457", "revid": "198277", "url": "https://it.wikipedia.org/wiki?curid=1071457", "title": "World League di pallavolo 1994", "text": "La V World League di pallavolo maschile si svolse dal 6 maggio al 30 luglio 1994. Dopo la fase a gironi, la fase finale, a cui si qualificarono le prime due squadre classificate nei tre gironi di qualificazione, si disput\u00f2 dal 27 al 30 luglio a Milano, in Italia. La vittoria finale and\u00f2 per la quarta volta all'Italia.\nFase finale - Milano.\nGirone unico.\nLe vincenti di ogni gruppo giocano una partita con le squadre classificatesi al secondo posto negli altri due gruppi. Non vengono considerati i risultati ottenuti nella prima fase.\nPodio.\nCampione.\nItalia(Quarto titolo)\nSecondo posto.\nCuba\nTerzo posto.\nBrasile"}
{"id": "1071458", "revid": "599013", "url": "https://it.wikipedia.org/wiki?curid=1071458", "title": "Giovanni Degni", "text": "Caratteristiche tecniche.\nGiocatore.\nEra un mediano che si adattava anche a fare il difensore centrale.\nCarriera.\nGiocatore.\nNel 1921 fu acquistato dall'Alba Roma. Nel 1927 pass\u00f2 alla neocostituita Roma, con cui ha disputato 85 presenze nei quattro anni di permanenza nella squadra capitolina, senza siglare nessuna rete (se non si considera la sua unica marcatura segnata in Coppa Coni 1927-1928, trofeo poi vinto dalla stessa Roma).\nPass\u00f2 poi al Lecce in Serie B dove rest\u00f2 per una sola stagione, collezionando 23 presenze senza per\u00f2 riuscire ad evitare la retrocessione per la squadra pugliese.\nChiude la carriera col calcio giocato scendendo ancora di categoria, nel Catania, arrivando a stagione in corso nel 1932-1933 e conquistando la promozione in Serie B, da titolare in mediana, nel 1933-1934.\nAllenatore.\nDa allenatore, dopo aver iniziato nel Catania (subentra nel 1937-1938 e conquista la promozione in B nel 1938-1939), \u00e8 rimasto alla societ\u00e0 romana nel corso dei campionati 1945-1946 e 1946-1947; Dal 1948 al 1951 torna ad allenare l'Anconitana dopo la precedente esperienza praticata nella stagione 1940-1941.\nNel 1948-1949 torna a Catania per guidare il neonato Club Calcio, in Serie C. La squadra punta alla promozione in B, ma dopo otto giornate al suo bilancio non c'e niente oltre tre vittorie, due pareggi e tre sconfitte e la sconfitta a Messina contro l'Arsenale sancisce l'esonero dell'allenatore, sostituito da J\u00f3zsef B\u00e1n\u00e1s.\nTra le sue squadre sono anche e il Lecce."}
{"id": "1071461", "revid": "92506619", "url": "https://it.wikipedia.org/wiki?curid=1071461", "title": "Localizzazione (algebra)", "text": "Nella teoria degli anelli, la localizzazione \u00e8 un metodo per aggiungere ad un anello (in genere commutativo) gli inversi moltiplicativi di alcuni elementi dell'anello. \u00c8 una generalizzazione del concetto di campo dei quozienti e pu\u00f2 essere applicato ad anelli che non sono necessariamente domini d'integrit\u00e0; pu\u00f2 anche essere generalizzato a coprire il caso dei moduli su un anello.\nLa localizzazione di un anello rispetto ad un suo sottoinsieme formula_1 \u00e8 indicata con formula_2 o formula_3.\nLa localizzazione di un anello deve il suo nome alla geometria algebrica, dove localizzando l'anello delle funzioni di una variet\u00e0 algebrica si pu\u00f2 studiare il comportamento della variet\u00e0 in un intorno (di Zariski) di un punto o di una sottovariet\u00e0.\nDefinizione.\nSia formula_4 un anello commutativo. Una parte moltiplicativa di formula_4 \u00e8 un suo sottoinsieme formula_1 tale che il prodotto di due suoi elementi \u00e8 ancora in formula_1; inoltre formula_1 \u00e8 saturata se ogni elemento che divide un qualsiasi elemento di formula_1 \u00e8 ancora in formula_1. In particolare, se l'anello \u00e8 unitario, formula_11 \u00e8 contenuto in ogni parte moltiplicativa saturata. Ogni parte moltiplicativa ha una sua saturazione, costituita dall'insieme degli elementi di formula_4 che dividono qualche elemento di formula_1. Le parti moltiplicative saturate possono essere caratterizzate in termini di ideali primi: un insieme formula_14 \u00e8 una parte moltiplicativa saturata se e solo se formula_15, dove ogni formula_16 \u00e8 un ideale primo.\nSe formula_1 \u00e8 una parte moltiplicativa, nell'insieme formula_18 si considera la seguente relazione d'equivalenza: formula_19 se e solo se esiste formula_20 tale che formula_21. (La presenza di formula_22 \u00e8 necessaria per rendere la relazione transitiva; se formula_4 \u00e8 un dominio d'integrit\u00e0 e formula_24, formula_19 se e solo se formula_26, cio\u00e8 se e solo se formula_27.)\nLa localizzazione formula_2 \u00e8 l'insieme quoziente di formula_18 rispetto alla classe di equivalenza; la somma e il prodotto sono definiti come se le coppie fossero frazioni, ovvero\nSe formula_1 \u00e8 una parte moltiplicativa, e formula_14 \u00e8 la sua saturazione, allora le localizzazioni coincidono, nel senso che c'\u00e8 un isomorfismo naturale tra formula_2 e formula_35; di conseguenza, si pu\u00f2 sempre supporre che la parte moltiplicativa utilizzata sia saturata.\nEsiste sempre un omomorfismo formula_36, che associa ad un elemento formula_37 la (classe della) coppia formula_38. Questo omomorfismo \u00e8 \"universale\" nel seguente senso: se formula_39 \u00e8 un omomorfismo tale che formula_40 \u00e8 un'unit\u00e0 per ogni formula_41, allora esiste un omomorfismo formula_42 tale che formula_43. Questo omomorfismo non \u00e8 sempre iniettivo: questo avviene se e solo se formula_1 non contiene divisori dello zero.\nSi ha un concetto di localizzazione anche nel caso non commutativo. Tuttavia non \u00e8 sempre possibile effettuarla: una condizione sufficiente \u00e8 che la parte moltiplicativa soddisfi la condizione di Ore (a destra), ovvero che per ogni coppia di elementi formula_45 (non nulli) gli ideali destri formula_46 e formula_47 abbiano intersezione pi\u00f9 grande che il solo elemento formula_48. In tal caso si pu\u00f2 costruire un anello, chiamato localizzazione destra di formula_4; considerando gli ideali sinistri anzich\u00e9 destri si ottiene la condizione di Ore a sinistra, e la costruzione \u00e8 detta localizzazione sinistra.\nLa stessa costruzione pu\u00f2 essere ripetuta considerando un formula_4-modulo formula_51, una parte moltiplicativa formula_1 di formula_4 e definendo la relazione di equivalenza su formula_54: in tal caso, il modulo risultante (indicato, analogamente, con formula_55) risulta non solo un formula_4-modulo, ma anche un formula_2-modulo. Equivalentemente, il modulo formula_55 pu\u00f2 essere definito come il prodotto tensoriale formula_59; questa definizione \u00e8 utile per trattare con successioni esatte di moduli, in quanto permette di dimostrare che la localizzazione \u00e8 un funtore esatto.\nEsempi e casi particolari.\nDue casi particolari sono abbastanza frequenti da meritare una propria notazione. Il primo \u00e8 quando formula_1 \u00e8 il complementare di un ideale primo formula_61: in tal caso formula_2 viene indicato con formula_63, ed \u00e8 un anello locale. Il secondo \u00e8 quando formula_1 \u00e8 l'insieme delle potenze di un elemento formula_65: in tal caso la localizzazione \u00e8 indicata con formula_66 (\u00e8 da notare che, in generale, questa parte moltiplicativa non \u00e8 saturata).\nSe formula_4 \u00e8 un dominio d'integrit\u00e0, l'insieme di tutti gli elementi non nulli \u00e8 una parte moltiplicativa: in tal caso, la localizzazione coincide con il campo dei quozienti di formula_68 Se formula_4 non \u00e8 integro, l'insieme formula_70 non \u00e8 una parte moltiplicativa; tuttavia, l'insieme degli elementi che non sono divisori dello zero lo \u00e8, ed \u00e8 anche saturata. (Questo dimostra, tra l'altro, che l'insieme dei divisori dello zero \u00e8 unione di ideali primi.) In questo caso, la localizzazione prende il nome di \"anello totale dei quozienti\" di formula_4, ed \u00e8 la pi\u00f9 grande localizzazione tale che l'omomorfismo canonico \u00e8 iniettivo.\nLa localizzazione formula_2 \u00e8 l'anello nullo se e solo se formula_73\nCorrispondenza di ideali.\nOgni ideale di formula_4 pu\u00f2 essere esteso ad un ideale di formula_2, denotato a volte con formula_76: esso \u00e8 formato dagli elementi nella forma formula_77 per un formula_78, ed \u00e8 il pi\u00f9 piccolo ideale di formula_2 che contiene l'insieme formula_80 (dove formula_36 \u00e8 l'omomorfismo canonico). In particolare, formula_82 se e solo se formula_83 interseca formula_1 (supponendo che formula_1 sia saturata).\nTutti gli ideali della localizzazione sono estensioni di ideali di formula_4; tuttavia, anche riducendosi agli ideali disgiunti da formula_1, non tutti gli ideali di formula_4 sono controimmagini (a volte \"contrazione\") di ideali di formula_2.\nTuttavia, gli ideali primi e gli ideali primari disgiunti da formula_1 sono sempre la contrazione della loro estensione in formula_2; in particolare, esiste una corrispondenza biunivoca tra gli ideali primi di formula_2 e gli ideali primi di formula_4 disgiunti da formula_1. Se formula_95 (dove formula_61 \u00e8 un ideale primo), formula_97 diventa un anello locale con ideale massimale formula_98 (indicato anche come formula_99 o, pi\u00f9 raramente, come formula_100).\nPropriet\u00e0.\nLe localizzazioni di un anello spesso ereditano alcune propriet\u00e0 dell'anello di partenza: questo avviene, ad esempio, per l'essere integri, l'essere noetheriani o l'essere integralmente chiusi. Allo stesso modo, se formula_101 \u00e8 un'estensione intera di anelli, e formula_1 \u00e8 una parte moltiplicativa di formula_4, allora anche l'estensione formula_104 \u00e8 intera.\nA volte \u00e8 possibile compiere il percorso inverso, cio\u00e8 stabilire se una data propriet\u00e0 \u00e8 valida per formula_4 esaminando le localizzazioni; quando una propriet\u00e0 vale per formula_4 se e solo se vale per tutte le sue localizzazioni \u00e8 detta \"locale\". Un esempio tipico di propriet\u00e0 locale \u00e8 l'essere integralmente chiusi; tuttavia, n\u00e9 l'essere integri n\u00e9 la noetherianit\u00e0 sono propriet\u00e0 locali.\nIn alcuni casi, una definizione pu\u00f2 essere data per anelli locali e poi essere estesa ad anelli arbitrari considerando le localizzazioni: ad esempio, a partire dalla definizione di anello regolare locale, si passa poi a quella di anello regolare richiedendo che l'anello formula_107 sia regolare locale per ogni ideale massimale formula_51. Generalmente si ha poi che ogni localizzazione formula_2 possiede la stessa propriet\u00e0.\nLe propriet\u00e0 locali sono particolarmente utili nello studio dei moduli, in quanto la teoria dei moduli su anelli locali \u00e8 generalmente pi\u00f9 semplice che quella su anelli arbitrari. Esempi di propriet\u00e0 locali sono l'essere il modulo nullo, l'iniettivit\u00e0 o la suriettivit\u00e0 di un omomorfismo e la piattezza, mentre l'essere un modulo libero non \u00e8 una propriet\u00e0 locale."}
{"id": "1071462", "revid": "50026", "url": "https://it.wikipedia.org/wiki?curid=1071462", "title": "Furculachelys", "text": ""}
{"id": "1071463", "revid": "86599", "url": "https://it.wikipedia.org/wiki?curid=1071463", "title": "Gaio Sulpicio Gallo (console 166 a.C.)", "text": "Biografia.\nIl padre potrebbe essere quel Gaio Sulpicio, pretore nel 211 a.C. a cui venne affidata la provincia romana di Sicilia. La prima notizia su Gaio Sulpicio Gallo si riferisce al 170 a.C., quando fu scelto dai delegati delle popolazioni iberiche presso il Senato romano come uno dei quattro \"patroni\" che avrebbero dovuto rappresentarli nel processo contro i magistrati romani accusati di prevaricazione nei loro confronti.\nPretore urbano nel 169 a.C., l'anno successivo partecip\u00f2 alla battaglia di Pidna come tribuno militare. Eletto console nel 166 a.C., durante il suo consolato sconfisse i Liguri e per questa vittoria gli fu decretato il trionfo.\nNel 164 a.C. fu inviato dal Senato in Grecia, insieme a Gaio Manio Sergio con una delicata missione: dirimere una disputa sorta tra Megalopoli e Sparta per questioni territoriali e, soprattutto, indagare sul comportamento di Eumene II e Antioco IV, sospettati di preparare un attacco contro Roma.\nLe sue qualit\u00e0 morali sono lodate da Marco Tullio Cicerone nel \"De amicitia\".\nInteressi astronomici.\nGli interessi astronomici di Gaio Sulpicio Gallo sono ricordati da pi\u00f9 autori. Si racconta che alla vigilia della battaglia di Pidna abbia predetto un'eclissi lunare, evitando che le truppe fossero intimorite dal fenomeno. Secondo la testimonianza di Plinio aveva anche scritto un libro sull'argomento delle eclissi e si era occupato delle dottrine astronomiche pitagoriche. Nel 166 a.C. ebbe l'occasione di esaminare il planetario di Archimede, mostratogli dal suo collega di consolato Marco Claudio Marcello. Questi, nipote del Marco Claudio Marcello conquistatore di Siracusa, lo aveva infatti ereditato dal nonno, che l'aveva portato a Roma come bottino di guerra. Le notizie pi\u00f9 attendibili sullo strumento progettato da Archimede le dobbiamo a questo console romano. Egli ne lasci\u00f2 infatti una descrizione che \u00e8 in parte riferita da Cicerone nel \"De re publica\".\nDel famoso planetario di Archimede si persero le tracce negli anni successivi. Un ingranaggio probabilmente identificabile come appartenuto al planetario di Archimede \u00e8 stato rinvenuto nel luglio del 2006 a Olbia. Secondo una ricostruzione il planetario, che sarebbe stato tramandato ai discendenti del conquistatore di Marcello, potrebbe essere andato perso nel sottosuolo cittadino di Olbia (probabile scalo del viaggio) prima del naufragio della nave che trasportava Marco Claudio Marcello (console 166 a.C.) in Numidia.\nGli \u00e8 stato dedicato il cratere Sulpicius Gallus sulla Luna."}
{"id": "1071465", "revid": "767487", "url": "https://it.wikipedia.org/wiki?curid=1071465", "title": "Stefano Centomo", "text": "Biografia.\nEntra in qualit\u00e0 di corista nei Casanova Venice Ensemble, gruppo teatral-musicale che porta in Italia, nel 2006, il musical \"Romeo e Giulietta\", nella versione redatta alla fine degli anni novanta dal compositore francese G\u00e9rard Presgurvic. Con l'adattamento dei testi in italiano, Centomo viene scelto per la parte del protagonista Romeo.\nNel dicembre 2006 firma il suo primo contratto discografico con la Dinamica, etichetta del gruppo Time di Giacomo Maiolini.\nSempre nel 2006 risulta fra i tre vincitori del concorso Sanremolab e viene ammesso al Festival di Sanremo 2007, dove il 2 marzo si classifica al secondo posto nella sezione Giovani con il brano \"Bivio\", singolo che raggiunger\u00e0 la Top 20 nella hit parade italiana. L'orchestra a Sanremo fu diretta da Massimo Morini.\nIl 23 novembre 2007 esce il suo album d'esordio \"Respirandoti\", prodotto da Luca Pernici. Centomo ha inoltre interpretato le versioni italiane di \"Little Wonders\" e \"Another Believer\" (rispettivamente intitolate \"Piccoli istanti\" e \"Un'altra chance\"), inserite nella colonna sonora del cartone animato della Disney \"I Robinson - Una famiglia spaziale\" uscito nel giugno 2007.\nNell'estate 2008 \u00e8 uscito il singolo \"Luce per me\". A settembre 2008 \u00e8 stato impegnato nella promozione di \"Sono io\" estratto dalla colonna sonora del nuovo film targato Disney Channel \"Camp Rock\".\nIl 26 novembre 2014 si laurea in Informatica presso l'Universit\u00e0 degli Studi di Verona .\nSuccessivamente decide di continuare il suo percorso di studi iscrivendosi al corso di Laurea magistrale in Ingegneria e scienze informatiche. Nel 2020 diventa Assignista di ricerca e insegna Architettura degli Elaboratori Laboratorio presso l'Universit\u00e0 degli Studi di Verona."}
{"id": "1071466", "revid": "1543377", "url": "https://it.wikipedia.org/wiki?curid=1071466", "title": "FC Kuusysi", "text": "Il FC Kuusysi, nota anche come Kuusysi Lahti, \u00e8 una societ\u00e0 calcistica finlandese con sede a Lahti. Il Kuusysi ha vinto 5 volte il campionato finlandese e 2 volte la coppa di Finlandia. Nel 1996 si \u00e8 fuso con il Lahden Reipas per dar vita al Football Club Lahti. Rifondato nel 2007, nella stagione 2017 gioca nella Kakkonen, terza divisione del campionato finlandese di calcio, con il nome Lahti Akatemia.\nStoria.\nLa societ\u00e0 fu fondata il 24 aprile 1934 con il nome di Lahden Pallo-Miehet. Nel 1939 disput\u00f2 la sua prima stagione nella seconda divisione nazionale, dove ritorn\u00f2 nel 1958. Nel 1963 con l'arrivo di un ricco sponsor ci fu il cambio di denominazione in Upon Pallo. E nel 1964 la squadra vinse il suo girone di Suomensarja e venne promossa per la prima volta in Mestaruussarja, la massima divisione del campionato finlandese di calcio. Alla prima stagione in Mestaruussarja, nonostante i 20 punti conquistati e la differenza reti positiva, l'Upon Pallo concluse al decimo posto e retrocesse in Suomensarja. La permanenza in seconda serie dur\u00f2 un solo anno e nel 1967 era nuovamente in Mestaruussarja.\nNel 1969 venne meno lo sponsor principale e ci fu un nuovo cambio di denominazione prima in Palloseura Lahti-69 e poi nel 1974 in FC Kuusysi. Nonostante il cambio di denominazione nel 1974 arriv\u00f2 la retrocessione in seconda divisione, categoria in cui rimase per sette stagioni. Nel 1981 venne promosso in Mestaruussarja e nel 1982 vinse il campionato per la prima volta nella sua storia: dopo aver concluso la stagione regolare al sesto posto, vinse cinque delle sette partite della seconda fase, conquistando la vetta della classifica e il campionato. Sempre nel 1982 fece il suo esordio in una competizione europea, partecipando alla Coppa delle Coppe 1982-1983 in qualit\u00e0 di finalista della Suomen Cup 1981, persa per 4-0 contro l'HJK, e venendo subito eliminato dai turchi del Galatasaray. Nel 1983 non seppe ripetere l'impresa dell'anno precedente, ma vinse la Suomen Cup, battendo in finale l'Haka per 2-0. Grazie alla vittoria del campionato 1982, il Kuusysi esord\u00ec in Coppa dei Campioni nell'edizione 1983-1984, venendo per\u00f2 subito eliminato nei sedicesimi di finale dalla Dinamo Bucarest. Nel 1984 vinse il campionato per la terza volta, sconfiggendo il TPS nella finale scudetto. Nella Coppa dei Campioni 1985-1986 il Kuusysi raggiunse i quarti di finale, rappresentando il pi\u00f9 alto risultato raggiunto in una competizione europea: dopo aver eliminato gli jugoslavi del Sarajevo prima e i sovietici dello Zenit Leningrado dopo, nei quarti di finale affrontarono i romeni della Steaua Bucarest, che ebbero la meglio grazie alla vittoria per 1-0 a Lahti. Nel 1986 il Kuusysi port\u00f2 a tre il numero di campionati vinti, che salirono poi a quattro con la vittoria dell'ultima edizione di Mestaruussarja nel 1989. Nella prima edizione della Veikkausliiga nel 1990, nonostante avesse concluso la stagione regolare al primo posto in classifica, perse la finale per il titolo contro l'HJK. E nel 1991 vinse il suo quinto campionato, distanziando di un solo punto il Mikkelin Palloilijat. Nelle due stagioni successive concluse il campionato nelle prime posizioni, ma poi croll\u00f2 vistosamente fino a concludere la Veikkausliiga 1995 al tredicesimo posto, retrocedendo in Ykk\u00f6nen.\nNell'autunno 1996, a causa delle reciproche difficolt\u00e0 finanziarie, il Kuusysi si fuse con il Lahden Reipas, dando vita al Football Club Lahti, che mantenne la posizione in Ykk\u00f6nen. Negli anni successivi il Kuusysi continu\u00f2 l'attivit\u00e0 nelle categorie giovanili. Nel 2007 il FC City Stars Lahti, attivo dal 1982, entr\u00f2 a far parte della societ\u00e0 FC Kuusysi, disputando il campionato di Kakkonen, terzo livello nazionale. Solamente nel 2011 la squadra assunse nuovamente la denominazione di Kuusysi, che tenne anche nel 2012. Nel 2013, invece, la squadra venne iscritta al campionato di Kakkonen con la denominazione di Lahti Akatemia."}
{"id": "1071468", "revid": "36426", "url": "https://it.wikipedia.org/wiki?curid=1071468", "title": "Palazzo Naldini", "text": "Il palazzo Naldini, o Naldini Del Riccio, o anche Niccolini al Duomo, \u00e8 un palazzo di Firenze situato all'angolo tra piazza del Duomo 28 rosso e via dei Servi 2-4.\nIn una delle botteghe al piano terra del palazzo lavor\u00f2, tra gli altri, Donatello, come ricorda una lapide e un busto verso piazza Duomo.\nStoria.\nErano qui nel 1427 due case di propriet\u00e0 della famiglia Tedaldi. \"In una delle sue botteghe esercitarono l'arte della scultura Donatello e Michelozzo Michelozzi nell'anno 1433 ed in quel torno. L'anno poi 1498 Giuliano e Antonio Giamberti, detti da San Gallo, celebri intagliatori in legno ed architetti civili e militari fiorentini, condussero a pigione da Lattanzio di Francesco Tedaldi la bottega di questa casa che rimane sull'angolo di mezzogiorno\".\nVerso la met\u00e0 del Seicento, passata oramai la propriet\u00e0 ai Naldini che avevano acquistato a partire dal 1532 le varie porzioni che sarebbero andate a definire il complesso, si inizi\u00f2 la costruzione dell'odierno palazzo su disegno di Pier Francesco Silvani, poi portato a compimento per Ottaviano Naldini dall'architetto Pietro Paolo Giovannozzi tra il 1726 e il 1732, il quale \"si allontan\u00f2 assai dal primitivo disegno\". Di questo iniziale disegno del Silvani testimonia anche Ferdinando Ranalli che tuttavia, pur attribuendo al maestro \"una bella scala e alcune maestose finestre\", precisa che \"poco si avanz\u00f2 allora la detta fabbrica, che \u00e8 stata terminata l'anno 1726, e notabilmente ampliata con assistenza e disegno di Pier Giovannozzi architetto fiorentino; il quale con buon gusto ha molte cose terminate e ridotte ad uso pi\u00f9 moderno, e pi\u00f9 nobile\".\nNegli anni tra il 1763 e il 1770, per volont\u00e0 di Domenico Andrea Naldini, l'edificio fu ulteriormente ampliato su via dei Servi e arricchito negli interni da pitture murali di Gaspero Nannucci, Tommaso Gherardini, Giovanni Domenico Ferretti, Niccol\u00f2 Pintucci e Gennaro Landi. Nel Settecento Ottaviano Naldini spos\u00f2 Maria Caterina del Riccio, discendente dell'umanista Pietro del Riccio, assumendo il nome familiare di Naldini Del Riccio. Il palazzo pervenne poi nel 1879 ai Niccolini di Camugliano grazie al matrimonio tra Cristina Naldini e il marchese e poi senatore Eugenio Niccolini. Quest'ultimo fu un celebre cacciatore, autore del libro \"Giornate di Caccia\", che fu un caposaldo nel suo genere, e fu pubblicato con un'elogiativa prefazione di Gabriele D'Annunzio: il quell'epoca il palazzo si arricch\u00ec di numerosissimi trofei di venatori, sia animali scheletriti che impagliati. Il Niccolini fu anche sindaco di Prato, ma accett\u00f2 l'incarico solo a patto di avere liberi due periodi all'anno, legati al passo delle beccacce e delle folaghe.\nTra il 1785 e il 1787, sotto la direzione di Giuseppe Salvetti, furono eseguiti degli interventi di consolidamento con posa di catene a interessare la porzione del palazzo posta tra il portone principale e la cantonata di piazza del Duomo. Importanti interventi di restauro interessarono l'edificio nel 1911, durante i quali \"fu messa in luce, in una sala del palazzo, nell'ala di via dei Servi verso la chiesa di S. Michele, un'interessante quanto rara decorazione pittorica databile al secolo XV\" (Piero Roselli).\nAttualmente parte della propriet\u00e0 \u00e8 occupata dal residence Palazzo Niccolini al Duomo. Il palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nAttualmente l'edificio mantiene al piano terreno una serie di aperture a bugnato che ancora evocano la successione delle botteghe medioevali e ripetono i partiti architettonici prescritti per la ricostruzione dell'area conseguente l'ampliamento della piazza del Duomo, mentre ai due piani superiori si aprono finestre architravate. La porzione che guarda alla piazza si sviluppa per quattro assi per tre alti piani.\nLa cantonata \u00e8 contrassegnata da conci lisci alternati e, in alto, da uno scudo con l'arme dei Naldini di Firenze (d'azzurro, alla rotella d'argento caricata di un leone del campo, tenente con le branche anteriori una palla d'oro). Sempre sul fronte che guarda alla cattedrale \u00e8 una memoria che annota della presenza in questi luoghi di Donatello, ideata dal professor Marcucci nel quinto centenario della nascita dello scultore (1886), e inaugurata nell'occasione dello scoprimento della nuova facciata del Duomo, con un busto modellato dallo scultore Emilio Mancini fra graffiti eseguiti dal decoratore Baldancoli.\nAll'interno (ingresso da via dei Servi) \u00e8 un ampio androne decorato con scudi in stucco nell'imbotte dell'arco d'ingresso, che si conclude con un'apertura a serliana su colonne doriche e arco ribassato, a sua volta comunicante con un successivo cortile. Negli spazi interni, oltre alle sale affrescate al piani nobile gi\u00e0 ricordate, \u00e8 da segnalare come al secondo piano, con accesso dallo scalone, \"trovansi alcune sale pitturate fra le quali un saloncino interamente ornato a rovine e paesaggi di stile rococ\u00f2. Infine, in alto sopra i tetti, una altana meravigliosa a ridosso del cupolone\" (Ginori Lisci 1972)."}
{"id": "1071475", "revid": "599013", "url": "https://it.wikipedia.org/wiki?curid=1071475", "title": "Istv\u00e1n M\u00e9sz\u00e1ros", "text": "Carriera.\nInterno destro di centrocampo, da calciatore gioc\u00f2 nel , nel , squadra della sua citt\u00e0 natale, e nell', con cui vinse nel 1929 la Coppa Mitropa e nel 1930 il campionato ungherese. Conta anche 3 presenze nella sua Nazionale.\nAllen\u00f2 per un biennio la , in Serie B, tra il 1934 e il 1936. Nel 1936-1937 fu alla . Pass\u00f2 poi al BSK Belgrado, dove prese il posto del connazionale S\u00e1ndor Nemes che aveva portato la squadra fino in semifinale di Coppa Mitropa, dove per\u00f2 M\u00e9sz\u00e1ros venne eliminato dall'\u00dajpest. Nel 1939-1940 inizi\u00f2 il campionato con il Catania, per essere poi sostituito da Gy\u00f6rgy Orth, e prosegu\u00ec la stagione proprio sulla panchina dell'\u00dajpest, con cui raggiunse il terzo posto nel campionato ungherese.\nTorn\u00f2 quindi al BSK Belgrado, con cui vinse il campionato serbo nel 1941, ma lo scoppio della Seconda guerra Mondiale gli imped\u00ec di disputare il campionato che assegnava il titolo di campione di Jugoslavia. Torn\u00f2 allora brevemente in patria al Salgotarjan, poi si trasfer\u00ec a Novi Sad, da poco occupata dalle truppe ungheresi. L\u00ec guid\u00f2 la squadra locale, che era stata rinominata dagli occupanti , oltre ad essere inserita nel campionato ungherese.\nMor\u00ec pochi anni dopo, nel 1944, a U\u017ehorod."}
{"id": "1071476", "revid": "1442080", "url": "https://it.wikipedia.org/wiki?curid=1071476", "title": "Alien Breed", "text": "Alien Breed \u00e8 uno sparatutto con visuale dall'alto, sviluppato dal Team17 per Amiga nel 1991, ispirato non ufficialmente ad \"Alien\". Il gioco ottenne di solito ottimi giudizi dalla critica e divenne il capostipite della serie \"Alien Breed\", sviluppata per molteplici piattaforme. \"Alien Breed\", nella sua versione \"Special Edition\" del 1992, venne portato per la console Amiga CD32 e per MS-DOS (per quest'ultimo edito da MicroLeague).\nModalit\u00e0 di gioco.\nIl gioco \u00e8 per uno o due giocatori in cooperazione simultanea, ed \u00e8 bidimensionale con vista dall'alto e movimento a scorrimento nelle otto direzioni.\nIl gioco consiste nell'esplorare le sale all'interno di un'astronave madre infestata dagli alieni, con lo scopo di trovare e attivare il dispositivo di autodistruzione, per poi raggiungere la propria navicella e fuggire prima che il conto alla rovescia raggiunga lo zero. Se la missione ha successo, si visiter\u00e0 un altro vascello spaziale, anche in questo caso al fine di distruggerlo per far perire con esso gli alieni che lo hanno invaso.\nIl personaggio \u00e8 armato di fucile mitragliatore, con cui difendersi da eventuali aggressioni da parte degli alieni, e successivamente pu\u00f2 acquisire altre armi. Si dispone di energia vitale e di munizioni limitate, recuperabili raccogliendo ricariche.\nL'obiettivo \u00e8 trovare l'ascensore per il livello successivo, impostando occasionalmente la sequenza di autodistruzione per far saltare in aria il livello precedente. I giocatori raccolgono o acquistano una variet\u00e0 di armi dai terminali del computer della stazione spaziale. In alcune versioni del gioco, questi cosiddetti terminali \"Intex\" forniscono funzionalit\u00e0 aggiuntive come un clone del classico gioco per computer \"Pong\". I crediti trovati sul terreno devono essere salvati per queste armi e altri miglioramenti, ognuno dei quali d\u00e0 ai giocatori un vantaggio sulle forze aliene gradualmente sempre pi\u00f9 potenti. Nei livelli avanzati, i giocatori sono occasionalmente intrappolati in spazi chiusi con enormi boss alieni.\nL'ambientazione \u00e8 ispirata ai film \"Alien\", in particolare \"Aliens - Scontro Finale\", e anche sui giochi dell'era a 8 bit \"Laser Squad\" e \"Paradroid\" (sebbene il gioco abbia alcune somiglianze di gameplay con \"Gauntlet\", con cui \u00e8 stato confrontato, cos\u00ec come un ovvio confronto con \"Alien Syndrome\" e \"Into the Eagle's Nest\".\n\"Alien Breed Special Edition\".\nL'anno successivo venne presentato \"Alien Breed Special Edition\" o \"Alien Breed Special Edition 92\", questa edizione ha pi\u00f9 livelli della precedente, un maggior numero di armi e permette di distruggere le porte nel caso il giocatore finisca le chiavi per aprirle.\nNel 1994 il gioco venne inserito insieme a \"Qwak\" nella compilation \"Alien Breed Special Edition / Qwak\" che venne distribuita per la console Amiga CD32. Anche la versione MS-DOS \u00e8 basata sulla \"Special Edition\", con l'aggiunta di alcuni livelli.\n\"Alien Breed\" per Android.\nIn occasione del 21\u00ba anniversario \u00e8 uscita una versione per Android che prevede la possibilit\u00e0 di giocare sia con la modalit\u00e0 Classica (grafica, musica e comandi originali), sia con la modalit\u00e0 Potenziata (grafica, suoni e comandi migliorati).\nSono inclusi sei livelli originali di \"Alien Breed\", dodici livelli di \"Special Edition\" e quattro livelli nuovi che s'intrecciano con la trama originale di \"Alien Breed\"."}
{"id": "1071477", "revid": "125171802", "url": "https://it.wikipedia.org/wiki?curid=1071477", "title": "FIVB World Rankings", "text": "FIVB World Rankings \u00e8 un sistema di classificazione per le squadre nazionali di pallavolo, il sistema si basa sull'attribuzione di determinati punteggi nei principali tornei.\nLa classifica rappresenta la forza attuale delle squadre nazionali e non il blasone dei successi di vecchia data.\nOgni torneo ha dei punteggi che vengono assegnati alle squadre in base ai piazzamenti, i punti vinti in un singolo torneo vengono ridotti ogni anno (generalmente del 25%, ma alcuni anche del 50%) e infine cancellati nel corso degli anni (al massimo 4).\nQuesto sistema \u00e8 necessario per garantire che la classifica rispetti l'effettivo valore delle squadre nella situazione attuale, impedendo cos\u00ec che una squadra che ha dominato la scena mondiale per qualche anno, ma che poi ha smesso di vincere, possa comunque figurare in cima alla lista per un lungo periodo."}
{"id": "1071478", "revid": "36426", "url": "https://it.wikipedia.org/wiki?curid=1071478", "title": "Palazzo Niccolini al Duomo", "text": ""}
{"id": "1071480", "revid": "453768", "url": "https://it.wikipedia.org/wiki?curid=1071480", "title": "Popiglio", "text": "Popiglio \u00e8 un paese della provincia di Pistoia, frazione del comune di San Marcello Piteglio, posto lungo il fiume Lima a 523 metri sul livello del mare. Si trova sulla montagna pistoiese lungo la SS12 dell\u2019Abetone e del Brennero. I suoi abitanti sono circa 500, ma molti, emigrati altrove, vi si recano in estate in villeggiatura nei periodi di vacanza.\nStoria.\nIl primo insediamento nella zona dove attualmente sorge Popiglio \u00e8 di origine romana e risale probabilmente al II secolo a.C.; se ne trova notizia nel \"\"Liber Censum\" di Pistoia del 1382, denominato per\u00f2 \"Rocca Secumana\"\". Dalla rocca ha quindi avuto origine il paese di Popiglio.\nFeudo dei Conti Guidi gi\u00e0 dall'anno 1000, la rocca fu un importante caposaldo difensivo posto al confine con lo stato lucchese e teatro di molti conflitti tra le citt\u00e0 di Lucca e Pistoia agli inizi del XIV secolo, venendo distrutta e ricostruita per ben due volte.\nSotto la spinta di Pistoia, la rocca ottiene l'indipendenza comunale verso la met\u00e0 del XIII secolo con la conseguente liberazione dal dominio feudale; Popiglio comunque, pur mantenendo l'autonomia e le proprie magistrature interne, si appoggi\u00f2 a Pistoia sia per motivi militari che politici, costituendo uno dei primi esempi di federalismo (fenomeno che interess\u00f2 tutto il territorio della montagna pistoiese).\nHa fatto amministrativamente parte del Comune di Piteglio, che poi si \u00e8 fuso con quello di San Marcello Pistoiese.\nMonumenti e luoghi d'interesse.\nPieve di Santa Maria Assunta.\nFinita di costruire nel 1271 \u00e8 un'imponente testimonianza della tarda architettura romanica. Nei secoli ha sub\u00ecto numerose modifiche, soprattutto in epoca rinascimentale e barocca, che hanno interessato soprattutto l'interno, ma che hanno lasciato inalterata la sobria facciata in pietra serena.\nDa vedere il gruppo marmoreo di scuola romana della 1690 circa, \"l'Ultima cena\" di Sebastiano Vini e alcuni pancali e confessionali lignei intagliati all'inizio del XVII secolo da botteghe di falegnami del paese.\nMuseo diocesano di Arte Sacra.\nInserito nell'Ecomuseo della montagna pistoiese, il Museo diocesano d'Arte Sacra di Popiglio si compone di due sezioni: una all'interno della Chiesa che ospita arredi, l'altra, che si affaccia sulla piazza dove si trova anche la Chiesa, dove sono conservati soprattutto paramenti sacri. Vi sono esposte importanti testimonianze della religiosit\u00e0 popolare e un polittico trecentesco.\nTeatro Mascagni.\nAntico fabbricato appartenente alla famiglia Benedetti, questa costruzione \u00e8 posta nel cuore del paese. Dal 1890 ospit\u00f2 la filarmonica del paese, intitolata a Pietro Mascagni, e quindi anche la filodrammatica locale; il teatro mantenne il teatro come attrazione primaria nonostante l'avvento del cinematografo fino alla Seconda guerra mondiale, quando fu occupato dalle truppe naziste. Chiuso nel 1964, fu restaurato dall'Amministrazione Comunale di Piteglio tra il 1980 e il 1984 e poi affidato in gestione a un gruppo di cittadini; dal 1996 i comuni di Abetone, Cutigliano, Piteglio e San Marcello Pistoiese hanno sottoscritto con la Comunit\u00e0 montana un accordo per la gestione sovracomunale della struttura con la collaborazione dell'Associazione Teatrale Pistoiese e della Fondazione Toscana Spettacolo garantendo cos\u00ec una programmazione con spettacoli di livello nazionale. Nel 1998 infine il teatro \u00e8 stato interessato ad un'ultima fase di lavori per l'adeguamento alle vigenti normative antincendio. Il teatro, oltre alla stagione di prosa in abbonamento e ad iniziative locali, organizza anche una rassegna per le scuole elementari.\nPonte di Castruccio.\nLocalmente noto anche come \"Ponte di Campanelle\", il Ponte di Castruccio \u00e8 un ponte ad una sola arcata alta 10 metri che permette il guado del fiume Lima. Il ponte era il secondo di un sistema di tre ponti di origine medioevale; il primo ponte supera il rio Torbecchia, mentre il terzo attraversava il torrente Liesina.\nLa Rocca Securana e le Torri di Popiglio.\nA monte del paese di Popiglio sorgeva la Rocca Securana, importante punto di difesa della montagna pistoiese sul confine con lo stato lucchese fino al XV secolo; la rocca probabilmente sorgeva su un antico accampamento romano del II secolo a.C. che serviva a proteggere le vie di comunicazione romane. La rocca fu poi sviluppata e rinforzata dai Longobardi, quindi di nuovo sotto il dominio carolingio ed ancora dai Conti Guidi, feudatari della zona.\nLe Torri di Popiglio sono gli ultimi resti della Rocca Securana: le due torri rimaste si trovano ad .\nLocalit\u00e0 dei dintorni.\nNei dintorni del paese di Popiglio si trovano due interessanti frazioni: La Lima e Tana Termini.\nLa Lima.\nLa Lima \u00e8 una frazione del comune di San Marcello Piteglio, sviluppatasi intorno all'incrocio tra la Strada statale 12 dell'Abetone e del Brennero e la Strada statale 66 Pistoiese, che qui ha termine.\nUbicata sul lato destro dell'omonimo torrente, \u00e8 un importante snodo viario per la Montagna Pistoiese. Vi si trova la chiesa dei Santi Paolo Apostolo e Caterina d'Alessandria.\nLungo la Statale 12, subito dopo il bivio in direzione Abetone, si trova un interessante reperto di archeologia industriale cartaria (Cartiera Cini) fulcro della produzione nazionale dalla met\u00e0 dell'Ottocento alla seconda met\u00e0 del Novecento, nonch\u00e9, al vecchio confine con l'estinto comune di San Marcello Pistoiese, le ultimi propaggini di un impianto per la produzione di energia idroelettrica.\nNel tratto tra La Lima e Popiglio si trova la localit\u00e0 \"Piantaglio\", con i resti di una fabbrica di ceramiche ed una piacevole discesa al torrente Lima.\nTana Termini.\nUltima localit\u00e0 dell'ex Comune di Piteglio e della Provincia di Pistoia, si trova sulla Strada statale 12 dell'Abetone e del Brennero, direzione Lucca. La frazione \u00e8 amministrativamente divisa con il comune di Bagni di Lucca.\nStoricamente costitu\u00ec il confine tra il Ducato di Lucca e le zone che costituiranno dapprima i domini di Firenze, fino al Granducato di Toscana unitosi al Regno di Sardegna col plebiscito del 1860.\nSviluppatosi prevalentemente sul versante sinistro del torrente Lima, nel territorio \"piteglino\" si trovano alcune abitazioni, il bivio per l'antico borgo di Lucchio ed una parte della cava mineraria omonima (popolarmente detta \"Cavit\u00e0na\"). Nel 2010 \u00e8 entrato in funzione un moderno impianto di compostaggio.\nLa parte lucchese \u00e8 maggiormente sviluppata, con numerose abitazioni ed alcune attivit\u00e0 commerciali.\nMaggio.\nLa festa pi\u00f9 importante e conosciuta \u00e8 il \"Cantar Maggio\", che si svolge ogni anno la sera del 30 aprile. Secondo un'antica tradizione contadina, musicisti e cantori vanno in giro per aie e vie, per cantare i canti che annunciano la primavera e che auspicano un buon raccolto, chiedendo in cambio vino e uova che vengono poi consumati insieme.\nIl \"Maggio di Popiglio\" fa parte del Festival del Maggio Itinerante della montagna pistoiese, ma ha mantenuto un'organizzazione spontanea. Tutti possono partecipare, anche aggregandosi in maniera improvvisata al gruppo dei musicanti.\nProdotti tipici e gastronomia.\nI prodotti tipici del paese sono principalmente a base di farina di castagne, che per secoli ha rappresentato l'alimento base di queste parti. Il simbolo sono i necci, consumati con ricotta o carne di maiale.\nCon la farina di castagne si preparano anche il castagnaccio e la polenta dolce. Ci sono poi i tipici Biscotti di Popiglio, preparati secondo un'antica ricetta delle monache."}
{"id": "1071488", "revid": "71433", "url": "https://it.wikipedia.org/wiki?curid=1071488", "title": "L'ombra del potere - The good shepherd", "text": ""}
{"id": "1071492", "revid": "6923", "url": "https://it.wikipedia.org/wiki?curid=1071492", "title": "Renault Espace", "text": "La Espace \u00e8 una autovettura di tipo monovolume commercializzata dalla casa automobilistica francese Renault. La prima serie di questa monovolume venne prodotta tra il 1984 ed il 1991. Le prime 3 serie furono fabbricate dalla Matra, poi, nel 2003, con l'avvento della quarta serie, Renault ha deciso di fabbricare l'Espace da s\u00e9, incaricando la Matra di fabbricare per lei la Renault Avantime.\nOrigini e storia.\nSecondo alcune fonti, alcune caratteristiche tecniche ed estetiche dell'auto si possono far risalire alla Kar-a-sutra, una concept realizzata sul pianale di una Citroen Maserati SM con sospensioni idrauliche che fu presentata dal designer italiano Mario Bellini, in collaborazione con l'azienda d'arredamento italiana Cassina (che ha finanziato il progetto e messo a disposizione il proprio centro ricerche), nel 1972 in occasione della \"Italy: the New Domestic Landscape\", organizzata e tenuta dal MoMA di New York proprio in quell'anno.\nProduzione.\nLa produzione della \"Espace\" si \u00e8 articolata nel corso degli anni in cinque generazioni, tutte generalmente coronate da un buon successo di vendite, con l'eccezione degli ultimi anni di carriera della quarta generazione, un po' a causa della profonda crisi che ha attanagliato l'industria automobilistica mondiale tra il primo ed il secondo decennio del XXI secolo ed un po' a causa del fatto che durante la carriera della quarta generazione, il mercato delle monovolume di taglia extralarge \u00e8 andato progressivamente scemando in favore dei SUV e delle crossover di fascia analoga. Per questo motivo, la Casa francese ha introdotto alla fine del 2014 un nuovo modello con carrozzeria di tipo crossover per meglio rispondere alle richieste del mercato, modello corrispondente alla quinta generazione della \"Espace\".\nDi seguito viene proposta una galleria fotografica delle cinque generazioni di Renault Espace che si sono via via avvicendate negli anni:"}
{"id": "1071495", "revid": "767487", "url": "https://it.wikipedia.org/wiki?curid=1071495", "title": "Trascrittore musicale", "text": "Il copista \u00e8 un musicista che prepara le parti individuali per i singoli musicisti copiandole da una partitura orchestrale preparata dall'arrangiatore o dal compositore.\nSe il copista dispone di una partitura completa con tutti gli strumenti pu\u00f2 limitarsi a copiare senza commettere errori, stimando esattamente le necessit\u00e0 di lettura dell'esecutore e disponendo sulla pagina tutti i simboli musicali nella maniera pi\u00f9 leggibile e chiara.\nTalvolta al copista vengono lasciati semplici lavori compositivi, soprattutto nel caso in cui la partitura sia incompleta, ad esempio una parte di pianoforte con cenni di strumentazione, una partitura ridotta (con semplici linee guida per le singole sezioni) oppure una partitura per altro organico. In questi casi \u00e8 richiesto un lavoro di trascrizione (orchestrazione). Per questo il copista musicale deve avere nozioni di composizione, strumentazione, orchestrazione, e lettura della partitura.\nI copisti musicali lavorano soprattutto all'interno dell'industria musicale per la produzione di colonne sonore cinematografiche e televisive. Lavorano anche nell'industria discografica, nell'editoria musicale e per le istituzioni concertistiche.\nFino agli anni 1990 molti copisti scrivevano a mano, con diversi metodi. Dagli anni '90 in poi sono stati utilizzati vari software di notazione musicale, tra i quali Finale e Sibelius. Questi permettono di realizzare una partitura in formato digitale e di estrarne facilmente le parti staccate. La velocit\u00e0 del lavoro (in caso di notazione tradizionale) \u00e8 aumentata di molto, cos\u00ec come la possibilit\u00e0 di effettuare correzioni o trasposizioni. Le copie a mano continuano ad essere indispensabili in caso di urgenza oppure di notazioni troppo complesse per essere gestite in tempi ragionevoli col computer."}
{"id": "1071496", "revid": "200568", "url": "https://it.wikipedia.org/wiki?curid=1071496", "title": "Colonizzazione danese delle Americhe", "text": "La Danimarca ebbe un impero coloniale dal XVIII al XX secolo; esso comprendeva le Indie occidentali danesi (le attuali Isole Vergini americane) e la Groenlandia, che \u00e8 ancora oggi legata alla corona danese.\nEsploratori, mercanti, coloni e scienziati dalla Danimarca-Norvegia presero gradualmente possesso delle Indie occidentali danesi; a partire dal 1721 la Danimarca-Norvegia ricominci\u00f2 la colonizzazione della Groenlandia, che aveva avuto una dominazione vichinga fino al XV secolo. Nel XVIII secolo le isole Vergini del mare dei Caraibi furono divise in due colonie distinte, una inglese e l'altra danese; la parte danese fu governata fino al 1755 dalla Compagnia danese delle Indie occidentali e della Guinea, quando la corona danese le compr\u00f2.\nLe Indie occidentali danesi durante il Settecento e la prima met\u00e0 dell'Ottocento ebbero come unica attivit\u00e0 la produzione di zucchero di canna, lavorato dagli schiavi. Esisteva un triangolo commerciale tra la Danimarca, le sue colonie africane (da cui gli schiavi partivano per l'America) e le colonie americane (dove si produceva lo zucchero che andava in Danimarca); la tratta degli schiavi fu abolita dai danesi nel 1803, ma la schiavit\u00f9 fu proibita solo nel 1848, dopo una fuga di massa di schiavi nelle Isole Vergini britanniche e una protesta non violenta. Le Isole Vergini danesi furono usate anche come base per i pirati. La Danimarca incoraggi\u00f2 anche l'arrivo di coloni inglesi e olandesi nel paese; il loro numero divenne cos\u00ec grande che nel 1839 i figli degli schiavi furono obbligati a frequentare la scuola in inglese. Le Indie occidentali danesi raggiunsero la loro massima popolazione intorno al 1840; dopo questo periodo ci fu una massiccia emigrazione che dur\u00f2 fino all'acquisto della colonia da parte degli Stati Uniti. La popolazione nel 1880 era di 34.000 persone.\nNel 1868 gli isolani votarono perch\u00e9 la colonia fosse venduta agli statunitensi, ma la proposta fu rigettata. Nel 1902 la Danimarca rifiut\u00f2 un'offerta americana; nel 1917 gli Stati Uniti ottennero finalmente la colonia, la cui economia era in declino fin dall'abolizione della schiavit\u00f9."}
{"id": "1071498", "revid": "363629", "url": "https://it.wikipedia.org/wiki?curid=1071498", "title": "Tempo di tromboplastina parziale", "text": "Il PTT (tempo di tromboplastina parziale) o aPTT (tempo di tromboplastina parziale attivata) \u00e8 un valore numerico, espresso sotto forma di rapporto, che fornisce utili informazioni circa il funzionamento della \"via intrinseca\" della coagulazione e della via di coagulazione comune. Poich\u00e9 una corretta coagulazione del sangue dipende dalla azione combinata ed 'a cascata' di molte sostanze definite fattori della coagulazione, misurare il tempo di tromboplastina parziale aiuta a valutare quali specifici fattori della coagulazione possono essere mancanti o difettosi. Il test PTT viene inoltre utilizzato per monitorare l'effetto dell'eparina sul sistema di coagulazione di un paziente. Viene utilizzato in combinazione con il tempo di protrombina (PT) che misura invece la \"via estrinseca\" della coagulazione. Tempo di coagulazione al caolino o KCT od ancora tempo di cefalina caolino sono nomi storici ormai in disuso del tempo di tromboplastina parziale. Il test di tromboplastina parziale fu descritto per la prima volta nel 1953.\nProcedura.\nIl sanitario provvede al prelievo di un campione di sangue periferico. Tale campione viene raccolto in una provetta con ossalato o citrato di sodio, che agiscono come anticoagulanti in quanto chelanti (cio\u00e8 in grado di legare) gli ioni calcio presenti nel campione. Il campione viene quindi consegnato al laboratorio. Il test viene eseguito da un tecnico di laboratorio.\nPer attivare la via intrinseca della coagulazione, un attivatore (come fosfolipidi anionici, silice, celite, caolino, acido ellagico) e degli ioni calcio vengono addizionati e mescolati al campione di plasma. Il calcio ha lo scopo di annullare l'effetto anticoagulante dell'ossalato o del citrato, mentre il caolino o i fosfolipidi anionici agiscono come sostituti delle piastrine.\nIl tempo di tromboplastina parziale \u00e8 perci\u00f2 il tempo impiegato da un simile campione a coagulare (tempo di formazione del trombo) ed \u00e8 rapportato al tempo impiegato per coagulare da parte di un plasma di riferimento del laboratorio. \nL'aPTT viene misurato con l'aggiunta di un attivatore della fase di contatto. Il termine \"parziale\" sta a indicare che tra i reagenti non vi \u00e8 la tromboplastina (fattore tissutale liberato normalmente dalle cellule traumatizzate, per es. quelle di una ferita).\nValore normale.\nI cosiddetti valori normali variano a seconda del metodo utilizzato e del tipo di attivatore.\nIl valore normale dell'aPTT in laboratorio \u00e8 28-40 secondi. Il valore normale del PT \u00e8 compreso tra i 11 e i 13 secondi. In genere il risultato \u00e8 espresso sotto forma di rapporto.\nRisultati attesi dell'aPTT per un paziente in eparina dovrebbe essere 1,5-2,5 volte i valori normali. Un aPTT superiore a 100 secondi indica un elevato rischio di sanguinamento spontaneo.\nDiminuzione aPTT.\nLa riduzione dell'aPTT si considera abbia una scarsa rilevanza clinica. Tuttavia esistono alcune ricerche che indicano che potrebbe aumentare il rischio di tromboembolia. Una riduzione dell'aPTT sembra inoltre verificarsi anche in soggetti affetti da diabete mellito e da ipertiroidismo.\nInterpretazione.\nQuando un tessuto del corpo viene ad essere ferito ed inizia a sanguinare, comincia una sequenza di attivit\u00e0 di fattori della coagulazione chiamato \"cascata della coagulazione\", che porta alla formazione di un coagulo di sangue.\nLa cascata ha tre percorsi: una via estrinseca, una via intrinseca, ed una via comune. \nI fattori della coagulazione noti sono tredici. Molti di questi fattori sono condivisi da entrambe le vie, altri si trovano in una sola via. Il test PTT valuta i fattori presenti nelle vie intrinseca e comune. Di solito viene effettuato in combinazione con altri test, ad esempio il test di protrombina (PT), che valutano i fattori della via estrinseca. La valutazione della combinazione di test restringe l'elenco dei possibili fattori mancanti o difettosi.\nLe alterazioni del PTT possono far sospettare diversi quadri patologici legati ai fattori della via intrinseca: ad esempio deficit dei fattori XII, XI, IX, VIII.\nDeficit di fattori coinvolti esclusivamente nella cosiddetta via del sistema di contatto (via intrinseca), come il HMWK (chininogeno ad alto peso molecolare), la PK (precallicreaina), il fattore XII ed il fattore XI non sono in generale collegati a manifestazioni emorragiche. Talvolta un deficit selettivo del fattore XI pu\u00f2 comunque dar luogo a manifestazioni emorragiche a seguito di traumi severi.\nDeficit di fattori essenziali nella via intrinseca, ma coinvolti anche in alcune reazioni della via estrinseca, sono correlati a gravi coagulopatie ereditarie: il deficit del fattore VIII \u00e8 infatti responsabile dell'emofilia A, mentre il deficit del fattore IX determina emofilia B. \nTali deficit non sono riscontrabili effettuando il tempo di protrombina (PT) dal momento che la conversione della protrombina in trombina pu\u00f2 essere eseguita dal complesso enzimatico costituito dal fattore Xa (attivato, al pari del fattore IX, dal complesso TF-VIIa) e dal cofattore Va, bypassando di fatto in provetta il deficit del complesso enzimatico dato dal fattore IXa e dal cofattore VIIIa. In queste situazioni il rapporto risulta nettamente superiore alla norma e viene pertanto spesso indicata come \"allungato\".\nRiscontrare un aPTT allungato in un paziente che riferisce di non essere mai stato soggetto a manifestazioni emorragiche apparentemente spontanee, potrebbe con ogni probabilit\u00e0 essere dovuto a deficit di fattori del sistema di contatto.\naPTT e test di mixing.\nUn rapporto aPTT allungato in un soggetto la cui storia clinica riporta emorragie copiose ed apparentemente spontanee, deve far sospettare un quadro clinico di emofilia soprattutto nel caso di pazienti giovanissimi. \nTuttavia anche la presenza di inibitori patologici della coagulazione, rappresentati essenzialmente da auto-anticorpi di varia origine, pu\u00f2 condurre al medesimo risultato.\nIl metodo pi\u00f9 comune per verificare questa ipotesi \u00e8 rappresentato dal cosiddetto \"test di mixing\", che consiste nel ripetere l'aPTT su un campione costituito per 50% dal plasma del paziente e per 50% dal plasma di riferimento del laboratorio.\nSe dopo il test di mixing il rapporto risulta normalizzato, \u00e8 evidente che il paziente presenta un deficit di un fattore della via intrinseca. Se al contrario il rapporto risulta ancora anormale, il paziente presenta con ogni probabilit\u00e0 inibitori patologici della coagulazione, dimostrabili spesso con test ELISA.\nPrecauzioni.\nSe il prelievo per la determinazione del PTT viene eseguito a scopo di monitoraggio su un paziente in trattamento con eparina, va ricordato che il paziente deve essere interrogato allo scopo di valutare una tendenza al sanguinamento spontaneo. \nQuesto paziente una volta eseguito il prelievo non deve essere lasciato solo fino a quando il sanitario non sia sicuro che il piccolo sanguinamento in sede di prelievo non si sia completamente arrestato. I soggetti con problemi di coagulazione possono infatti sanguinare per un periodo pi\u00f9 lungo del normale.\nIl paziente va avvisato che si potr\u00e0 sviluppare un livido od un ematoma in prossimit\u00e0 della sede del prelievo, e che potr\u00e0 applicarvi degli impacchi di ghiaccio.\nAlcuni farmaci, oltre all'eparina, possono influenzare i risultati del test PTT. Questi farmaci includono gli antistaminici, la vitamina C (acido ascorbico), l'aspirina, e la clorpromazina."}
{"id": "1071501", "revid": "709565", "url": "https://it.wikipedia.org/wiki?curid=1071501", "title": "Flashback (videogioco 1992)", "text": "Flashback, pubblicato come Flashback: The Quest for Identity negli Stati Uniti, \u00e8 un videogioco del 1992 a piattaforme dal taglio cinematografico e a tema fantascientifico, sviluppato da Delphine Software e pubblicato da U.S. Gold negli Stati Uniti e in Europa, e da Sunsoft in Giappone. Il gioco ha avuto un sequel, \"Fade to Black\", uscito nel 1995, e un remake del 2013 per PC e console.\nTrama.\nIl gioco \u00e8 ambientato nell'anno 2142 e comincia sulla luna Titano. Non viene fornito alcun prologo: nella cinematica iniziale, il protagonista, mentre fugge da alcuni individui armati di fucili laser, riesce a raggiungere un hangar e a rubare una sorta di motocicletta volante con la quale fugge da quella che si scopre essere un'astronave in volo. L'inseguimento aereo prosegue finch\u00e9 il veicolo del fuggiasco non viene abbattuto dagli spari dell'astronave, e il protagonista precipita nella giungla, dove si risveglia ferito e del tutto privo di memoria circa la sua identit\u00e0. Ritrova subito il suo \"olocubo\" (\"Holocube\"), e riattivandolo compare un ologramma di s\u00e9 stesso che si rivolge a lui come Conrad e gli d\u00e0 istruzioni su come raggiungere la citt\u00e0 di New Washington, sempre su Titano, per incontrare il suo vecchio amico Ian, che gli avrebbe permesso di recuperare la memoria. Dopo alcune esplorazioni, Conrad incontra uno straniero ferito che gli chiede di trovare il suo \"teleporter\". Dopo averlo trovato e restituito all'uomo, quest'ultimo si teletrasporta via lasciando nel luogo una \"ID card\", che Conrad user\u00e0 pi\u00f9 avanti. In seguito acquista una cintura antigravitazionale con la quale salta in un abisso che conduce a New Washington.\nGiunto l\u00e0, trova Ian e lo salva da due poliziotti corrotti. Ian usa un rigeneratore per restituire la memoria al suo amico, che riscopre la sua identit\u00e0 e il suo passato, mostrati come flashback in una lunga cinematica:\nConrad, ora consapevole della sua missione, chiede a Ian come fare per tornare sulla Terra. L'amico gli risponde che il prezzo del biglietto \u00e8 enorme, e che l'unico modo sarebbe partecipare ad un gioco televisivo chiamato \"Torre della morte\" (\"Death Tower\"). Il protagonista chiede a Ian se pu\u00f2 procurargli documenti falsi, e questi lo indirizza da Jack, nel bar. Jack gli comunica che il costo \u00e8 di 1500 crediti, che Conrad riesce a guadagnare procurandosi un permesso di lavoro ed eseguendo alcune missioni, permettendosi cos\u00ec il biglietto e l'ingresso alla \"Death Tower\", trattasi di un edificio sviluppato su 8 livelli, ognuno contenente dei \"Terminator\" che vanno eliminati tutti, e che diventano sempre pi\u00f9 forti man mano che si sale di livello, sempre pi\u00f9 ristretti. Conrad raggiunge il livello pi\u00f9 alto e vince il concorso.\nTornato sulla Terra, viene raggiunto da un gruppo di poliziotti corrotti, che sconfigge, e procede fino al \"Paradise Club\", un night club che \u00e8 in realt\u00e0 il quartier generale degli alieni sulla Terra. Conrad riesce a penetrare e ad intrufolarsi nel nascondiglio, in cui vede tre alieni (uno dei quali nelle sue reali sembianze) parlare riguardo al fatto di aver dato all'umanit\u00e0 le capacit\u00e0 per produrre il potere di cui necessitano, e di come milioni di guerrieri alieni sarebbero stati presto teletraportati sulla Terra per annientare l'umanit\u00e0. La grata su cui si nasconde Conrad cede improvvisamente, e cade a terra; scoperto, viene quindi rinchiuso nelle prigioni sotterranee, privato della sua pistola. Dopo breve tempo, un \"Terminator\" della \"Death Tower\" apre la cella di Conrad e tenta di ucciderlo, ma lui riesce a uscire e a ritrovare la sua arma, con cui uccide il suo aggressore; esplora quindi il nascondiglio fino a trovare un impianto di teletrasporto che lo conduce al lontano pianeta Morphs, il mondo natale degli alieni.\nQui Conrad trova un prigioniero umano di nome Phillip Howard Clark. Non appena tenta di liberarlo, un alieno spara a Phillip poich\u00e9 la porta della sua cella \u00e8 stata aperta, ma viene subito ucciso da Conrad. Poco prima di morire, Phillip d\u00e0 a Conrad una carica atomica. Conrad trova in seguito anche il diario dell'uomo, che contiene informazioni logistiche su come raggiungere e distruggere il nucleo del pianeta Morph, debellando definitivamente la minaccia aliena. Conrad riesce ad accedere alla zona del \"Cervello Maestro\" (\"Master Brain\"), distruggendolo e procedendo oltre. Raggiunto un certo punto, Conrad sente la voce di Phillip dirgli di posizionare la carica atomica su una piattaforma, azionare la leva che l'avrebbe portata al nucleo del pianeta, e fuggire via. Non appena la carica precipita, la superficie del pianeta comincia a tremare e Conrad riesce a salire su un'astronave ed uscire dall'atmosfera di Morph appena un istante prima che esso esploda.\nIl gioco termina con l'ultima cinematica: Conrad registra un messaggio nel diario di bordo dell'astronave, in cui dichiara che la galassia in cui si trova non compare in nessuna mappa stellare e che gli \u00e8 quindi impossibile calcolare la traiettoria per il ritorno; dovr\u00e0 quindi vagare nello spazio a tempo indefinito. Mentre viene mostrata l'ultima frase del messaggio, si vede Conrad, all'interno dell'astronave, entrare in animazione sospesa.\nVersioni.\nIl gioco \u00e8 stato diretto, scritto, progettato ed in parte programmato da Paul Cuisset, gi\u00e0 creatore dell'avventura grafica \"Future Wars\". \"Flashback\" \u00e8 stato inizialmente messo in commercio per Amiga a inizio 1993, poi convertito per MS-DOS, Acorn Archimedes, Sega Mega Drive e Super Nintendo nel 1993. Inoltre vennero distribuite versioni CD-ROM di \"Flashback\" per Sega Mega CD, 3DO, CD-i, MS-DOS, Apple Macintosh e FM Towns nel corso del 1994 e del 1995, insieme a una versione su cartuccia per l'Atari Jaguar nel 1995.\nOriginariamente pubblicizzato come un \u00abgioco CD-ROM su cartuccia\u00bb, \"Flashback\" offre fondali disegnati a mano e con animazioni rotoscopiche, donando ai movimenti una fluidit\u00e0 simile solo a quella di \"Prince of Persia\", altro gioco a piattaforme messo in commercio nel 1989.\nIl gioco \u00e8 stato un successo commerciale e di critica ed \u00e8 stato elencato nel \"Guinness World Records\" come il gioco francese pi\u00f9 venduto di tutti i tempi. Ha avuto un seguito con \"Fade to Black\" nel 1995. Nel 2013 ne \u00e8 stato messo in commercio un rifacimento da VectorCell per PC e console.\nStoria.\nIl videogioco, messo in commercio inizialmente per Amiga nel 1992, \u00e8 segnalato dal Guinness dei primati come il gioco di maggior successo in Francia di tutti i tempi. Venne prodotto anche per MS-DOS, Mac OS, Acorn Archimedes, CD-i, Super Nintendo Entertainment System, 3DO, Sega Mega Drive/Genesis, Sega CD/Mega CD e Atari Jaguar.\nUn seguito chiamato \"Fade to Black\" venne prodotto nel 1995 con un gameplay completamente diverso e con risultati commerciali deludenti. \"Flashback\" spesso viene considerato erroneamente un seguito di \"Another World\".\nNel 2013, in onore del ventennale, \u00e8 uscito un remake ufficiale ad opera di Ubisoft distribuito su piattaforma Steam per PC, PlayStation 3 e Xbox 360. Ricalca le stesse vicende con grafica aggiornata ai sistemi moderni. All'interno contiene anche la versione \"storica\".\nNel 2018 \u00e8 stato pubblicato un remake ufficiale per Nintendo Switch.\nCaratteristiche tecniche.\nIl gioco utilizza degli sfondi disegnati a mano, il personaggio principale \u00e8 molto curato e per realizzare la sua animazione \u00e8 stata utilizzata una tecnica chiamata \"rotoscope\" che prevedeva l'utilizzo del campionamento di personaggi reali per ottenere delle animazioni pi\u00f9 realistiche. La tecnica fornisce un risultato simile a quello di \"Prince of Persia\" pur utilizzando tecniche diverse."}
{"id": "1071504", "revid": "547034", "url": "https://it.wikipedia.org/wiki?curid=1071504", "title": "Marco Leonardi", "text": "Biografia.\nNato in Australia da padre e madre calabresi di Locri, in provincia di Reggio Calabria, all'et\u00e0 di quattro anni si \u00e8 spostato in Italia insieme alla famiglia, che era emigrata alla ricerca di lavoro. Dopo l'esordio in \"La sposa era bellissima\", ultima regia cinematografica di P\u00e1l G\u00e1bor, \u00e8 diventato noto per il film, premiato con l'Oscar, \"Nuovo Cinema Paradiso\" (1988) di Giuseppe Tornatore e, successivamente, per la pellicola messicana \"Come l'acqua per il cioccolato\" (1992) di Alfonso Arau. Nel 1989 ha partecipato al film \"Scugnizzi\", di Nanni Loy, dove ha interpretato il ruolo di Salvatore Savastano. Nel 2007 ha interpretato Diego Armando Maradona nel film \"Maradona - La mano de Dios\" di Marco Risi; ha lavorato inoltre nella fiction di canale 5 \"Il capo dei capi\".\nVita privata.\nDal 1991 al 1999 \u00e8 stato compagno dell'attrice messicana Lumi Cavazos, conosciuta sul set di \"Come l'acqua per il cioccolato\": i due hanno lavorato anche nel film \"Viva San Isidro!\". Nel 2000 sul set di \"Dal tramonto all'alba 3 - La figlia del boia\" ha conosciuto l'attrice americana Rebecca Gayheart e per un anno i due sono stati legati sentimentalmente. Per pi\u00f9 di 10 anni Leonardi ha vissuto a Los Angeles. Tornato in Italia, si \u00e8 sposato ed \u00e8 diventato padre di due figli."}
{"id": "1071506", "revid": "1889177", "url": "https://it.wikipedia.org/wiki?curid=1071506", "title": "Barbacarlo", "text": "Il Barbacarlo \u00e8 un vino rosso prodotto esclusivamente sulle colline nei pressi di Broni, nell'Oltrep\u00f2 Pavese, da Lino Maga e suo figlio. L'esclusivit\u00e0 della produzione \u00e8 data dal fatto che viene prodotto solamente dall'azienda agricola del commendator Maga, nella misura di circa 10\u00a0000 bottiglie l'anno e dal fatto che il marchio Barbacarlo \u00e8 stato registrato.\nDescrizione.\nIl vino \u00e8 composto al 50% da Croatina, al 30% da Uva rara e al 20% da ughetta.\nHa conquistato numerosi premi e riconoscimenti da parte della critica enologica italiana, dalla guida del Gambero Rosso a quella dell'Espresso. \nCuriosit\u00e0.\nEra il vino preferito dello scrittore e giornalista pavese Gianni Brera, che lo cit\u00f2 in numerosi suoi articoli."}
{"id": "1071510", "revid": "767487", "url": "https://it.wikipedia.org/wiki?curid=1071510", "title": "Page and Plant", "text": "Page and Plant \u00e8 il nome utilizzato da Jimmy Page e Robert Plant (entrambi ex Led Zeppelin) per il gruppo formato dai due intorno alla met\u00e0 degli anni novanta, con il quale hanno inciso due album e diversi singoli, oltre ad aver effettuato diverse tourn\u00e9e. La pi\u00f9 famosa collaborazione fra Page e Plant \u00e8 stata la creazione dell'album \" con il successivo tour mondiale insieme ad una orchestra orientale trovata in seguito ad un viaggio in Marocco. Questo album comprende sia pezzi inediti sia vecchi brani dei Led Zeppelin modificati."}
{"id": "1071522", "revid": "67712", "url": "https://it.wikipedia.org/wiki?curid=1071522", "title": "Elfico", "text": ""}
{"id": "1071536", "revid": "474175", "url": "https://it.wikipedia.org/wiki?curid=1071536", "title": "Grande Rosario", "text": "Si denomina Grande Rosario l'agglomerato, o conurbazione, creatosi come conseguenza dell'espansione della citt\u00e0 di Rosario nel dipartimento di San Lorenzo ed in quello di Rosario.\nA partire dal 2004 con l'apertura del Ponte Rosario-Victoria, la Grande Rosario si estende anche verso est, al di l\u00e0 del fiume Paran\u00e1 e delle isole della provincia di Entre R\u00edos. Verso nord raggiunge una estensione maggiore, fondendosi con varie localit\u00e0 fino a Puerto General San Mart\u00edn, a 27\u00a0km dal centro di Rosario; ad ovest si estende fino alla localit\u00e0 di Rold\u00e1n, a 21\u00a0km, e a sud fino alla citt\u00e0 di Villa Gobernador G\u00e1lvez (quest'ultima \u00e8 la pi\u00f9 popolata della conurbazione), a circa 9\u00a0km dal centro della citt\u00e0. Pi\u00f9 a sud si osserva un incipiente processo di conurbazione verso le localit\u00e0 di Alvear e Pueblo Esther.\nIl maggiore sviluppo al nord viene dato dalla presenza di una serie di porti sul fiume Paran\u00e1, del quale il Porto General San Mart\u00edn \u00e8 l'ultimo con acqua profonde. Ad ovest, al contrario, sono citt\u00e0 che sono rimaste alla stregua di vie di accesso alla citt\u00e0.\nPopolazione.\nAveva 1.161.188 nel 2001 (INDEC), il che significa un incremento del 3,8% rispetto al precedente censimento del 1991 (1.118.905 abitanti). \u00c8 la terza conurbazione pi\u00f9 popolata del paese (dopo la Grande Buenos Aires e l'area metropolitana di C\u00f3rdoba), e la prima della provincia di Santa Fe.\nDentro la Grande Rosario la citt\u00e0 di Rosario (la pi\u00f9 popolata) concentra il 78% del totale, mentre Villa Gobernador G\u00e1lvez (la seconda) rappresenta il 6% del totale (74.664 abitanti)."}
{"id": "1071542", "revid": "1573940", "url": "https://it.wikipedia.org/wiki?curid=1071542", "title": "Cappella di San Giorgio (Settimo Torinese)", "text": "La cappella di San Giorgio \u00e8 un antico e piccolo edificio religioso che si trova a Settimo Torinese presso Torino.\nStoria e descrizione.\nIl culto del martire san Giorgio \u00e8 molto radicato in questa localit\u00e0: nel 1544 gi\u00e0 esistevano edifici rurali a lui dedicati, la cosiddetta Grangia di San Giorgio, allora di propriet\u00e0 dell'abbazia di San Solutore di Torino. Dal 1570 il cascinale pass\u00f2 alla Compagnia di Ges\u00f9, per volont\u00e0 del duca Emanuele Filiberto di Savoia e con bolla pontificia emessa da San Pio V, e successivamente, dal 1779, alla famiglia principesca della Cisterna.\nGrazie ad un documento che testimonia tale passaggio di propriet\u00e0 per la prima volta, allo stato attuale delle ricerche, \u00e8 citata esplicitamente l'esistenza della cappella, ma sicuramente sin dalle sue origini tale sito fu dedicato al santo martire proprio poich\u00e9 esisteva un edificio sacro in suo onore. Il grande cascinale a partire dal 1815 inizi\u00f2 ad essere frazionato fra diversi proprietari, ma sino ad oggi, nonostante mutato da alcuni innesti architettonici moderni, ha conservato il sapore di un piccolo borgo medioevale.\nNotizie pi\u00f9 certe circa le sorti della cappella di San Giorgio risalgono al 1923: fra le travagliate vicende della cascina il piccolo edificio sacro era caduto in disuso e trasformato in granaio, ma da quell'anno fu restaurato e riaperto al culto per interessamento dei proprietari della tenuta e degli abitanti della vicina Borgata Paradiso.\nQualche considerazione artistica sull'edificio pu\u00f2 essere tratta dall'opera \"Cascine e ville della pianura torinese\" di Elisa Gribaudi Rossi, risalente al 1970: \u00ab...Palazzo con magnifica chiesa... di Sua Ecc.za il Principe della Cisterna...\u201d. \u201cLa magnifica chiesa del Grossi \u00e8 in realt\u00e0 un edificio di proporzioni normali... la facciata in mattoni a vista \u00e8 probabilmente secentesca; l'interno \u00e8 sobrio... l'abside ha un soffitto a vela e conserva, dietro l'altare, un affresco raffigurante \"San Giorgio\", a botte, con l'immagine della \"Vergine in gloria\", \u00e8 invece il soffitto della navata. Se questo cambiamento di forma nei soffitti, presupponga l'ampliamento l'ampliamento di una cappella pi\u00f9 piccola... \u00e8 solo, il lato esterno di levante che pu\u00f2 suffragarlo: l'impiego del materiale edilizio cambia infatti dall'abside alla navata...\u00bb. L'ottimo assetto raggiunto dal presbiterio della cappella in seguito ai lavori di restauro ed alla riapertura al culto, fu deturpato negli anni sessanta in nome di un preteso adeguamento a norme conciliari mai esistite.\nIn occasione della riapertura al culto la cappella fu dotata di tutti gli arredi sacri, furono eseguiti due nuovi affreschi raffiguranti \"Santo Stefano e Santa Lucia\" ed i fedeli donarono le statue di numerosi santi: \"Sacro Cuore di Ges\u00f9, [San Giuseppe], Santa Teresa di Ges\u00f9 Bambino\", i torinesi \"San Giovanni Bosco\" e \"San Giuseppe Benedetto Cottolengo, Sant'Antonio abate\", patrono del mondo rurale, e \"San Pancrazio\", veneratissimo dai lavandai della zona. Meritevole di particolare segnalazione \u00e8 la graziosa nicchia rivestita di roccia che fu dedicata alla Madonna di Lourdes, con Santa Bernardette inginocchiata dinnanzi all'Immacolata Concezione. In breve tempo le pareti della cappella si affollarono di curiosi ex voto, segno della devozione popolare e delle numerose grazie ricevute per intercessione di San Giorgio e della Vergine Santa.\nNacque per i settimesi la tradizione di recarsi a San Giorgio in gita-pellegrinaggio, per partecipare alle sacre funzioni e fare merenda. Nei primi tempi l'abbondanza di sacerdoti nel territorio settimese permise addirittura la celebrazione quotidiana dell'eucaristia.\nDal 1965 San Giorgio pass\u00f2 sotto la giurisdizione della nuova parrocchia di San Giuseppe Artigiano, eretta nel nuovo quartiere denominato Villaggio Fiat: il parroco Don Lorenzo Osella ebbe sempre particolarmente a cuore la cura pastorale di Cascina San Giorgio e Borgata Paradiso e la cappella risult\u00f2 sempre sugli annuari diocesani quale \u201csuccursale\u201d parrocchiale a tutti gli effetti. Dagli anni '90 si perse la possibilit\u00e0 della messa domenicale e, con la nascita dei festeggiamenti patronali della borgata, ci si limit\u00f2 ad una Messa annuale in prossimit\u00e0 del 23 aprile, festa di San Giorgio.\nNel 2004, in occasione della festa patronale, ebbe luogo sul sagrato della cappella la benedizione della nuova statua equestre di San Giorgio, opera lignea frutto dell'artigianato romeno. Dall'aprile 2006 la chiesetta di San Giorgio ha ripreso la sua attivit\u00e0 ed una volta il mese \u00e8 aperta al pubblico per la celebrazione dell'eucaristia.\nDalla piet\u00e0 popolare sono nate nel medesimo anno le processioni in onore di San Giorgio e della Madonna, rispettivamente ad aprile e maggio, che vedono una numerosa partecipazione di fedeli provenienti anche da Settimo."}
{"id": "1071546", "revid": "1543377", "url": "https://it.wikipedia.org/wiki?curid=1071546", "title": "Talona lituano", "text": "Il talona fu la valuta temporanea emessa in Lituania tra il 1991 e il 1993. Sostitu\u00ec il rublo sovietico alla pari e fu sostituito dal lita al cambio di 100 talonas = 1 lita. Il talonas era solo emesso in forma cartacea.\nLa prima riforma.\nAll'inizio dell'agosto 1991 per rispondere alla crescente inflazione, il governo lituano decise di introdurre il talona. Fu una riforma attuata velocemente e senza sguardo al futuro, spinta dal primo Ministro Gediminas Vagnorius. Dapprima, era molto simile ai buoni delle razioni: ogni persona riceveva il 20% del proprio salario in talona fino a un massimo di 200 talonas. Per comprare merce diversa dal cibo, ognuno doveva pagare lo stesso prezzo in rubli e talona (ad esempio, se un paio di scarpe costava 50 rubli, per acquistarle bisognava pagare 50 rubli \"e\" 50 talonas).\nQuesto sistema fu pesantemente criticato. Prima di tutto, non rispondeva alla mancanza di merci, ma riusciva solo a limitare la domanda; inoltre, la richiesta di merci costose sub\u00ec un crollo a causa del tempo necessario ad accumulare la somma in talonas necessaria per gli acquisti: tutto questo si tradusse in danni ai commerci. Inoltre, questo sistema non era in grado di impedire l'iperinflazione del rublo, perch\u00e9 il talona non era una valuta indipendente, ma solo una valuta supplementare con un cambio fisso con il rublo. Il sistema cerc\u00f2 di incoraggiare i lituani a risparmiare l'80% dei loro salari, ma la gente continuava ad accumulare rubli senza possibilit\u00e0 di spenderli. Questo port\u00f2 all'inflazione delle merci che non richiedevano l'utilizzo del talona (come i cibi del mercato nero).\nLa seconda riforma.\nNell'estate del 1992 fu anticipato che il talona sarebbe stato presto rimpiazzato da una valuta permanente, il lita. La Lituania mancava enormemente di denaro (alcuni lavoratori erano addirittura pagati in merci piuttosto che in denaro), mentre la Russia continuava a stringere la politica monetaria. Inoltre, le monete e le banconote in lita erano gi\u00e0 state prodotte e portate in Lituania. Il 1\u00ba maggio 1992 si decise di introdurre di nuovo il talona come valuta temporanea indipendente, per circolare insieme al rublo con la speranza di diminuire l'inflazione. Fu pertanto creato un sistema di valuta doppio. Il 1\u00ba ottobre 1992 il rublo fu completamente abbandonato e sostituito dal talona. La Lituania fu l'ultima delle repubbliche baltiche ad abbandonare il rublo.\nChiamati \"Vagnork\u0117s\" come Gediminas Vagnorius o \"biglietti dello zoo\", poich\u00e9 vi erano raffigurati molti animali, i talona non guadagnarono la fiducia della popolazione. Le banconote erano piccole e stampate su carta di bassa qualit\u00e0, e le persone erano riluttanti ad usarle. Nonostante questo, il talona riusc\u00ec a rallentare l'inflazione.\nLa data di introduzione del lita fu pi\u00f9 volte procrastinata senza chiari motivi. Il 25 giugno 1993 il lita fu introdotto al cambio di 1 lita = 100 talonas.\nBanconote.\nNel 1991 furono emesse banconote nei tagli da 0,10, 0,20, 0,50, 1, 3, 5, 10, 25, 50 e 100 talona. Nel 1992 furono emesse quelle da 1, 10, 50, 100, 200 e 500 talona, seguite da una nuova serie di 200 e 500 talonas nel 1993.\nNel 1994 circa 30 t. di banconote senza valore furono riciclate come carta igienica a Grigi\u0161k\u0117s."}
{"id": "1071547", "revid": "287204", "url": "https://it.wikipedia.org/wiki?curid=1071547", "title": "Electronic Arts, Inc.", "text": ""}
{"id": "1071548", "revid": "1788047", "url": "https://it.wikipedia.org/wiki?curid=1071548", "title": "Entre Rios", "text": "Entre Rios (in lingua portoghese) o Entre R\u00edos (in lingua spagnola) si pu\u00f2 riferire a:"}
{"id": "1071549", "revid": "2730", "url": "https://it.wikipedia.org/wiki?curid=1071549", "title": "Caf\u00e9 Procope", "text": "Il Caf\u00e9 Le Procope \u00e8 il primo caff\u00e8 di Parigi, secondo molti anche il pi\u00f9 antico caff\u00e8 d'Europa. Ad oggi \u00e8 ancora uno dei luoghi pi\u00f9 noti di Parigi, sebbene sia stato trasformato in un ristorante.\nStoria.\nVent'anni dopo l'introduzione nella corte francese di una bevanda nota come \"caff\u00e8\" da parte del sultano Maometto IV, Gr\u00e9goire, un armeno, apr\u00ec un \"caf\u00e9\" in rue Mazarine, vicino alla Com\u00e9die-Fran\u00e7aise. Il locale trasloc\u00f2 quando la Com\u00e9die-Fran\u00e7aise si install\u00f2 nella rue des Foss\u00e9s-Saint-Germain, nel 1680. Situato di fronte al teatro, divenne luogo di ritrovo per gli attori e i personaggi che gravitavano attorno al mondo dello spettacolo.\nFu rilevato nel 1686 dal ristoratore palermitano Francesco Procopio dei Coltelli, emigrato a Parigi nella seconda met\u00e0 del Seicento da Aci Trezza, paese a poca distanza da Catania, dopo una prima esperienza a Palermo, allora capitale del Regno di Sicilia. Il caff\u00e8 prende il nome proprio da questo imprenditore.\nIl locale divenne presto uno dei ritrovi preferiti dai letterati della citt\u00e0, facendo concorrenza al \"Caf\u00e9 de la Place du Palais-Royal\", fondato cinque anni prima del \"Procope\" e poi rinominato in \"Caf\u00e9 de la R\u00e9gence\". A Francesco succedette il figlio.\nIl \"Procope\" ebbe enorme successo grazie all'invenzione che rese famoso il suo fondatore, il sorbetto (antenato del gelato odierno). Presto dovette spostarsi in una sede pi\u00f9 grande e adeguata, ove si trova tuttora (oggi \u00e8 un ristorante), al 13 di rue de l'Ancienne Com\u00e9die.\nQuel \"Caf\u00e9\" offriva: \"acque gelate\" (la granita), gelati di frutta, \"fiori d'anice\", \"fiori di cannella\", \"frangipane\", \"gelato al succo di limone\", \"gelato al succo d'arancio\", \"sorbetto di fragola\", in base a una \"patente reale\" (una concessione) con cui Luigi XIV aveva dato a Procopio l'esclusiva di quei dolci. Il \"Procope\" divent\u00f2 il pi\u00f9 famoso luogo di ritrovo parigino.\nFu di gran moda nel Settecento e nell'Ottocento: fu frequentato, tra gli altri, da La Fontaine, Voltaire, Napoleone, Honor\u00e9 de Balzac, Victor Hugo, George Sand, Paul Verlaine e Anatole France, come ricorda un'epigrafe sulla porta, ma anche da Robespierre, Danton e Jean-Paul Marat.\nNel XVIII secolo Voltaire e Rousseau erano degli \"habitu\u00e9\". La leggenda vuole che Diderot vi scrivesse alcuni articoli della celebre \"Encyclop\u00e9die\" e che Benjamin Franklin vi preparasse \"il progetto di alleanza tra Luigi XVI e la neonata repubblica\", come ricorda una targa commemorativa, e vi concepisse inoltre alcuni passaggi della futura costituzione degli Stati Uniti, nonostante sia improbabile che tale ipotesi corrisponda a verit\u00e0."}
{"id": "1071550", "revid": "74173", "url": "https://it.wikipedia.org/wiki?curid=1071550", "title": "Talonas lituano", "text": ""}
{"id": "1071552", "revid": "120875", "url": "https://it.wikipedia.org/wiki?curid=1071552", "title": "San Lorenzo (Santa Fe)", "text": ""}
{"id": "1071559", "revid": "1543377", "url": "https://it.wikipedia.org/wiki?curid=1071559", "title": "La teoria dei colori (Goethe)", "text": "La teoria dei colori (in tedesco \"Zur Farbenlehre\") \u00e8 un saggio scritto da Johann Wolfgang von Goethe nel 1810 e pubblicato a Tubinga. \nGoethe, pur essendo conosciuto come uno dei pi\u00f9 importanti scrittori e poeti di tutti i tempi, sosteneva egli stesso di aver dato molta pi\u00f9 importanza ai propri lavori scientifici, incentrati specialmente sullo studio delle piante e appunto dei colori, che a tutte le sue creazioni letterarie. Secondo Goethe del resto, \u00abla scienza \u00e8 uscita dalla poesia\u00bb, come da lui affermato nella \"Metamorfosi delle piante\".\nConfid\u00f2 in proposito al suo amico Johann-Peter Eckermann:\nGoethe afferma che non \u00e8 la luce bianca a scaturire dalla sovrapposizione dei colori, bens\u00ec il contrario; i colori non sono \u00abprimari\u00bb, ma consistono in un offuscamento della luce, o nell'interazione di questa con l'oscurit\u00e0.\nL'opera di Goethe \u00e8 stata un importante stimolo sia per considerazioni filosofiche sul colore sia per lo sviluppo della scienza della colorimetria.\nGenesi dell'opera.\nIl testo si inserisce nel dibattito filosofico e scientifico del primo Ottocento, che in Germania aveva visto l'affermazione del pensiero idealistico schellinghiano, di ascendenza kantiana e neoplatonica, in antagonismo con le teorie atomiste e meccaniciste di Newton, contro le quali si schiera anche Goethe. In particolare l'impostazione del saggio si contrappone frontalmente alla teoria corpuscolare della luce, ipotizzata da Newton in base alle esperienze da lui condotte sulla dispersione dei colori durante la rifrazione in un prisma cristallino.\n\"L'Ottica\" di Newton e le sue lacune.\nNel 1704 Newton aveva pubblicato un testo, \"Opticks\", in cui sosteneva che la luce fosse costituita da un flusso di particelle leggerissime di diverso colore,\nmentre il poeta tedesco aveva cominciato a maturare l'interesse per la teoria dei colori dal 1790, quando era quarantunenne. Egli infatti, oltre a essere un grande scrittore, fu anche capace pittore; non \u00e8 quindi sorprendente che nutrisse un notevole interesse a indagare i colori, sebbene ci si sarebbe potuto aspettare che ponesse l'accento pi\u00f9 sugli aspetti psicologici e rappresentativi che su quelli fisici e matematici. Era stato in particolare il suo viaggio in Italia, compiuto dal 1786 al 1788, a destare in lui la passione per lo studio dei colori, l\u00ec dove \u00abil paesaggio nitido e colorito lo appassionava ancor pi\u00f9 dei capolavori antichi\u00bb. Nel 1790, quindi, aveva cominciato a lavorare ai \"Contributi all'ottica\" (\"Beitr\u00e4ge zur Optik\"), dove present\u00f2 con pochissimi commenti un'ampia serie di esperimenti con un prisma e osservazioni che evidentemente considerava consistenti argomenti contro l'ottica newtoniana. La pubblicazione dei suoi risultati, composti di due parti, era quindi avvenuta nel 1791 e nel 1792.\nGoethe si convinse che la teoria di Newton fosse totalmente errata: cambiando infatti le condizioni di osservazione, come ad esempio la distanza tra il prisma e il muro, cambiava anche l'effetto risultante. Goethe, inoltre, speriment\u00f2 che una semplice parete bianca, da sola, non produceva mai la scomposizione nei diversi colori attraverso il prisma; \u00e8 solo tracciandovi sopra una striscia nera che nel prisma diventano visibili i colori dell'iride lungo i suoi bordi. Lo stesso Newton, in effetti, aveva condotto i suoi esperimenti sulla luce in una camera buia, allo scopo di consentire la percezione di tutti i colori dello spettro. Goethe rilev\u00f2 che nessun raggio di luce appare mai se non \u00e8 circondato dal buio o da una luminosit\u00e0 pi\u00f9 bassa e ipotizz\u00f2 che il buio giocasse un ruolo attivo nella percezione dei colori. Questi, dunque, non sarebbero contenuti nella luce, ma nascerebbero dall'interazione della luce col nero, ovvero col buio. La manifestazione dei colori, cio\u00e8, sarebbe la conseguenza di una polarit\u00e0, come gi\u00e0 avevano pensato alcuni filosofi greci antichi.\nContesto filosofico.\nGoethe ritorn\u00f2 cos\u00ec alle tesi gi\u00e0 espresse in forma simile dagli antichi Greci, in particolare da Empedocle, Platone, e Aristotele. Questo fatto contribuisce a evidenziare come Goethe e Newton partissero anche da due approcci filosofici completamente differenti: Newton si basava su una visione riduzionista, materialistica e atomista della luce, ritenendo di poterla scomporre nelle sue parti, come la materia era ritenuta componibile a partire dagli atomi. In tal modo, sulla scorta del metodo galileiano, egli tralasciava di considerare gli aspetti soggettivi con cui si presentavano i fenomeni, descrivendo come semplice \"illusione ottica\" il caso ad esempio in cui due oggetti sembrino diversi pur risultando uguali a seguito di una misurazione quantitativa. Per Goethe invece \u00ab\u00e8 una bestemmia dire che si dia illusione ottica\u00bb, poich\u00e9 egli dava primaria importanza all'aspetto qualitativo, e quindi soggettivo, dei colori e dei fenomeni naturali in genere.\nIn ambito filosofico, del resto, anche Immanuel Kant aveva evidenziato l'esigenza di indagare le condizioni della conoscenza prima dell'oggetto stesso della conoscenza. Allo stesso modo Goethe intendeva valorizzare l'importanza del modo in cui i fenomeni ottici si presentano ai nostri sensi, respingendo l'approccio di chi presume di valutarli in maniera oggettiva tramite strumenti in grado di misurarli \"quantitativamente\" quali il prisma newtoniano. Egli cio\u00e8, sottolineando il ruolo della coscienza del soggetto nel penetrare l'essenza della realt\u00e0, non mira a definire dei fatti, riconducendoli alla legge di causa-effetto, ma ad aprirsi a diversi punti di vista. La tradizione filosofica in cui Goethe si colloca \u00e8 per\u00f2 soprattutto quella neoplatonica, da cui lo stesso idealismo tedesco a lui contemporaneo traeva alimento. Gi\u00e0 nel 1782 Goethe annotava nella sua autobiografia: \nA Plotino Goethe sembra alludere parlando di lui come di un \u00abantico mistico\u00bb, che aveva sostenuto come l'occhio esista in funzione della luce e sia stato perci\u00f2 da questa modellato. L'occhio \u00e8 un riflesso stesso della luce, e dunque non ha senso studiare la luce in maniera presunta oggettiva a prescindere dalla visione soggettiva dell'occhio: l'uguale viene colto soltanto dall'uguale. Parafrasando le parole di Plotino (\u00abnessun occhio infatti ha mai visto il sole senza diventare simile al sole, n\u00e9 un'anima pu\u00f2 vedere la bellezza senza diventare bella\u00bb), Goethe esprime un analogo concetto:\nTipicamente plotiniana \u00e8 poi la concezione di Dio come forza che si esplica nella natura, dell'Uno che si esprime nei molti, di cui la luce non \u00e8 che un'analogia. Si tratta di una concezione antitetica a quella meccanicista e atomista di Newton: per quest'ultima sono i molti che giungono a comporre l'Uno e la luce, per Goethe invece \u00e8 l'Uno, principio semplice e incomposto, che d\u00e0 origine ai molti: questi scaturiscono in particolare per via della legge neoplatonica della polarit\u00e0, fondamentalmente ignorata da Newton per il quale il buio era soltanto assenza di luce e dunque da lui neppure preso minimamente in considerazione. Goethe, invece, ritiene che proprio la polarit\u00e0, ovvero la dialettica tra luce e ombra, stia a fondamento dei colori. \u00c8 pur vero che la luce per Plotino, ovvero l'Uno, esaurendo in s\u00e9 tutto l'Essere, \u00e8 privo di un antipolo, e tuttavia il buio \u00e8 necessario affinch\u00e9 la luce splenda nelle tenebre. Il non-essere da un punto di vista assoluto \u00e8 privo di consistenza, dall'altro \u00e8 il termine con cui l'Uno instaura una dialettica. Gi\u00e0 Platone aveva affermato in maniera analoga che \u00abil male esiste necessariamente, essendo necessario un contrario al Bene\u00bb.\nStruttura dell'opera.\nLa \"Teoria dei Colori\" (\"Farbenlehere\"), che incorpora con alcuni adattamenti anche i due saggi gi\u00e0 pubblicati da Goethe nel 1791 e 1792 col titolo di \"Contributi all'ottica\" (\"Beitr\u00e4ge zur Optik\"), si compone di quattro volumi.\nVenne aggiunta infine una quarta parte contenente alcuni approfondimenti e supplementi.\nParte didattica.\nIl primo volume \u00e8 diviso in sei sezioni. Le prime tre trattano rispettivamente dei colori fisiologici, dei colori fisici, e di quelli chimici; la quarta sezione riporta varie nozioni generali, mentre la quinta esamina i rapporti tra la scienza dei colori ed altre materie. L'ultimo capitolo \u00e8 dedicato interamente all'azione sensibile e morale dei colori e alla loro funzione estetica e artistica.\nIn questo volume Goethe classifica i colori studiandoli cos\u00ec in tutte le loro manifestazioni, per mettere in risalto la complessit\u00e0 del fenomeno cromatico e l'ingerenza non trascurabile che vi ha l'organo della vista. Egli riprende in tal modo la nozione fondamentale dell'idealismo tedesco: \u00e8 il soggetto che fa essere l'oggetto, perch\u00e9 l'uno non pu\u00f2 esistere senza l'altro; la verit\u00e0 non pu\u00f2 essere colta indipendentemente dal soggetto che la conosce.\nColori fisiologici.\nI colori fisiologici sono quelli prodotti dalla naturale attivit\u00e0 dell'occhio, e perci\u00f2 risiedono unicamente nel soggetto percipiente. Essi non sono dei semplici inganni ottici, ma vanno anzi rivalutati, come fece Aristotele, contro l'opinione di Democrito e degli atomisti che consideravano i sensi delle mere illusioni soggettive, e contro gli empiristi che attribuivano loro un ruolo esclusivamente passivo. L'occhio, e con esso il soggetto, svolgono invece un ruolo fortemente attivo nella ricezione e nella formazione dei colori, regolandosi secondo il criterio della polarit\u00e0, che gli idealisti romantici, in particolare Schelling, avevano elevato a legge fondamentale della Natura, descrivendola come la tendenza propria di ogni realt\u00e0, dalla pi\u00f9 piccola alla pi\u00f9 grande, a risolversi nel suo contrario, per ripristinare l'unit\u00e0 originaria da cui tutto promana. La stessa legge vale anche nel caso dei colori: osservando infatti a lungo un certo colore, ad esempio il verde, l'occhio tender\u00e0 a produrre da s\u00e9 il colore ad esso contrapposto, cio\u00e8 il rosso. Cos\u00ec accade anche per le coppie giallo-violetto, e blu-arancione.\nGoethe studi\u00f2 anche il modo in cui uno stesso colore appare diversamente a seconda dello sfondo in cui \u00e8 inserito. La qualit\u00e0 dei colori cambia cio\u00e8 in base al contesto, producendo una differenza di informazione che non \u00e8 misurabile quantitativamente ricorrendo alla formula matematica della lunghezza d'onda emanata. Lo stesso fenomeno si verifica quando una luce di un colore particolare, proiettata su un oggetto, produce un'ombra illuminata a sua volta da una controluce: l'ombra assumer\u00e0 una colorazione opposta e complementare a quella da cui \u00e8 investita.\nTale \u00e8 il caso ad esempio di una matita posta davanti alla fiamma di una candela, che se illuminata a sua volta da un raggio di sole arancione, produce un'ombra dall'aspetto vivamente azzurrognolo.\nColori fisici.\nI colori fisici, secondo Goethe, nascono dai fenomeni di interazione tra la luce e le tenebre, e hanno natura sia soggettiva che oggettiva. Essi non sono puri e increati come riteneva Newton, ma scaturiscono dalla dialettica dei contrari (+ e -). Sovrapponendo ad esempio dei corpi trasparenti e densi ad una sorgente luminosa, o viceversa ad un sostrato oscuro: nel primo caso, dall'attenuazione della luminosit\u00e0 si otterr\u00e0 il giallo; nel secondo, dall'attenuazione dell'oscurit\u00e0 si otterr\u00e0 il blu.\nIl giallo e il blu sono quindi i due colori primari dalla cui interazione e variazione di intensit\u00e0 si ottengono tutti gli altri. Al giallo, principio del chiaro, Goethe assegna il polo positivo (+); al blu, principio dello scuro, attribuisce il polo negativo (-). Il giallo \u00e8 il pi\u00f9 affine alla luce, che \u00e8 unicamente e originariamente bianca; quanto pi\u00f9 si aumenta la torbidezza del mezzo ad essa sovrapposto, tuttavia, tanto pi\u00f9 il giallo che ne scaturisce tender\u00e0 al colore arancione, fino a trasformarsi in rosso: un esempio \u00e8 dato dal disco del sole, la cui bianca luminosit\u00e0, essendo attenuata dall'atmosfera, ci appare gialla; man mano che il sole si abbassa verso l'orizzonte per\u00f2, aumentano gli strati di atmosfera frapposti tra noi e il sole, cosicch\u00e9 quest'ultimo apparir\u00e0 arancione, e infine rosso al tramonto. Viceversa, aumentando la chiarezza di un corpo trasparente illuminato sovrapposto all'oscurit\u00e0, questa si schiarisce progressivamente passando dal violetto, al blu indaco, e infine all'azzurro: un esempio \u00e8 dato dal colore del cielo, rischiarato dall'atmosfera illuminata dal sole; di giorno ci appare azzurro, mentre man mano che la luminosit\u00e0 dell'atmosfera svanisce, diventa blu e violetto, finch\u00e9 non comparir\u00e0 il nero originario della volta stellata.\nSimili fenomeni sono riproducibili col prisma usato in maniera inappropriata da Newton. Questi lo considerava soltanto uno strumento con cui riuscire a vedere singolarmente i diversi colori ritenuti originariamente componenti la luce, ma Goethe rileva come le lunghezze d'onda relative ai vari colori non siano preesistenti ad esso, bens\u00ec conseguano dall'interazione della luce col prisma stesso, che funge da elemento torbido grazie a cui si produce l'effetto cromatico sopra descritto. In particolare, sovrapponendo il prisma ad una striscia bianca su fondo nero, comparir\u00e0 su uno dei due bordi il giallo (confinante col bianco) che tende al rosso (confinante col nero), sull'altro bordo l'azzurro (confinante col bianco) che tende al violetto (confinante col nero); distanziando il prisma dalla striscia bianca, si vedranno il giallo e il blu unirsi progressivamente a formare il verde. \nSovrapponendo viceversa il prisma ad una striscia nera su fondo bianco, comparir\u00e0 su un bordo il rosso (confinante col nero) che tende al giallo (confinante col bianco), sull'altro bordo il violetto (confinante col nero) che tende all'azzurro (confinante col bianco); distanziando il prisma dalla striscia nera, si vedranno il rosso e il violetto congiungersi progressivamente a formare il porpora. Distanziando ulteriormente il prisma, il porpora si trasformer\u00e0 in rosa fior-di-pesco.\nIl rosso porpora (o magenta) \u00e8 dunque il complementare del verde ottenuto con l'esperimento precedente. Esso \u00e8 visto da Goethe come il colore per eccellenza a cui tendono per natura tutti gli altri. \nSulla base di questa dialettica dei colori, Goethe costruisce il suo cerchio cromatico, disponendo i colori complementari l'uno di fronte all'altro, e collocando il porpora in cima; ognuno dei tre colori primari inoltre, cio\u00e8 il porpora, il giallo e il blu, hanno il loro complementare nella somma degli altri due. Si ottengono cos\u00ec due tipi di accoppiamenti:\nI colori confinanti, come il porpora e l'arancione, formano invece coppie \u00abprive di carattere\u00bb.\nAlle varie coppie Goethe attribu\u00ec dei significati peculiari di natura psicologica e anche terapeutica, come indicazioni per una cromoterapia, l'antica scienza che si serviva dei colori per la cura delle malattie.\nColori chimici.\nI colori chimici hanno natura fissa e oggettiva, perch\u00e9 come vernici sono fissati sui corpi e sulle sostanze della pi\u00f9 varia natura, e da questi a volte vengono estratti.\nIn essi Goethe ritrova le stesse regole gi\u00e0 viste in precedenza, rilevando come dal bianco e dal nero di partenza sembrino scaturire rispettivamente il giallo e il blu, dalla cui semplice combinazione nasce poi il verde, mentre il rosso si produce per una loro intensificazione. \nParte polemica.\nNel secondo volume, dopo aver preparato il lettore a non sottovalutare gli aspetti sentimentali e soggettivi dei colori, Goethe attacca violentemente le teorie di Newton.\nGoethe con quest'opera lancia un grido di allarme contro quella che ritiene una tirannia della matematica e dell'ottica, dovuta all'atteggiamento dei fisici che invece di guardare i colori \u00absi mettono a calcolare\u00bb, cercando di imporre \u00abal colore un insieme di procedimenti matematici\u00bb. \u00c8 inammissibile per lui che i colori siano un puro fenomeno fisico, e che il loro significato sia riconducibile ad una mera misurazione quantitativa; ritiene questa una prepotenza dei newtoniani accusandoli di aver sepolto il lavoro di secoli, commettendo \u00abuno degli errori pi\u00f9 nocivi per lo spirito umano\u00bb. Il poeta romantico ritiene che i colori, al contrario, siano qualche cosa di vivo, di umano; che abbiano origine indubbiamente nelle varie manifestazioni naturali ma trovino la loro composizione e il loro perfezionamento nell'occhio, nel meccanismo della visione e nella spiritualit\u00e0 dell'animo dell'osservatore. I colori non possono essere spiegati con una teoria solo meccanicistica, ma poich\u00e9 sono portatori di una qualit\u00e0, cio\u00e8 di informazioni qualitative e non soltanto quantitative, devono trovare spiegazione anche nella poetica, nell'estetica, nella psicologia, nella fisiologia e nel simbolismo.\nIn particolare, Goethe era rimasto colpito dal fatto che Newton non avesse prestato alcuna attenzione alla peculiare caratteristica del raggio uscente dal prisma di essere colorato solo lungo i bordi. La parte centrale di esso rimaneva bianca, e si tramutava in verde solo a una considerevole distanza dal prisma, in seguito alla fusione dei suoi bordi. Per di pi\u00f9, Newton si era concentrato solo sui colori dello spettro luminoso, non tenendo in alcuna considerazione lo spettro oscuro, che produceva il porpora in luogo del verde al momento della fusione dei bordi. Ci\u00f2 lo aveva convinto che Newton non avesse \u00abcostruito la sua teoria a partire dal fenomeno percepito\u00bb bens\u00ec presupponesse gi\u00e0 quel che andrebbe invece mostrato con l'esperienza, mirando soltanto a convalidare le proprie ipotesi preconcette e conferendo cos\u00ec ai suoi esperimenti una forzatura artificiosa lontana dalla realt\u00e0.\nGoethe contesta diversi argomenti che Newton aveva portato a sostegno della propria teoria, ad esempio:\nLa seguente tabella illustra le principali differenze tra la teoria di Newton e quella di Goethe:\nParte storica.\nNel terzo volume Goethe ripercorre il pensiero e le vicende dei filosofi e degli artisti della civilt\u00e0 occidentale, dagli antichi Greci fino al suo tempo, attraverso Pitagora, Aristotele, Lucrezio, Agostino, fino a Paracelso, Galileo Galilei, Cartesio e Newton, andando alla ricerca dei presupposti scientifici e metafisici che hanno contribuito alla storia dell'arte e dei colori.\nL'opera si propone nel complesso come \u00abuna sorta di archivio nel quale deporre le dichiarazioni sul colore fatte dagli uomini che hanno raggiunto, in materia, l'eccellenza\u00bb.\nIn essa si sostiene come la fondamentale suddivisione dei colori tra chiari e scuri risalga gi\u00e0 agli antichi Greci, i quali non utilizzavano dei nomi fissi per indicare i diversi tipi di colore, ma li distinguevano pi\u00f9 che altro in base alla loro limpidezza o tenebrosit\u00e0, cos\u00ec che soltanto il bianco e il nero erano adoperati in maniera definita, a differenza degli altri. Ad esempio il termine \"xanthos\" poteva indicare tanto il giallo lucente quanto il rosso vivo del fuoco, come pure le tinte purpuree e persino blu.\nLa dottrina greca dei colori originati dalle due opposte polarit\u00e0, chiaro e scuro, rimase predominante durante il Medioevo, in cui soprattutto quella aristotelica continu\u00f2 a essere discussa e commentata. Concezioni analoghe furono elaborate nel Rinascimento, accanto alle quali tuttavia si sono progressivamente sviluppate quelle teorie negatrici di una visione globale della natura, che avrebbero preparato il terreno all'atomismo di Newton. Tipica della mentalit\u00e0 newtoniana \u00e8 per Goethe la trascuratezza di un approccio basato sui sensi, che conduce ad astrazioni teoriche ed arbitrarie: un esempio in tal senso \u00e8 il parallelismo spesso instaurato tra colori e suoni, che Goethe giudica impossibile da sostenere, essendo la musica e la pittura due forme espressive del tutto dissimili, \u00abdue arti [che] non potranno mai essere comparate, altrettanto poco di come lo possono due diversi metri posti l'uno vicino all'altro\u00bb.\nIl carteggio con Schopenhauer.\nMentre lavorava alla sua \"Teoria dei colori\", Goethe conobbe a Weimar il giovane Arthur Schopenhauer presso il salotto della madre del futuro filosofo. Rimanendo impressionato dalla sua tesi di dottorato \"Sulla quadruplice radice del principio di ragion sufficiente\", in cui credette di trovare anche delle nozioni utili a comprovare la propria teoria dei colori, Goethe invit\u00f2 il giovane Schopenhauer a collaborare con lui. I due si frequentarono con cadenza settimanale dal novembre 1813 al maggio 1814 e, successivamente, a seguito della partenza di Schopenhauer da Weimar per Dresda, continuarono ad aggiornarsi sulle proprie ricerche tramite carteggio. Tuttavia la collaborazione con il giovane filosofo non diede a Goethe i risultati sperati, i due infatti incorsero in divergenze tali da spingere Schopenhauer a lavorare ad una propria versione della teoria dei colori che scrisse l'anno successivo. Goethe lesse ed apprezz\u00f2 il manoscritto ma non si cur\u00f2 di trovarvi un editore, come da Schopenhauer sperato. L'opera vide comunque la luce nel 1816 con il titolo \"La vista e i colori\".\nFortuna.\nNel mondo scientifico.\nLa teoria goethiana dei colori non godette di molta fortuna presso gli ambienti scientifici che rimasero interessati solo all'aspetto quantitativo e misurabile dei colori, anche perch\u00e9 uno scienziato britannico, Thomas Young (1773-1829), aveva da tempo ipotizzato che le discrepanze fra il colore percepito, studiato da scienziati e filosofi anche prima di Goethe, e lo spettro cromatico posto in evidenza da Newton risiedeva esclusivamente nella fisiologia dell'occhio. L'intuizione di Young trov\u00f2 riscontro negli studi ottocenteschi sulla propagazione luminosa e sulla sua percezione dall'occhio umano. Tra i fisici che contribuirono a chiarire il collegamento fra lo spettro di frequenza della luce e il colore percepito vi furono Hermann von Helmholtz e James Clerk Maxwell. Nel 1859 Maxwell pubblic\u00f2 la sua \"Teoria sulla visione dei colori\", che \u00e8 all'origine dello sviluppo della misura quantitativa dei colori (Colorimetria), oggi codificata internazionalmente (CIE XYZ). Il famoso fisico Werner Karl Heisenberg, tuttavia, riconobbe che la teoria di Newton si era rivelata la \u00abpi\u00f9 utile\u00bb, ma non per questo la \u00abpi\u00f9 vera\u00bb, e invit\u00f2 a considerare il significato della battaglia intrapresa da Goethe contro l'ottica newtoniana, che andava oltre la mera questione dei colori, dato che, in fondo, \u00abanche secondo la teoria di Newton \u00e8 benissimo comprensibile che i colori nascano dalla luce bianca soltanto grazie alla reciproca influenza fra il bianco e l'opaco\u00bb. Il filosofo della scienza Paul Feyerabend ha rilevato in proposito: \nFra gli artisti.\nSul piano artistico invece la teoria goethiana divenne fonte di ispirazione per numerosi artisti come William Turner, Vasilij Vasil'evi\u010d Kandinskij, Paul Klee, Josef Albers, Vincent van Gogh, Paul Gauguin, e altri esponenti dell'espressionismo tedesco. \nFra i filosofi.\nIncontr\u00f2 poi il favore di diversi filosofi, oltre al gi\u00e0 citato Arthur Schopenhauer. Hegel ad esempio, nonostante la differenza di mentalit\u00e0 e di metodologia che lo separava da Goethe, ne appoggi\u00f2 la teoria, sottolineando la scorrettezza e le contraddizioni delle osservazioni di Newton nel fare della luce un composto di colori, cio\u00e8 nel rendere scuro quel che \u00e8 bianco: \nAnche Ludwig Wittgenstein si rifece a Goethe nel comporre il suo saggio dedicato ai colori. \nNell'esoterismo.\nTra gli altri Rudolf Steiner, fondatore dell'antroposofia, si propose di dimostrare \u00abcome le rappresentazioni fondamentali delle concezioni scientifiche moderne siano la causa degli errati giudizi espressi intorno alla teoria goethiana dei colori\u00bb. Egli ne riprese diversi concetti, facendo propria ad esempio la dottrina della complementarit\u00e0 dei colori, sostenendo come il terzo occhio, osservando un colore, abbia la capacit\u00e0 di sovrapporvi quello ad esso antitetico, per ricomporre l'unit\u00e0: il colore osservato a livello materiale ne rappresenta la manifestazione fenomenica, quello generato internamente ne costituisce invece l'essenza spirituale."}
{"id": "1071561", "revid": "1543377", "url": "https://it.wikipedia.org/wiki?curid=1071561", "title": "Active Virus Shield", "text": "Active Virus Shield (AVS) era un programma prodotto da AOL e dall'azienda russa Kaspersky progettato per trovare virus, trojan, worm, dialer, adware e spyware.\nAVS si basava sulla versione 6 di Kaspersky Antivirus alla quale erano state limitate alcune funzioni, per poter offrire un prodotto gratuito.\nIl programma offriva una protezione in sistema real-time ed era in grado di rilevare virus presenti nella posta elettronica ed in file scaricati dal web o comunque presenti nelle unit\u00e0 del sistema.\nActive Virus Shield non \u00e8 pi\u00f9 disponibile; AOL offre ora una versione di prova (30 giorni) di McAfee."}
{"id": "1071567", "revid": "10728", "url": "https://it.wikipedia.org/wiki?curid=1071567", "title": "Marie Catherine le Jumel de Barneville, contessa d'Aulnoy", "text": ""}
{"id": "1071570", "revid": "10728", "url": "https://it.wikipedia.org/wiki?curid=1071570", "title": "Madame d'Aulnoy", "text": ""}
{"id": "1071574", "revid": "111433", "url": "https://it.wikipedia.org/wiki?curid=1071574", "title": "Marcello Piazza", "text": " Ha chiarito le modalit\u00e0 di trasmissione del virus dell'epatite B.\nBiografia.\nStudi e formazione.\nMarcello Piazza \u00e8 nato a Napoli l'11 settembre 1935; il padre nacque a San Potito Sannitico, piccolissimo paese della provincia di Caserta. Sua madre, Carla Kulh\u00e0nkov\u00e0, nacque a Brno da una prestigiosa famiglia della Moravia. Il padre, medico, fu allievo prediletto del prof. Giuseppe Moscati. Marcello Piazza ha frequentato la Facolt\u00e0 di Medicina e Chirurgia dell'Universit\u00e0 degli Studi di Napoli ove si \u00e8 laureato nel 1959, con lode. Durante i primi anni universitari ha frequentato, quale allievo interno, l'Istituto di Chimica Biologica diretto dal prof. Francesco Cedrangolo, ove, ancora studente pubblic\u00f2 sei lavori scientifici sul metabolismo del triptofano \u2013 acido nicotinico, in collaborazione col prof. Ernesto Quagliariello, poi divenuto Presidente del Consiglio Nazionale delle Ricerche. Durante la frequenza del quarto anno di Medicina conobbe il prof. Fernando De Ritis, gi\u00e0 allora famoso per avere scoperto \u201cle transaminasi\u201d, per lo studio delle epatiti virali, che ancora oggi sono tra gli accertamenti di base che si eseguono abitudinariamente. Rest\u00f2 enormemente colpito dalla grande personalit\u00e0 scientifica e clinica del professore e divenne suo collaboratore frequentando, da studente, il suo reparto clinico, pur continuando a lavorare in Chimica Biologica. Quasi contemporaneamente Marcello Piazza consegu\u00ec la laurea ed il prof. De Ritis fu chiamato dalla Facolt\u00e0 di Medicina e Chirurgia di Napoli a dirigere la Clinica di Malattie Infettive. De Ritis propose a Piazza di collaborare con lui. L'area di ricerca era costituita dalle epatiti virali ma l'agente etiologico di queste non era stato mai isolato e la malattia, sotto vari aspetti, era molto nebulosa. Per questo motivo molti ricercatori si dedicavano allo studio dell'epatite del topo, il cui agente eziologico, virus MHV3 era molto ben conosciuto e studiato. Inoltre il quadro determinato da questo virus nel topo era molto simile a quello dell'epatite umana (necrosi delle cellule epatiche, aumento delle transaminasi del siero, ecc.). Piazza studi\u00f2 questa epatite e dimostr\u00f2 tra l'altro che nell'intestino del topo esiste una sostanza che inattiva l'infettivit\u00e0 del virus, per cui le feci dell'animale infetto non sono infettanti, nonostante l'enorme quantit\u00e0 di virus presente nel sangue dello stesso animale.\nLe ricerche sulle epatiti sperimentali aumentavano sempre di pi\u00f9 nel mondo talch\u00e9 un editore USA propose a Piazza di scrivere un libro su tale argomento. Piazza, coadiuvato dai maggiori studiosi (tra cui Sir Christopher H. Andrewes - Salisbury; P. L\u00e9pin \u2013 Paris; R. W. McCollum \u2013 Yale University New Haven; J. B. Nelson\u2013Rockefeller University New York ; B. H. Ruebner \u2013 Johns Hopkins University, Baltimore), scrisse il libro \u201cExperimental Viral Hepatitis\u201d.\nDal 1959 al 1971, Piazza ha svolto la sua attivit\u00e0 presso la Clinica delle Malattie Infettive dell'Universit\u00e0 di Napoli come assistente volontario, straordinario, aiuto, dedicandosi sia all'attivit\u00e0 clinica, di ricerca e didattica. Nel 1965 \u00e8 stato nominato Responsabile di uno dei reparti della Clinica. Nel 1971 ha vinto il concorso nazionale per la Cattedra di Malattie Infettive dell'Universit\u00e0 di Bari e nello stesso anno \u00e8 stato chiamato a ricoprire la Cattedra di Malattie Infettive R (II cattedra) della Universit\u00e0 di Napoli.\nAttivit\u00e0 universitaria: didattica, clinica e ricerca.\nDal 1\u00ba novembre 1971 Piazza, a 36 anni, inizia l'attivit\u00e0 di Direttore della Cattedra di Malattie Infettive R. Il DPR n. 252 del 25.05.1972 istituisce la II Facolt\u00e0 di Medicina dell'Universit\u00e0 degli Studi di Napoli e decreta che i 14 professori di ruolo (Piazza era tra questi) delle cattedre R, \"ope legis\", costituiscono questa nuova Facolt\u00e0 di Medicina. Nella nuova sede Piazza organizza i nuovi locali di degenza, i differenti ambulatori, le attivit\u00e0 didattiche e di ricerca. Nel corso della sua carriera ha pubblicato pi\u00f9 di 200 lavori su riviste internazionali. \nQualche anno prima (1968) Blumberg aveva individuato il virus dell'epatite B e questa scoperta apr\u00ec le conoscenze al nuovo mondo delle epatiti virali, con grande entusiasmo dei ricercatori che si dedicavano al loro studio. Piazza studi\u00f2 molti aspetti di questa malattia.\nModalit\u00e0 di trasmissione Epatite B.\nRicerche che hanno definitivamente chiarito la controversa modalit\u00e0 di trasmissione del Virus Epatitico B\nNegli anni '70 era cognizione comune che il virus dell'epatite B si trasmetteva per via parenterale (inoculazione di sangue infetto, punture con aghi o strumenti contaminati con sangue infetto, ecc.) e/o per via orale (enterica)\nNel 1975 fu scoperto, (analogamente a quanto gi\u00e0 dimostrato per il virus epatitico del topo MHV-3), che nell'intestino di tutti gli individui \u00e8 presente una potente sostanza che inattiva il virus, per cui le feci di individui affetti da epatite B non sono infettanti. Il virus dell'epatite B, che \u00e8 molto diffuso nell'ambiente \u2013 molti soggetti, pur godendo apparente ottima salute, sono infetti e diffondono il virus (\u00e8 stato trovato su giocattoli, biberon, bottiglie, tavoli, in ambienti odontoiatrici, su poltrone, sedie, strumenti odontoiatrici, ecc. e conserva l'infettivit\u00e0 per molte settimane), se introdotto per via orale non causa l'infezione perch\u00e9 \u00e8 inattivato da questa sostanza (inibitore). \nMa allora nei malati affetti da epatite B, che non avevano subito trasfusioni n\u00e9 si erano punti con aghi infetti, in quale modo era penetrato il virus? \nAllora fu descritta una nuova modalit\u00e0 di trasmissione, la via parenterale inapparente (inapparent parenteral route): il virus penetra nell'organismo attraverso microlesioni difficilmente individuabili della cute o delle mucose.\nInnanzi ad una problematica tanto importante per la salute pubblica, la Sanit\u00e0 Americana ristudi\u00f2 il problema e conferm\u00f2 tutte le esperienze su descritte: inibitore intestinale, via parenterale inapparente, attribuendo la paternit\u00e0 a Piazza. \nOggi sui libri per medici e studenti \u00e8 scritto che il virus B non si trasmette per via orale ma solo per via parenterale e soprattutto per via parenterale inapparente.\nSchema Vaccinazione Epatite B nuovi nati divenuto legge.\n\"Ideazione dello schema di vaccinazione di tutti i nuovi nati contro l'epatite B che \u00e8 diventato legge della Repubblica Italiana.\"\nQuando fu scoperto il vaccino contro l'epatite B, quasi tutte le Autorit\u00e0 Sanitarie dei vari Paesi stabilirono di vaccinare solo alcune categorie a rischio di infettarsi (partners sessuali o familiari di soggetti infetti, tossicodipendenti, personale medico e paramedico, ecc).\nPiazza ritenne che accanto alle summenzionate categorie dovevano essere vaccinati anche i nuovi nati. Infatti la malattia, se contratta in giovanissima et\u00e0, evolve quasi sempre verso la cirrosi epatica ed il cancro del fegato. \nPoich\u00e9 in Italia esisteva la legge per cui tutti i nuovi nati dovevano essere obbligatoriamente vaccinati al terzo, quinto ed undicesimo mese di vita contro la difterite, tetano e poliomielite, fu ritenuto che sarebbe stato molto utile fare contemporaneamente alle summenzionate vaccinazioni, anche quella contro l'epatite B. Non esistevano studi in proposito. Dopo una lunga serie di ricerche, iniziate nei primi mesi del 1983, fu dimostrato che il vaccino contro l'epatite B non interferiva con gli altri vaccini ed era altamente immunogeno.\nDopo severissime verifiche da parte delle Autorit\u00e0 Sanitarie, lo Stato italiano promulg\u00f2 la legge per cui per la vaccinazione contro l'epatite \u201c\"si esegue lo Schema Piazza che prevede l'immunizzazione al terzo, quinto e undicesimo mese di vita contemporaneamente alle altre vaccinazioni obbligatorie (poliomielite \u2013 difterite \u2013 tetano)\u201d \".\nNella stessa legge, lo Stato Italiano stabiliva che tutti i dodicenni dovevano essere obbligatoriamente vaccinati contro l'epatite B e ci\u00f2 solo per i primi dodici anni (dal 1991 al 2003) per ottenere la saldatura immunologica tra i primi nati vaccinati nel 1991 e quelli nati nel 2003.\nDa osservare che molti anni prima della promulgazione della legge sopra indicata (1991), in molte localit\u00e0 italiane, la vaccinazione contro l'epatite B era stata integrata nei vaccini obbligatori dell'infanzia.\nOggi, l'epatite B \u00e8 praticamente scomparsa nelle giovani generazioni italiane (negli anni '80 essa causava ogni anno in Italia circa dieci mila morti \u2013 dati Istituto Superiore di Sanit\u00e0- ). \nDopo l'Italia, anche altre Nazioni (nel 2005 erano 168) hanno integrato il vaccino contro l'epatite B con gli altri vaccini dell'infanzia.\nInfezione contemporanea con pi\u00f9 virus epatitici.\n\"Ipotesi, successivamente confermata, che l'infezione contemporanea con pi\u00f9 virus epatitici possa causare epatite fulminante\"\n\u00c8 stato ipotizzato nel 1975 che l'infezione con diversi virus epatitici possa causare epatite fulminante. Nel 1987 \u00e8 stato dimostrato che in un soggetto affetto da epatite acuta B la malattia divenne fulminante, causando la morte del paziente, dopo l'infezione con il virus dell'epatite A. Queste ricerche sono state approfondite successivamente da altri ricercatori dopo la scoperta di altri virus epatitici con studi pubblicati sulle pi\u00f9 importanti riviste scientifiche.\nControversie sulla infettivit\u00e0 gammaglobuline intramuscolari.\n\"Dimostrazione che le vecchie gammaglobuline umane normali per uso intramuscolare, impiegate fino al Marzo 1993, non hanno mai trasmesso l'epatite C\"\nHa dato la prima diretta evidenza che le gammaglobuline umane normali per uso intramuscolare, di cui sono state somministrate nel mondo centinaia di milioni di dosi, preparate da unit\u00e0 di sangue non screenate per il virus epatitico C (usate in Italia e nel mondo fino al marzo 1993), anche se HCV-RNA positive, non hanno mai trasmesso l'epatite C. Queste ricerche hanno risolto definitivamente un fondamentale problema sia sul piano etico che legale. Infatti in Italia e nel mondo numerosi soggetti affetti da epatite C attribuivano la loro malattia al pregresso impiego di immunoglobuline sia normali che specifiche (ad es. antitetaniche). \nIn studi pubblicati con Michael Houghton, coscopritore del virus dell'epatite C (HCV) dimostr\u00f2 che le immunoglobuline prodotte dopo il 1993, da sangue screenato per HCV, non contengono anticorpi neutralizzanti HCV. Al contrario, le immunoglobuline prodotte fino al 1993, da sangue non screenato per HCV, contenevano elevatissime concentrazioni di anticorpi neutralizzanti HCV.\nImmunoglobuline specifiche contro il virus epatite C.\nHa ideato il metodo per produrre immunoglobuline specifiche contro il virus dell'epatite C. Queste contengono alte concentrazioni di anticorpi neutralizzanti i vari ceppi di virus C. L'Ufficio Brevetti USA e quello Europeo, dopo severissimi controlli, hanno approvato il metodo per la produzione di questo farmaco, rilasciando i relativi brevetti.\nAIDS, impatto con la malattia e \u201cBacio appassionato\u201d.\nNell'estate del 1981 comparve in USA una misteriosa malattia che conduceva sempre alla morte. Poich\u00e9 la malattia si diffondeva sempre pi\u00f9, Piazza ritenne che sarebbe giunta anche in Italia. A causa dei suoi compiti istituzionali, prima ancora che si conoscessero le esatte modalit\u00e0 di trasmissione della nuova malattia (avrebbe potuto diffondersi anche per via aerea) volle osservare di persona tali pazienti. Si rec\u00f2 a Parigi all'Ospedale Claude \u2013 Bernard ove si ricoveravano gli ammalati di AIDS (provenienti dall'Africa) e dove lavoravano i suoi colleghi proff. Coulaud e Saimot. L'impatto con tali pazienti fu impressionante: si trattava di soggetti affetti contemporaneamente da varie patologie infettive, altamente defedati, che morivano inesorabilmente tra grandi sofferenze. Piazza studi\u00f2 anche l'organizzazione dell'Ospedale e dopo alcuni giorni torn\u00f2 a Napoli. Organizz\u00f2 nella Clinica da lui diretta un reparto dedicato a tale patologia (circa 20 letti). In quel momento non era stato ancora diagnosticato alcun caso in Italia. Solo dopo dieci mesi si ricover\u00f2 il primo paziente e gradualmente altri ancora; per due anni circa questo reparto gest\u00ec tutti i pazienti in Campania. Frattanto le problematiche dell'AIDS aumentavano sempre pi\u00f9 e Marcello Piazza per molti anni diresse il Centro di Riferimento AIDS Regione Campania - CERIFARC \u2013 con l'importante compito di coordinare le attivit\u00e0 assistenziali e di prevenzione su tutto il territorio campano. Nel frattempo, aumentando sempre pi\u00f9 il numero dei pazienti, furono individuate altre strutture infettivologiche per la diagnosi e la cura di questa temibile malattia.\nLe autorit\u00e0 sanitarie del mondo si occupavano di vari aspetti della malattia e in particolare della prevenzione di essa. Piazza fu colpito dal fatto che non si era mai approfondita la possibilit\u00e0 di trasmissione del virus attraverso il bacio, che era praticamente ritenuto innocuo. Secondo Piazza ci\u00f2 era ovvio se ci si riferisce ad un comune bacetto che possono scambiarsi due fidanzati, ma in un contesto sessuale ripetitivo e talora traumatizzante quale ad esempio il bacio appassionato prolungato (bacio alla francese o prolonged open \u2013 mouth kissing) ove possono verificarsi anche lesioni sanguinanti, la possibilit\u00e0 di trasmettere il virus, anche se rara, non pu\u00f2 essere del tutto esclusa. Infatti, nel 1987 Piazza ha dimostrato l'aumento di concentrazione di sangue nella saliva dopo il bacio appassionato. Si sottolinea che le concentrazioni di sangue sono particolarmente elevate nella saliva di soggetti tossicodipendenti sieropositivi. Dopo la pubblicazione della ricerca su JAMA nel 1987, si accese nel mondo un profondo dibattito. In Italia questo aspetto fu molto considerato dai mass media; si ricordano, tra le tante altre, la trasmissione al TG1 moderata dal giornalista Piero Badaloni, con la partecipazione, oltre che di Piazza, di Edwige Fenech e la trasmissione su RAI 3 moderata dal giornalista Andrea Barbato. \nLe autorit\u00e0 sanitarie nel mondo, all'epoca, non si pronunciarono definitivamente contro o a favore il \u201cbacio appassionato\u201d, probabilmente per non aumentare la grande tensione e preoccupazione gi\u00e0 esistenti. Eppure nei numerosi studi epidemiologici sui soggetti infetti, al fine di trovare la modalit\u00e0 con cui si erano contagiati, fatti da severissimi esperti epidemiologi USA che indagavano con grande precisione sulle abitudini di tali soggetti, figura che in circa il 13% dei casi di infezione, la modalit\u00e0 di trasmissione risulta sconosciuta! \nSolo dopo molti anni, dal 1998 a causa del possibile rischio di trasmissione, i Centers for Diseases Control (CDC) di Atlanta (USA) raccomandano di evitare il bacio appassionato con un partner infetto. I CDC nella sezione Frequently asked question alla domanda \"Can I get HIV from kissing?\" Cos\u00ec rispondono: \u201c\"No. You cannot get HIV from casually kissing someone (or vice versa) who has HIV. Skin is a greater barrier against HIV. It is not recommended to engage long, open mouth kissing (\u201cFrench Kissing\u201d) with someone who has HIV and one of you has an open sore in or around the mouth\"\u201d. \nCariche ricoperte.\n\u00c8 stato Direttore per molti anni della Clinica delle Malattie Infettive e della Scuola di Specializzazione in Malattie Infettive dell'Universit\u00e0 \u201cFederico II\u201d di Napoli.\n\u00c8 stato Membro Esperto di Epatite Virale dell'Organizzazione Mondiale della Sanit\u00e0 (OMS);\nPresidente della Societ\u00e0 Italiana di Malattie Infettive e Parassitarie;\nMembro effettivo della Commissione Nazionale Epatite del Ministero della Salute;\nMembro effettivo della Commissione Nazionale AIDS del Ministero della Salute.\nDal gennaio 2011 \u00e8 Professore Emerito di Malattie Infettive dell'Universit\u00e0 \u201cFederico II\u201d di Napoli."}
{"id": "1071580", "revid": "767487", "url": "https://it.wikipedia.org/wiki?curid=1071580", "title": "Itilleq", "text": "Itilleq (o Itivdleq) \u00e8 un piccolo villaggio della Groenlandia di 112 abitanti (2010). Fu fondato nel 1847 su un'isoletta diversa da quella attuale, ma pi\u00f9 tardi fu spostato dov'\u00e8 oggi; fino a qualche anno fa l'acqua dolce veniva fatta arrivare dalla costa groenlandese, ma ora \u00e8 stato costruito un depuratore che trasforma l'acqua salata del mare in dolce, in modo che si possa berla. Si trova a 66\u00b035'N 53\u00b030'O; appartiene al comune di Qeqqata."}
{"id": "1071592", "revid": "1543377", "url": "https://it.wikipedia.org/wiki?curid=1071592", "title": "Parrocchie della Louisiana", "text": "La Louisiana \u00e8 l'unico stato degli Stati Uniti d'America oltre all'Alaska in cui il territorio \u00e8 suddiviso in 64 parrocchie (\"parishes\"), e non in contee (\"counties\"). L'usanza risale ai tempi della colonizzazione francese e spagnola dell'area.\nTrentotto parrocchie sono governate da un consiglio chiamato \"Police Jury\", mentre le restanti ventisei hanno varie altre forme di governo, tra cui il Presidente del consiglio, il responsabile del consiglio, la commissione della parrocchia, e le citt\u00e0/parrocchie consolidate.\nStoria.\nLa Louisiana fu costituita da colonie francesi e spagnole, che erano entrambe ufficialmente cattoliche; il governo locale delle colonie era basato sulle parrocchie, come divisioni ecclesiastiche locali.\nA seguito dell'Acquisto della Louisiana del 1803 il consiglio legislativo territoriale divise il Territorio di Orleans (il predecessore dello stato della Louisiana) in 12 contee; i confini di queste contee erano definiti approssimativamente, ma coincidevano all'incirca con le parrocchie coloniali, e da qui utilizzano lo stesso nome.\nIl 31 marzo 1807 il Parlamento territoriale cre\u00f2 19 parrocchie senza abolire le vecchie contee (il cui nome continu\u00f2 a esistere fino al 1845). Nel 1811 si tenne una convenzione costituzionale per preparare l'ingresso della Louisiana negli Stati Uniti. Questa convenzione organizz\u00f2 lo Stato in sette distretti giudiziari, ognuno dei quali era costituito da un gruppo di parrocchie. Nel 1816 la prima mappa ufficiale dello Stato utilizz\u00f2 il termine \"parrocchie\", cos\u00ec come anche fece la Costituzione del 1845. Da allora, il termine ufficiale per la suddivisione territoriale civile di primo livello \u00e8 \"parrocchia\".\nAlle 19 parrocchie originali su aggiunse la parrocchia di Catahoula, e nel 1810 furono create quattro parrocchie addizionali dall'ex territorio della Florida occidentale spagnola.\nNell'aprile 1812 la parrocchia di Attakapas divenne la parrocchia di St. Martin e il 30 aprile lo Stato fu ammesso all'Unione con 25 parrocchie.\nNel 1820 si aggiunse la parrocchia di Washington e la parrocchia di Feliciana fu divisa in East e West nel 1824. L'anno successivo nacque la parrocchia di Jefferson dal territorio di quella di Orleans. Nel 1830 fu creata la parrocchia di Claiborne, e la vecchia parrocchia di Warren fu assorbita nella parrocchia di Ouachita, per poi essere ricreata come parrocchia di Carroll pochi anni dopo.\nNel 1838 venne creata la parrocchia di Caddo a partire da Natchitoches, cos\u00ec come avvenne per Madison e Caldwell a est. Nel 1839 fu costituita la parrocchia di Union nel territorio di Ouachita, e nel 1840 nacque la parrocchia di Calcasieu dal territorio di St. Landry.\nNel 1843 vennero create cinque parrocchie: Bossier, De Soto, Franklin, Sabine e Tensas. Nel 1844 vennero create Morehouse e Vermilion dai territori di Ouachita e Lafayette. L'anno successivo fu creata Jackson, le vecchie contee vennero abbandonate e le suddivisioni territoriali vennero definite ufficialmente \"parrocchie\". Nel 1848 fu costituita la parrocchia di Bienville da quella di Claiborne e nel 1852 venne formata la parrocchia di Winn, mentre alle parrocchie pi\u00f9 a sud vennero aggiunti e tolti territori.\nNel 1853 la parrocchia di Lafourche Interior cambi\u00f2 nome in Lafourche. Durante l'era della ricostruzione il governo statale cre\u00f2 diverse nuove parrocchie, tra cui Iberia e Richland. I progetti per creare una parrocchia da St. Martin e St. Mary risalgono al 1940, e nel 1869 vennero create Tangipahoa e Grant. Nel 1870 venne creata la quinta nuova parrocchia, Cameron, e fu poi seguita da Red River, Vernon e Webster nel 1871. La nona parrocchia a essere creata sotto il governo repubblicano radicale fu Lincoln, chiamata come l'ex Presidente, nel 1873. Nel 1877 la vecchia parrocchia di Carroll fu divisa in East e West Carroll, che sono definite in modo non ufficiale la decima e undicesima parrocchia della ricostruzione, dato che il progetto ebbe fine in quell'anno.\nNon vennero create nuove parrocchie fino al 1886, quando nacque Acadia dal territorio di St. Landry. Di nuovo, fino al 1908 non vi furono modifiche, finch\u00e9 la met\u00e0 occidentale di Catahoula divenne la parrocchia di La Salle.\nNel 1910 il numero delle parrocchie sal\u00ec a 61 con la creazione di Evangeline, e le ultime tre (Allen, Beauregard e Jefferson Davis) vennero create a partire dall'area di Calcasieu. Dopo di ci\u00f2 vi furono numerose modifiche ai confini, la pi\u00f9 importante delle quali fu la divisione del lago Pontchartrain tra Tangipahoa, St. Tammany, Orleans, Jefferson, St. John the Baptist e St. Charles nel 1979."}
{"id": "1071593", "revid": "404449", "url": "https://it.wikipedia.org/wiki?curid=1071593", "title": "Palazzo Incontri", "text": "Palazzo Incontri, detto anche Incontri Piccolellis, \u00e8 un palazzo di Firenze situato all'angolo tra via dei Servi 3-5 e via dei Pucci 1, ad un incrocio dove sugli altri lati si affacciano il palazzo Pucci, palazzo Pasqui e la chiesa di San Michelino Visdomini.\nIl sito dell'attuale palazzo \u00e8 il cosiddetto \"Canto di Balla\", cos\u00ec chiamato perch\u00e9 si apriva in corrispondenza della porta di Balla nelle antiche mura cittadine in uso fino al XII secolo.\nStoria.\nI Vespucci.\nIn origine erano in questo luogo, a segnare la cantonata tra via de' Pucci e via dei Servi, una casa grande e due case pi\u00f9 piccole che fino ai primi del Quattrocento erano possesso della famiglia Medici, del \"di Cafaggiolo\" di Cosimo e Lorenzo il Vecchio, prima della costruzione del palazzo Medici di via Larga.\nQueste, gi\u00e0 unificate attorno al 1469 in un'unica 'casa grande', furono cedute all'Arte del Cambio e quindi alienate a Giovanni di Antonio Vespucci, politico gi\u00e0 gonfaloniere di giustizia, che, secondo la testimonianza di Giorgio Vasari, fece realizzare il primo palazzo vero e proprio, e lo fece decorare tra gli altri da Sandro Botticelli e da Piero di Cosimo. Scrive infatti lo storico aretino nelle \"Vite\": \"[Botticelli aveva dipinto] nella via de' Servi in casa di Giovanni Vespucci (...) molti quadri chiusi da ornamenti di noce, per ricignimento e spalliere con molte figure vivissime e bellissime\"; queste tavole si trovano oggi all'Accademia Carrara di Bergamo (\"Storie di Virginia\") e all'Isabella Gardner Museum di Boston (\"Storie di Lucrezia\"). Piero di Cosimo vi aveva invece realizzato \"alcune storie baccanarie che sono intorno a una camera, nelle quali fece s\u00ec strani fauni, satiri e silvani e putti e baccanti\", oggi all'Art Museum di Worcester (\"Scoperta del miele\") e al Fogg Museum di Cambridge (\"Disavventure di Sileno\").\nIl Cinquecento.\nNel 1533 il palazzo pass\u00f2 a Piero di Alamanno Salviati, ma una crisi politica che invest\u00ec la famiglia imped\u00ec di completare i rifacimenti e miglioramenti, avviati nel cortile dove i peducci riportano ancora scudi con lo stemma Salviati. Il suo congiunto Alessandro Salviati infatti diede aiuto ai senesi e ai fiorentini fuorusciti di Piero e Leone Strozzi nel 1554, mettendosi apertamente contro Cosimo I de' Medici che stava tenendo sotto assedio la citt\u00e0. Dopo la vittoria di Cosimo fu offerta l'opportunit\u00e0 di pentirsi ad Alessandro (che era parente di Cosimo per via della madre, Maria Salviati), ma egli si rifiut\u00f2 e fu condannato a morte per tradimento.\nIn seguito il palazzo pass\u00f2 ai Bartolini Salimbeni (1564), e attraverso una dote a Piero Ridolfi, il quale venne pure coinvolto in una congiura contro Cosimo, la cosiddetta \"Congiura dei Pucci\" del 1575, che venne scoperta e costrinse Piero all'esilio.\nGli Incontri.\nNel 1608 il palazzo fu quindi dei Baglioni di Perugia, i quali ampliarono considerevolmente la fabbrica, ma finirono per indebitarsi, tanto che fu ipotecato al Monte Comune, dove nel 1676 lo acquist\u00f2 il cavalier Ludovico Attilio Incontri, di una nobile famiglia originaria di Volterra. Risale a lui la costruzione del palazzo nelle fattezze moderne, su un progetto curato da lui stesso (appassionato di architettura, formatosi sotto Giulio Parigi e Giovanni Coccapani), da Paolo Falconieri, attivo anche all'antistante palazzo Pucci, e Ferdinando Tacca, con le perizie e limitati interventi di Raffaello del Bianco e Francesco Mazzuoli. Il cavalier Incontri, dopo aver acquistato altre case confinanti, trasform\u00f2 quindi l'edificio nelle forme attuali, con una sostanziale conclusione dei lavori nel 1678, data nella quale fu concessa la licenza per la costruzione dei terrazzini sopra i due portoni.\nCos\u00ec definito il palazzo fu abitato dalla famiglia Incontri senza che intervenissero significative modifiche fino al 1853, quando - al fine di dotarlo di comodit\u00e0 che ne consentissero l'affitto - fu realizzato un esteso intervento di ristrutturazione su progetto e direzione di Giuseppe Poggi, terminato nel 1857. Grazie al possesso di alcune case adiacenti, la propriet\u00e0 si arricch\u00ec cos\u00ec in questi anni di una scuderia, di un accesso per carrozze, di nuove stanze e dell'immobile su via de' Servi segnato col numero 3, il palazzetto Del Bianco. Sono riconducibili al Poggi anche lo scalone principale del palazzo e il vestibolo del primo piano.\nDai Piccolellis a oggi.\nAcquistato nel 1894 da Filippo de Piccolellis, figlio di un esule napoletano, fu abitato da lui e sua moglie Isabella Poniatowski, figlia del principe esule polacco Stanislao, la quale, grazie alla sua rete di conoscenze in Italia e all'estero, anim\u00f2 di vita mondana cittadina dal salotto del suo palazzo.\nL'edificio fu poi venduto nel 1941 a Donatello Masi e Umberto Desii, per passare poi in mano a una societ\u00e0 immobiliare. A seguito della caduta di una porzione del terrazzo su via de' Servi e alla conseguente intimazione di restauro, la propriet\u00e0 fu oggetto di un accurato intervento su progetto dello Studio Gurrieri con la collaborazione di Paolo Fraticelli e Maurizio De Vita, attuato tra il 1988 e il 1989. Tra il 1993 e il 1995 buona parte del palazzo (compresi gli ambienti di rappresentanza) \u00e8 stato acquistato dalla Cassa di Risparmio di Firenze.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nEsterno.\nIl palazzo venne costruito cercando di trovare una sintesi tra i palazzi rinascimentali fiorentini e quelli barocchi romani. Scrisse infatti Bevilacqua: \"La definizione dei due prospetti, con piano terra con portali a bugnato sormontati da balcone, piano nobile con finestre timpanate, secondo piano e mezzanino superiore con piccole aperture a oculo, cantonale bugnato con grande stemma in corrispondenza del piano nobile, e degli interni, avvenne attraverso un attento confronto tra modelli architettonici fiorentini (con la decisione di riproporre le incorniciature a bugnato di palazzo Guadagni dell'Opera), e romani (dimensioni di scale, finestre e portali interni)\".\nSi contraddistingue per la massiccia monumentalit\u00e0 della struttura, decorata da serie di finestre su ciascun piano, della massima regolarit\u00e0, con cornici marcapiano in travertino. Per quanto concerne il fronte di via de' Servi questo si sviluppa su tre piani per cinque assi, su via dei Pucci ben nove. I portali, con conci a cuscino disposti a raggiera e sormontati da balconi in pietra, furono probabilmente ricavati a partire dalle aperture dell'edificio precedente e si presentano quindi asimmetrici. Questa irregolarit\u00e0 per\u00f2 \u00e8 mitigata dalla visione preferenziale di scorcio della facciata, data la relativa strettezza della strada. Le finestre con inferriata del pian terreno presentano una cornice bugnata simile a quella del portale, con cimasa rettilinea. Le finestre del piano nobile e del secondo piano, poggiano sulla fascia marcapiano e presentano cornici su tre lati analoghe a quelle delle aperture al pian terreno. Al primo piano hanno timpani arcuati mentre al secondo piano sono coperte invece da architravi. Il sottogronda, con due fasce modanate \"a toro\", presenta alcuni oculi al di sotto della copertura particolarmente sporgente.\nChiudono l'insieme architettonico gli spigoli evidenziati dal bugnato rustico. Sulla cantonata si impone un grande scudo con l'arme della famiglia Incontri (d'azzurro, alla banda diminuita d'oro accostata da due leoni leoparditi dello stesso).\nCortile.\nDell'antico edificio precedente alla propriet\u00e0 Incontri rimane in particolare il cortile (accesso dall'androne attraverso un cancello in ferro battuto), dove peraltro ancora si apprezza l'arme della famiglia Salviati nei peducci del cortile. Porticato su tre lati (dei quali uno \u00e8 tamponato), presenta archi a tutto sesto e volte a crociera, poggianti su colonne con capitelli corinzi. Il lato tamponato ha paraste con i capitelli originali. Al centro del cortile un'opera moderna con due pannelli con varie formelle di scene mitologiche.\nInterni.\nNegli interni permangono poi significative testimonianze pittoriche negli ambienti di rappresentanza. Gli affreschi con quadrature del salone a doppia altezza sono opera di Rinaldo Botti e Lorenzo del Moro (1702) e mescolano finte architetture con quelle reali, come i balconi per i musicisti durante le feste da ballo; alle pareti scorci, rovine, statue a soggetto mitologico e, nella parte superiore, dei grandi stemmi araldici matrimoniali, come quello Incontri-Bardi.\nLa volta della piccola galleria raffigurante il \"Convito degli Dei\" fu l'ultima opera incompiuta di Antonio Domenico Gabbiani che, \"mentre dipingeva la volta della sala di questo palazzo cadde, e tre giorni dopo mor\u00ec l'anno 1726\" (Fantozzi 1843).\nSempre al piano nobile si segnalano varie sale decorate con pitture neoclassiche realizzate tra il 1806 e il 1809 da Luigi Catani e Luigi Ademollo sul lato prospiciente a via de' Pucci."}
{"id": "1071594", "revid": "31886", "url": "https://it.wikipedia.org/wiki?curid=1071594", "title": "Sbarra", "text": "La sbarra \u00e8 un attrezzo della ginnastica artistica maschile\nDescrizione.\nL'esercizio \u00e8 eseguito dal ginnasta senza mai scendere dall'attrezzo. L'elemento principale che il ginnasta utilizza per eseguire i vari elementi \u00e8 chiamato granvolta, un movimento circolare attorno alla sbarra che pu\u00f2 essere eseguito di petto o di dorso. Durante la granvolta il ginnasta accumula energia cinetica e, sfruttando anche l'elasticit\u00e0 della sbarra, attua dei salti al di sopra o alla stessa altezza dell'attrezzo. Questi salti sono spettacolari ma difficili e pericolosi da eseguire, infatti molti ginnasti compensano con gli altri elementi tecnici, come infilate, avvitamenti e granvolte su un braccio solo.\nCaratteristica fondamentale del ginnasta alla sbarra \u00e8 sicuramente l'elevata flessibilit\u00e0 e forza del cingolo scapolo-omerale, infatti in alcuni istanti il corpo del ginnasta esercita una forza equivalente a volte il suo peso."}
{"id": "1071595", "revid": "16066", "url": "https://it.wikipedia.org/wiki?curid=1071595", "title": "Val Cesano", "text": ""}
{"id": "1071601", "revid": "1305772", "url": "https://it.wikipedia.org/wiki?curid=1071601", "title": "Battle Chess", "text": "Battle Chess \u00e8 un videogioco di scacchi sviluppato a partire dal 1988 dalla Interplay Entertainment per molte piattaforme. Ci\u00f2 che distingueva \"Battle Chess\" dagli altri videogiochi di scacchi sono i pezzi animati. Durante la partita i pezzi si animano e combattono tra loro per svolgere le mosse indicate del giocatore.\nModalit\u00e0 di gioco.\nLe regole del gioco sono quelle del normale gioco degli scacchi, contro il computer o contro un altro giocatore, anche via modem sulle piattaforme pi\u00f9 evolute. I pezzi hanno l'aspetto di personaggi medievali e normalmente stanno immobili, ma quando vengono mossi camminano letteralmente sulla scacchiera, e quando catturano un pezzo avversario avviene un duello tra i due.\nOgni tipo di pezzo ha un'animazione diversa, spesso umoristica, per ogni tipo di pezzo che cattura, per un totale di 35 possibili animazioni di cattura. Queste animazioni non hanno alcun effetto sull'esito della partita; chi sar\u00e0 il vincitore di un duello \u00e8 sempre ovvio. Tuttavia, l'effetto estetico venne molto apprezzato dalla critica, che ritenne il gioco interessante anche per i meno appassionati di scacchi.\nLe caratteristiche grafiche dei vari pezzi:\nIl punto di vista del giocatore \u00e8 tridimensionale e fisso, il giocatore non pu\u00f2 ruotare la scacchiera dato che le animazioni sono fisse. Anzich\u00e9 bianco e nero, ai due schieramenti sono associati i colori rosso e blu (con qualche variazione secondo le piattaforme), e la visuale \u00e8 alle spalle dei pezzi del rosso.\nAll'occorrenza, se la grafica genera confusione, si pu\u00f2 scegliere di visualizzare la scacchiera bidimensionale dall'alto con i simboli tradizionali dei pezzi, tornando quindi agli scacchi \"normali\".\nLe varie opzioni di gioco sono accessibili tramite men\u00f9 a tendina, che sulle piattaforme pi\u00f9 evolute sono resi graficamente da due putti che srotolano degli stendardi. \u00c8 possibile tra l'altro salvare la partita, impostare molti livelli di difficolt\u00e0, disabilitare le animazioni, annullare le ultime mosse, variare liberamente la composizione della scacchiera.\nLa versione per CDTV comprende un'introduzione parlata che spiega i movimenti dei pezzi in modo da facilitare l'apprendimento del gioco ai giocatori novizi.\nSerie.\nIl gioco ebbe un seguito nel 1990, \"\", basato sugli scacchi cinesi (Xiangqi).\nInterplay pubblic\u00f2 inoltre \"Battle Chess Enhanced\" nel 1991, una versione su CD-ROM del primo titolo con grafica migliorata, per PC e 3DO.\nUn secondo seguito fu \"Battle Chess 4000\" del 1992, con tema fantascientifico.\nNel 2011 il gioco \"Battle vs. Chess\" della Targem Games ebbe problemi legali nella sua distribuzione statunitense a causa della sua somiglianza con questo titolo della Interplay.\nNel 2008 venne pubblicato \"Battle Chess: Special Edition\", una raccolta di tutta la serie per Windows e Macintosh su GOG.com.\nUn remake ufficiale per Windows, \"Battle Chess: Game of Kings\", usc\u00ec nel 2014 su Steam."}
{"id": "1071602", "revid": "1543377", "url": "https://it.wikipedia.org/wiki?curid=1071602", "title": "Scribonio Libone", "text": "Scribonio Libone appartenne ad una famiglia della Repubblica e dell'Impero romano. Di origine plebea, apparteneva alla Gens Scribonia, ed appare per la prima volta durante la seconda guerra punica; in seguito sal\u00ec di rango per la sua connessione con la dinastia giulio-claudia.\nTra i membri di rilievo:"}
{"id": "1071603", "revid": "1543377", "url": "https://it.wikipedia.org/wiki?curid=1071603", "title": "Tunnel Zhongnanshan", "text": "Il tunnel Zhongnanshan, o tunnel Qinling Zhongnanshan (\u79e6\u5dba\u7d42\u5357\u5c71\u96a7\u9053 in cinese), \u00e8 la galleria stradale a due tubi pi\u00f9 lunga al mondo. \u00c8 anche la seconda galleria stradale pi\u00f9 lunga al mondo in assoluto, dopo il Tunnel di L\u00e6rdal in Norvegia.\nIl traforo, della lunghezza di 18.040 m, attraversa il Zhongnanshan (Montagne di Zhongnan) nella provincia dello Shanxi, in Cina. La copertura massima della galleria ammonta a 1.640 metri. Venne aperta al traffico il 20 gennaio 2007, diventando parte dell'autostrada Xi'an-Ankang tra le contee di Chang'an e Zhashui.\nI costi per la costruzione ammontarono a 3.2 miliardi di Yuan o circa 300 milioni di Euro."}
{"id": "1071607", "revid": "838137", "url": "https://it.wikipedia.org/wiki?curid=1071607", "title": "Defosfatazione", "text": "Il processo chimico di defosfatazione di acque da trattare, rientra in una delle tante applicazioni della chiariflocculazione e consiste nella rimozione del fosforo inorganico tramite precipitazione.\nAttraverso l'utilizzo di sali di ferro, sali dall'alluminio e calce spenta si formano fiocchi separabili per sedimentazione. \nOperando in condizioni di pH che garantiscono l'insolubilit\u00e0 di questi composti contenenti anche fosforo \u00e8 facile ottenerne la precipitazione. Durante la sedimentazione dei fiocchi si ha inoltre l'adsorbimento di fosforo organico e polifosfati.\nAlternative impiantistiche.\nEsistono sostanzialmente 3 tipologie impiantistiche relative ai processi di rimozione dei nutrienti in impianti di (depurazione) delle acque reflue:"}
{"id": "1071613", "revid": "400518", "url": "https://it.wikipedia.org/wiki?curid=1071613", "title": "Stazione di Quinto al mare", "text": ""}
{"id": "1071615", "revid": "2027518", "url": "https://it.wikipedia.org/wiki?curid=1071615", "title": "Nord (Groenlandia)", "text": "Nord \u00e8 una base militare del Forsvarskommandoen dell'esercito danese nella Groenlandia settentrionale affacciata sul Mare di Wandel.\nGeografia fisica.\nTerritorio.\nLa base si trova a circa 800\u00a0km dal polo nord ed \u00e8 abitata in permanenza da 4 ufficiali e pu\u00f2 accogliere in estate fino a 20 scienziati. Come posizione \u00e8 il secondo centro abitato pi\u00f9 settentrionale della Terra dopo Alert, in Canada."}
{"id": "1071637", "revid": "39884", "url": "https://it.wikipedia.org/wiki?curid=1071637", "title": "Piazza Vittoria", "text": ""}
{"id": "1071643", "revid": "1632387", "url": "https://it.wikipedia.org/wiki?curid=1071643", "title": "Sorbetto", "text": "Il sorbetto \u00e8 un dolce freddo al cucchiaio considerato il progenitore del gelato alla frutta; si tratta di una preparazione semidensa a base di sciroppo di zucchero, succo o polpa di frutta o anche vini e liquori.\nTalvolta confuso con la granita e con la gramolata, .\nEtimologia.\n\"Sorbetto\", con possibile accostamento a \"sorbire\", deriva dal turco \"\u015ferbet\" a sua volta dall'arabo \u0634\u0631\u0627\u0628, \"shar\u0101b\" (\"bibita fresca\"), . \u00c8 anche possibile che \u0634\u0631\u0627\u0628, \"shar\u0101b\", possa derivare da una radice semitica \"\u015aRP\"/\"\u015aRB\" di possibile origine indoeuropea e quindi imparentata gi\u00e0 in antichit\u00e0 col latino \"sorb\u0113re\".\nStoria.\nL'esistenza del sorbetto \u00e8 documentata nei testi dell'antichit\u00e0 classica. A Roma, l'imperatore Nerone faceva arrivare a tal proposito il ghiaccio proveniente dall'Appennino. \nIn Sicilia gli Arabi impararono ad usare la neve dell'Etna mista a sale marino come eutettico per mantenere bassa la temperatura del sorbetto durante la sua lavorazione (vista l'assenza di alternativi sistemi frigoriferi). Simili metodi erano usati nella zona del Cadore dove soprattutto il ghiaccio \u00e8 economico e facilmente reperibile.\nIn questo contesto \u00e8 considerata rilevante l'invenzione di un pescatore di Aci Trezza, paesino a nord di Catania. Egli realizz\u00f2 il primo prototipo di gelatiera, proprio sfruttando le caratteristiche eutettiche della miscela sale neve. Divenne poi famoso un suo nipote, tale Francesco Procopio dei Coltelli, che all'inizio del XVII secolo port\u00f2 a Parigi l'invenzione dell'avo, dando origine al primo caff\u00e8 d'Europa (Le Procope) ed all'industria del gelato."}
{"id": "1071644", "revid": "1907525", "url": "https://it.wikipedia.org/wiki?curid=1071644", "title": "Giuseppe Andaloro (pianista)", "text": "Biografia.\nInizia il suo approccio verso il pianoforte in tenera et\u00e0 studiando successivamente con Sergio Fiorentino. Completera\u2019 gli studi musicali presso il Conservatorio Giuseppe Verdi di Milano, sotto la guida di Vincenzo Balzani. Si perfeziona presso il Mozarteum di Salisburgo. Da vincitore del primo premio presso alcuni dei pi\u00f9 prestigiosi concorsi pianistici mondiali (Busoni di Bolzano, London World, Sendai, Porto, Hong Kong), inizia giovanissimo una pi\u00f9 che brillante carriera artistica internazionale quale ospite solista presso alcuni dei maggiori festival internazionali di Musica, dal Klaver Ruhr al Ravello, Al Bustan, Torroella de Montgri, Salisburgo, Classical di Sendai, Mumbai Mheta, Liepaia, Morelia e Mexico City, Brescia e Bergamo, Spoleto, Lindau, Bregenzer, Hong Kong Joy Festival ecc., oltre che presso alcune sale da concerto e teatri tra i pi\u00f9\u2019 famosi del mondo, quali il Teatro alla Scala di Milano, Royal Festival Hall e Queen Elizabeth di Londra, Grobes Saal del Mozarteum di Salusburgo, Sala Santa Cecilia del Parco della Musica di Roma, Salle Gaveau e Salle Corto di Parigi, Gasteig di Monaco, Sumida Triphony Hall e Pablo Casals Hall di Tokyo, Esplanade Auditorium di Singapore ecc. ecc..\nRiconoscimenti.\nNel 2000 vince il primo premio al Concurso Internacional de Musica da Cidade do Porto, nel 2001 vince il primo premio al Sendai International Music Competition,nel 2002 vince il primo premio al London International Piano Competition. Nel 2005 \u00e8 stato premiato per Meriti Artistici dal Ministero dei Beni e Attivit\u00e0 Culturali e, nello stesso anno, vince il primo premio al \"Concorso Pianistico Internazionale Ferruccio Busoni\" di Bolzano. Nel 2008 vince il primo premio Al Hong Kong International Piano Competion http://pianofortephilia.blogspot.com/2011/10/?m=1. Nel 2009 gli \u00e8 stato conferito il Premio Elio Vittorini per la Musica e nel 2012 riceve il Premio Carloni Giovane Esecutore."}
{"id": "1071657", "revid": "767487", "url": "https://it.wikipedia.org/wiki?curid=1071657", "title": "DJ Proteus", "text": ""}
{"id": "1071666", "revid": "1305772", "url": "https://it.wikipedia.org/wiki?curid=1071666", "title": "Pinball Fantasies", "text": "Pinball Fantasies \u00e8 un simulatore di flipper sviluppato da Digital Illusions Creative Entertainment per Amiga nel tardo 1992 e successivamente convertito su pi\u00f9 piattaforme. Il gioco \u00e8 il seguito di \"Pinball Dreams\" ed ha preceduto \"Pinball Illusions\".\nTavoli.\nCome \"Pinball Dreams\", \"Pinball Fantasies\" contiene una serie di tavoli a tema con vari livelli di difficolt\u00e0."}
{"id": "1071668", "revid": "306856", "url": "https://it.wikipedia.org/wiki?curid=1071668", "title": "Passo Nigra", "text": "Il passo Nigra (\"Nigerpass\" in tedesco) (1.688\u00a0m), \u00e8 un valico alpino delle Dolomiti, nella provincia autonoma di Bolzano, che mette in comunicazione la val di Tires con il passo di Costalunga, e quindi con il lago di Carezza.\nDal passo e anche lungo la strada che passa in mezzo a fitti boschi, si possono osservare la parete nord del Latemar e la parete ovest del Catinaccio.\nPresso il passo si trova un punto di ristoro che per\u00f2 \u00e8 chiuso nelle stagioni non turistiche."}
{"id": "1071672", "revid": "1652635", "url": "https://it.wikipedia.org/wiki?curid=1071672", "title": "Debitore", "text": "Il debitore \u00e8 colui al quale fa capo la situazione passiva di un rapporto obbligatorio; il soggetto che si trova in tale situazione (soggetto passivo appunto) \u00e8 tenuto ad adempiere alla prestazione (oggetto del rapporto) nei confronti del creditore (soggetto attivo). Il debitore \u00e8 di conseguenza responsabile dell'eventuale inadempimento, di cui risponde con tutti i suoi beni presenti e futuri, la cosiddetta \"garanzia patrimoniale\". (Codice civile, articoli: 1175,1176,1199.)\nVoci correlate.\nSolidariet\u00e0 (diritto) &lt;br&gt;\nDebitore solidale&lt;br&gt;\nSolidariet\u00e0 dipendente&lt;br&gt;"}
{"id": "1071678", "revid": "181699", "url": "https://it.wikipedia.org/wiki?curid=1071678", "title": "Circondario della Schaumburg", "text": "Il circondario della Schaumburg (targa SHG) \u00e8 un circondario (\"Landkreis\") della Bassa Sassonia, in Germania.\nComprende 7 citt\u00e0 e 31 comuni.\nIl capoluogo \u00e8 Stadthagen, il centro maggiore Rinteln."}
{"id": "1071681", "revid": "116782004", "url": "https://it.wikipedia.org/wiki?curid=1071681", "title": "Juraj J\u00e1no\u0161\u00edk", "text": "Biografia.\nCrebbe nella famiglia di un ricco agricoltore di Terchov\u00e1. Nell'anno 1706 si arruol\u00f2 nell'esercito di Francesco II R\u00e1k\u00f3czi. Dopo la sconfitta nella battaglia vicino a Tren\u010d\u00edn prest\u00f2 servizio nell'esercito dello zar nel castello di Byt\u010da, dove incontr\u00f2 Tom\u00e1\u0161 Uhor\u010d\u00edk. Poich\u00e9 trafficava cavalli dalla Polonia facendo base sui Monti Tatra dividendo i guadagni con le famiglie circostanti, \u00e8 noto anche come il \"Robin Hood slovacco\".\nCatturato per la prima volta nell'ottobre 1712 e chiuso nella prigione di Hrachovo riusc\u00ec a scappare corrompendo le guardie, quindi di nuovo nel 1713 nel villaggio di Klenovec dopo essere stato denunciato: fu allora condannato ad essere appeso per una costola all'et\u00e0 di venticinque anni a Liptovsk\u00fd Mikul\u00e1\u0161 sul patibolo di \u0160ibeni\u010dky."}
{"id": "1071682", "revid": "75421", "url": "https://it.wikipedia.org/wiki?curid=1071682", "title": "Le ville romane", "text": ""}
{"id": "1071688", "revid": "729019", "url": "https://it.wikipedia.org/wiki?curid=1071688", "title": "Gabriele I di Montgomery", "text": "Biografia.\nEra figlio del capitano della Guardia Reale Giacomo I di Lorges, conte di Montgomery, di origini scozzesi, e di Claudia de La Bouxi\u00e8re, signora di Ducey. Il 1\u00ba luglio 1559, nello svolgimento di un torneo cavalleresco indetto a Bourgbarr\u00e9 per celebrare la pace di Cateau-Cambr\u00e9sis fra la Francia ed il tradizionale nemico, gli Asburgo, un frammento del legno della sua lancia spezzata penetr\u00f2 attraverso la celata dell'elmo del re Enrico II ed entr\u00f2 profondamente in un occhio ledendo il cervello. Dopo una decina di giorni di sofferenza Enrico II mor\u00ec. Bench\u00e9 scagionato dalla stessa vittima, il Montgomery fu bandito dalla corte per disposizione di Caterina de' Medici, vedova del re defunto, e si rifugi\u00f2 in Inghilterra. Qui si convert\u00ec al protestantesimo, diventando uno degli esponenti militari pi\u00f9 importanti della fede ugonotta, come principale collaboratore dell'ammiraglio Gaspard II de Coligny.\nAlleatosi con l'esponente francese del protestantesimo, Luigi I di Borbone-Cond\u00e9, partecip\u00f2 alla prima guerra di religione occupando e saccheggiando Bourges (maggio 1562) e nell'autunno del medesimo anno partecip\u00f2 alla difesa di Rouen contro l'armata del re di Francia. Nel frattempo spos\u00f2 Isabella de La Tiral (conosciuta anche con il nome di Elisabetta de la Touche) dalla quale ebbe sette figli. Nella terza guerra di religione fu uno degli ufficiali pi\u00f9 in vista nel campo protestante partecipando alle campagne di Guienna, del P\u00e9rigord, del Quercy e del B\u00e9arn. Nella battaglia di Jarnac cerc\u00f2 di liberare il Cond\u00e9. Fu uno dei pochi a sopravvivere alla notte di San Bartolomeo, essendosi ritirato in Parigi dopo l'attentato a Gaspard de Coligny. Sulla sua testa fu posta una taglia e quindi fugg\u00ec nuovamente in Inghilterra, dove Caterina de' Medici chiese pi\u00f9 volte l'estradizione, ricevendo sempre dalla regina Elisabetta I un netto rifiuto.\nCerc\u00f2 quindi nel 1573 con una flotta di far levare l'assedio alla roccaforte ugonotta di La Rochelle ma il tentativo non ebbe successo. Sbarcato nuovamente in Francia l'anno successivo, tent\u00f2 di sollevare la Normandia contro il re ma il 27 maggio dello stesso anno, circondato dalle truppe del re a Domfront, comandate dal Maresciallo di Francia Jacques Goyon de Matignon contro il quale si era battuto pi\u00f9 volte in precedenza, si arrese. Tradotto a Parigi, fu decapitato sulla piazza di Gr\u00e8ve il 26 giugno.\nAlexandre Dumas diede una libera versione della vita di Montgomery nel suo romanzo \"Le due Diane\".\nI figli.\nDa Gabriele I di Lorges, conte di Montgomery, e da Isabella de La Tiral nacquero:\nIl discendente pi\u00f9 illustre di Gabriele I fu il Maresciallo sir Bernard Law Montgomery (\"Monty\"), comandante delle truppe inglesi prima in Nord Africa, poi in Sicilia ed Italia ed infine sul fronte franco-tedesco nella seconda guerra mondiale."}
{"id": "1071691", "revid": "136053", "url": "https://it.wikipedia.org/wiki?curid=1071691", "title": "Dialetto lucano", "text": ""}
{"id": "1071693", "revid": "1711941", "url": "https://it.wikipedia.org/wiki?curid=1071693", "title": "Imrahil", "text": ""}
{"id": "1071695", "revid": "1699560", "url": "https://it.wikipedia.org/wiki?curid=1071695", "title": "Pesce abissale", "text": "Pesce abissale \u00e8 un nome comune generico delle specie di pesci diffuse nelle profondit\u00e0 marine o oceaniche. In questa categoria (che non ha valore tassonomico) rientrano i pesci lanterna.\nL'ambiente.\nL'ambiente abissale, secondo la classificazione ecologica degli ecosistemi inizia da circa 200 metri di profondit\u00e0, dove, in genere, si ha la fine della scarpata continentale e l'inizio della piana abissale e dove la quantit\u00e0 di luce che arriva non \u00e8 pi\u00f9 sufficiente a sostenere la fotosintesi clorofilliana delle piante. L'ecosistema del mare profondo \u00e8 dunque completamente dipendente dalla \"pioggia\" di rifiuti e sostanze organiche che scendono dall'alto.\nA profondit\u00e0 ancora pi\u00f9 elevate, al buio e alla carenza di cibo si aggiungono pressioni elevatissime (la pressione aumenta di 1 atm ogni 10,33 metri di profondit\u00e0), freddo (la temperatura sul fondo degli oceani raramente si discosta da 0\u00a0\u00b0C) e la scarsissima densit\u00e0 di popolazione, che rende difficoltoso l'incontro dei sessi nel periodo della riproduzione. In compenso l'ambiente del mare profondo \u00e8 straordinariamente stabile, con temperature assolutamente costanti durante l'anno.\nAdattamenti.\nLe peculiarit\u00e0 e le severit\u00e0 ecologiche dell'ecosistema abissale richiedono adattamenti profondi alle specie di pesci che qui vivono.\nGeneralmente il cibo \u00e8 scarso alle grandi profondit\u00e0 e quindi deve essere sfruttata al massimo ogni occasione per nutrirsi: da qui i denti spaventosi, le bocche enormi e l'aspetto grottesco di specie come \"Melanocetus johnsonii\", \"Chauliodus macouni\" o \"Idiacanthus\". Lo stesso problema alimentare fa s\u00ec che molti pesci abbiano bocche e stomaci estensibili che li rende capaci di inghiottire perfino prede pi\u00f9 grandi di loro come avviene in \"Saccopharynx flagellum\" o nel noto \"Chiasmodon niger\".\nAltri pesci, come l\"'Eurypharynx pelecanoides\", hanno evoluto bocche enormi. Quest'ultimo, nello specifico, \u00e8 un predatore che caccia principalmente cefalopodi, invertebrati e pesci.\nLa scarsa quantit\u00e0 di luce presente alle medie profondit\u00e0 fa s\u00ec che molte specie abbiano evoluto occhi telescopici rivolti verso l'alto con cui possono vedere le prede stagliarsi contro il debole chiarore proveniente dall'alto come accade in \"Dolichopteryx binocularis\" e altri Opisthoproctidae o in \"Gigantura\".\nUno degli adattamenti pi\u00f9 noti al buio degli abissi \u00e8 la presenza di fotofori, ovvero di organi in grado di produrre luce. Sono presenti in quasi tutte le specie di pesci di profondit\u00e0 e hanno sia funzioni di riconoscimento intraspecifico (come avviene, ad esempio, nei Myctophidae) sia di \"esca\" per attrarre le prede come nei Ceratiidae.\nAltri adattamenti riguardano la riproduzione e data la scarsissima densit\u00e0 di popolazione l'incontro tra i sessi \u00e8 molto difficile. Alcuni Lophiiformes hanno risolto il problema in maniera sorprendente: in queste specie infatti il maschio, una volta trovata una femmina, si fissa con i denti al suo ventre e diventa un vero e proprio parassita mettendo in collegamento il suo sistema circolatorio con quello della partner che, a questo punto, deve provvedere al sostentamento di entrambi.\nTalvolta anche pi\u00f9 di un maschio si attacca alla stessa femmina: essi sono molto pi\u00f9 piccoli rispetto a questa, essendo lunghi pochi centimetri.\nData la scarsit\u00e0 di calcio nelle acque profonde (il carbonato di calcio diventa solubile in acqua a pressioni molto elevate) spesso le ossa dei pesci abissali sono sottili e decalcificate.\nMolte specie hanno inoltre prolungamenti filamentosi dei raggi delle pinne, con funzioni tattili e di orientamento nell'oscurit\u00e0.\nSpecie a rischio.\nDegli scienziati canadesi hanno trovato 5 specie a rischio tra i pesci abissali, ma di certo sono molte di pi\u00f9. Quasi tutte sono indicate dall'IUCN con stato di conservazione \"DD\" (mancanza di dati).\nPesci abissali di acqua dolce.\nAlcune specie di pesci vivono in laghi molto profondi, come il Lago Bajkal o i Grandi Laghi del Nord America e hanno evoluto caratteristiche simili a quelle dei pesci marini di profondit\u00e0 (famiglie Abyssocottidae, Comephoridae e Cottocomephoridae).\nSquali abissali.\nAlcune specie di squali adattate alla vita in ambienti abissali sono i Somniosus (4-5 specie, tutte col muso breve e arrotondato, pinna caudale con un lobo inferiore e due piccole pinne dorsali), il piccolo \"Squaliolus laticaudus\" (la seconda specie di squalo pi\u00f9 piccola), l\u2019\"Etmopterus\", dotato di bioluminescenza, e l\u2019\"Isistius brasiliensis\" (in grado, nonostante le piccole dimensioni, di attaccare tonni e squali pi\u00f9 grandi). \nAltre specie di squali che vivono negli abissi oceanici sono \"Chlamydoselachus anguineus\" e \"Mitsukurina owstoni.\"\nSpecie celebri.\nEcco l'elenco di alcune tra le specie pi\u00f9 celebri, raffigurate e quindi note:"}
{"id": "1071698", "revid": "1318658", "url": "https://it.wikipedia.org/wiki?curid=1071698", "title": "Lago di Neves", "text": "Il lago di Neves (\"Neves-Stausee\" o \"Neveser See\" in tedesco) si trova in cima alla valle dei Molini, una valle laterale della valle Aurina, in Alto Adige.\nPer raggiungere il lago, dal paese di Selva dei Molini, si raggiunge il paesino di Lappago (\"Lappach\"), a 1.430 metri s.l.m..\nDa qui la soluzione migliore \u00e8 quella di effettuare un'escursione a piedi, in circa un'ora, per raggiungere il lago. L'alternativa \u00e8 quella di proseguire in macchina, percorrendo una strada di 5 chilometri ripida e stretta, e non sempre aperta (soprattutto nelle stagioni invernali).\nIl lago, con il suo attiguo parcheggio, \u00e8 per gli appassionati escursionisti anche un importante punto di partenza per svariate gite in alta montagna. \u00c8 infatti possibile raggiungere il rifugio Passo Ponte di Ghiaccio e il Rifugio Gran Pilastro, per poi raggiungere la vetta del Gran Pilastro (3.510\u00a0m).\nLa diga.\nIl lago di Neves \u00e8 in realt\u00e0 un lago artificiale, e la sua diga \u00e8 la pi\u00f9 alta dell'Alto Adige: \u00e8 alta 94,66 metri, di 8 metri superiore rispetto alla diga del Lago Verde (\"Gr\u00fcnsee\") nel Comune di Ultimo. La diga \u00e8 gestita dalla SE Hydropower, societ\u00e0 compartecipata da Enel e SEL."}
{"id": "1071699", "revid": "122004537", "url": "https://it.wikipedia.org/wiki?curid=1071699", "title": "Perossinitrito", "text": "Il perossinitrito \u00e8 l'anione con formula ONOO\u2212. \u00c8 un \"isomero di struttura\" instabile del nitrato, NO3-, che ha la stessa formula bruta ma una differente struttura. Nonostante l'acido perossinitroso sia altamente reattivo, la sua base coniugata, il perossinitrito \u00e8 stabile in soluzione basica. Esso si forma dalla reazione tra il perossido di idrogeno con il nitrito:\nIl perossinitrito \u00e8 un agente ossidante e nitrosante (sebbene in presenza di perossido di idrogeno, prodotto in concomitanza, o di acido pernitroso, i nitroso derivati prodotti possano essere trasformati in nitrocomposti). A causa delle sue propriet\u00e0 ossidanti, il perossinitrito pu\u00f2 danneggiare molte molecole all'interno della cellula, compreso il DNA e le proteine. La formazione del perossinitrito \"in vivo\" \u00e8 stata ascritta alla reazione del radicale libero superossido con il monossido di azoto:\nIn laboratorio, una soluzione di perossinitrito pu\u00f2 essere preparata trattando perossido di idrogeno acidificato con una soluzione di nitrito di sodio, seguita dall'immediata addizione di NaOH. La sua concentrazione \u00e8 indicata dall'assorbanza a 302 nm (pH 12, \u03bb302 = 1670 M\u22121cm\u22121).\nDecomposizione indotta da elettrofili.\nONOO\u2212 reagisce da nucleofilo con un elettrofilo facilmente reperibile: il biossido di carbonio. \"In vivo\", la concentrazione di biossido di carbonio \u00e8 di circa 1 mM, e la reazione con il ONOO\u2212 avviene rapidamente. Cos\u00ec, sotto condizioni fisiologiche, la reazione del ONOO\u2212 con il biossido di carbonio per formare il mono anione del perossido misto nitroso-ossicarbonil-perossido (ON\u2212OO\u2212CO2\u2212) \u00e8 di gran lunga il pathway predominante per ONOO\u2212. ONOOCO2\u2212 si omolizza per formale il radicale carbonato e biossido di azoto. Per approssimativamente il 66% dei casi, questi due radicali reciprocamente reattivi si ricombinano \"internamente\" formando biossido di carbonio e nitrato. Nel restante 33% dei casi, i due radicali riescono ad allontanarsi, desolvatandosi dalla gabbia di solvente (acqua) divenendo radicali liberi a tutti gli effetti. Sono questi radicali (radical-anione carbonato e biossido di azoto) che sono ritenuti essere alla base dei danni cellulari legati al perossinitrito.\nAcido perossinitroso.\nL'acido coniugato del ONOO\u2212 \u00e8 l'acido perossinitroso (ONOOH) (o foneticamente \"HOONO,\" pronuncia: \"hoo-noh\"), che ha pKa di ~6.8. L'acido perossinitroso si forma per azione del perossido di idrogeno sull'acido nitroso ed \u00e8 un fortissimo ossidante. ONOOH pu\u00f2 omolizzarsi formando un radicale ragionevolmente stabile, il biossido di azoto ed un radicale estremamente reattivo, l'idrossile. In circa il 66% dei casi, a causa della solvatazione (effetto gabbia) e della vicinanza reciproca, questi due radicali vanno incontro a trasferimento elettronico formando ione nitronio e idrossido, e tali ioni a loro volta si ricombinano in una reazione acido/base di Lewis formando acido nitrico, con reazione esotermica. Nel restante 33% dei casi, le due specie si svincolano reciprocamente e si allontanano come radicali liberi.\nCome ossidante \u00e8 poco utilizzabile perch\u00e9 si trasforma troppo rapidamente in acido nitrico. Un metodo che riesce ad utilizzarlo prevede l'aggiunta rapida di nitrito di sodio acquoso a una soluzione contenente dibenzilsolfuro, acetonitrile, acido solforico concentrato e perossido di idrogeno al 35%. L'acido nitroso che si forma nell'ossidazione del dibenzilsolfuro da parte dell'acido perossinitroso reagisce ulteriormente con il perossido di idrogeno in eccesso a formare acido perossinitroso per sette cicli prima di diventare tutto acido nitrico. La reazione porta alla formazione di dibenzilsolfossido [(C6H5-CH2)2S=O] con rese superiori al 90%.\nL'HOONO \u00e8 ritenuto essere importante in chimica atmosferica.\nReattivit\u00e0 dei perossinitriti.\nNell'immagine sono riassunte le principali reazioni dei perossinitriti e dell'acido perossinitroso che rendono notevole la loro \nimportanza biologica.\nI perossinitriti sono ugualmente conosciuti per ossidare direttamente i tioli in solfati, \nper essere una delle cause della perossidazione dei lipidi."}
{"id": "1071702", "revid": "1543377", "url": "https://it.wikipedia.org/wiki?curid=1071702", "title": "Antonio Duni", "text": "Era il fratello maggiore del compositore Egidio Romualdo Duni e del giurista e filosofo Emanuele Duni.\nFiglio di Francesco, maestro di cappella della Cattedrale di Matera, studi\u00f2 sotto Nicola Fago al Conservatorio della Piet\u00e0 dei Turchini di Napoli. Terminati gli studi fu dapprima a Treviri e successivamente in Spagna, dove fu attivo come maestro di cappella e insegnante di musica presso il Duca di Osuna e a Madrid come compositore; in questa citt\u00e0 conobbe molto probabilmente il celebre cantante Farinelli. In seguito fu continuamente in viaggio attraverso l'Europa: dopo esser stato per qualche tempo a Parigi, fu a Schwerin nel 1755, nel settembre del 1757 giunse a Mosca e tra 1765 e il 1766 oper\u00f2 come insegnante a Riga. Il 5 luglio 1766 torn\u00f2 a Schwerin, dove fece istanza per prendere servizio sotto la Duchessa del Meclemburgo: tutt'oggi non si sa come and\u00f2 l'esito di questa richiesta."}
{"id": "1071704", "revid": "767487", "url": "https://it.wikipedia.org/wiki?curid=1071704", "title": "Irish Tour", "text": "Nel 1974 esce Irish Tour il secondo album live del cantante/chitarrista irlandese Rory Gallagher.\nIl disco.\nIrish Tour non \u00e8 solo uno dei pi\u00f9 amati album di Rory Gallagher, \u00e8 anche uno dei dischi live pi\u00f9 belli di sempre, in grado di mantenere quel contatto che si instaura tra pubblico e cantante durante l'esibizione dal vivo.\nNonostante siano passati pi\u00f9 di trent'anni dalla realizzazione, questo disco \u00e8 ancora attualissimo e lo dimostrano le vendite durante gli anni (oltre due milioni di copie) che hanno portato, nel 1998, a una versione rimasterizzata.\nBisogna per\u00f2 fare un piccolo accenno alla situazione irlandese di quel periodo, erano anni in cui la separazione nord/sud si faceva sentire molto, vi erano atti di violenza e di disordine pubblico. Per questo motivo molti artisti si rifiutavano di suonare a Belfast privilegiando Dublino, per paura di questi atti di violenza.\nRory Gallagher \u00e8 uno dei pochi artisti che poteva permettersi di suonare da tutte e due le parti senza che ci fosse alcun disordine, gli irlandesi erano incantati dal suo talento, dalla sua voce, dai suoi assoli alla chitarra.\nDi questo tour \u00e8 stata fatta anche una registrazione filmata da Tony Palmer, pensata per il pubblico americano. Divenne un filmato di grande successo che venne presto presentato anche al pubblico del vecchio continente.\nCon questo album Rory Gallagher conferm\u00f2 al mondo intero la sua fama di grande interprete live, gi\u00e0 acquisita con il Live in Europe del 1972, ma qui si percepisce un'ulteriore maturit\u00e0 nel modo di suonare e di cantare, dato anche dall'incremento (del 1973) degli strumenti utilizzati nelle canzoni (ricordiamo infatti l'introduzione della tastiera nelle canzoni).\nIn questo album ogni traccia \u00e8 la dimostrazione dell'incredibile capacit\u00e0 tecnica di Gallagher con la chitarra che si amalgama con tutti gli altri strumenti. Qui la voce stessa diventa parte integrante del suono della chitarra.\nProprio per questo Micheal O'Suilleabhain disse \u00ab[..] la chitarra sembra cantare nelle sue mani. Le sue improvvisazioni non sono mai statiche, cambiano, evolvono espandendo il potenziale dello strumento stesso. La musica di Rory \u00e8 certamente unica[..]\u00bb\nLa maggior parte di queste canzoni \u00e8 stata registrata durante il concerto del \"The Ronnie Lane Mobile\"."}
{"id": "1071713", "revid": "31857", "url": "https://it.wikipedia.org/wiki?curid=1071713", "title": "Harri Andersson", "text": ""}
{"id": "1071715", "revid": "287204", "url": "https://it.wikipedia.org/wiki?curid=1071715", "title": "Juraj janosik", "text": ""}
{"id": "1071716", "revid": "118834", "url": "https://it.wikipedia.org/wiki?curid=1071716", "title": "Il romanesco classico", "text": ""}
{"id": "1071721", "revid": "81646", "url": "https://it.wikipedia.org/wiki?curid=1071721", "title": "Vasi sanguigni", "text": ""}
{"id": "1071724", "revid": "124900106", "url": "https://it.wikipedia.org/wiki?curid=1071724", "title": "Donald E. Westlake", "text": "\u00c8 considerato uno dei pi\u00f9 grandi giallisti di tutti i tempi, maestro insuperato dell'introduzione dell'humour nelle trame poliziesche.\nHa pubblicato molti libri con diversi pseudonimi, tra questi i principali sono Richard Stark, Tucker Coe, Samuel Holt, Morgan J Cunningham, Curt Clark (in romanzi di fantascienza), Timothy J. Culver, Alan Marshall, Edwin West e Judson Jack Carmichael.\nNel corso della sua carriera lo scrittore ha avuto molti riconoscimenti tra cui la \"nomination\" all'Oscar per la sceneggiatura del film \"Rischiose abitudini\" (\"The Grifters\"), tratto da un romanzo di Jim Thompson.\nWestlake \u00e8 uno dei due scrittori ad aver vinto tre volte l\"Edgar Award\" in tre differenti categorie: la prima volta nel 1968 per il romanzo \"Un bidone di guai\" (\"God Save The Mark\") del 1967, la seconda volta nel 1990 con \"Too Many Crooks\" premiato come migliore racconto, la terza volta nel 1991 per la migliore sceneggiatura (\"The Grifters\").\nNel 1993 ha ricevuto il titolo di \"Grand Master\", massimo riconoscimento assegnato dall'associazione \"Mystery Writers of America\". Nel 2004 ha ricevuto il premio Shamus alla carriera.\nBiografia.\nDonald Edwin Westlake nacque a Brooklyn il 12 luglio 1933. Figlio di un pastore protestante dopo un'infanzia trascorsa ad Albany, studi\u00f2 presso il Champlain college e l'Harpur college senza per\u00f2 laurearsi. Dopo gli studi si \u00e8 dedicato a numerose attivit\u00e0 lavorative: trovarobe, impiegato in una compagnia di assicurazioni ed all'ufficio di collocamento di New York e visse per qualche tempo in Europa dove lavor\u00f2 in una agenzia letteraria e si dedic\u00f2 per qualche tempo al teatro.\nIn particolare fu fondamentale per la sua carriera l'esperienza nell'agenzia letteraria, che verr\u00e0 poi richiamata nel personaggio di Mel Bernstein, ne \"La danza degli Aztechi\". Quest'ultimo incontra la letteratura quando pubblica un annuncio sui giornali nell'intento di metter su una agenzia letteraria per truffare soldi agli scrittori ancora inediti, e da l\u00ec decide di diventare scrittore.\nWestlake, grazie ai suoi studi, venne incaricato di legger manoscritti e da qui trasse la comprensione delle formule base per scrivere come piace a lettori ed editori.\nNel 1959 un suo racconto lungo viene inserito in una antologia delle migliori storie gialle di tutti i tempi. Nel 1960 pubblica \"I mercenari\", un noir che vende in maniera pi\u00f9 che soddisfacente. Westlake a questo punto inizia a scrivere libri di generi diversi sotto vari pseudonimi.\nCon lo pseudonimo di \"Richard Stark\", dal 1963 comincia a scrivere gialli che hanno come protagonista Parker, un criminale, pi\u00f9 precisamente un rapinatore professionista, che svolge la sua attivit\u00e0 \"\"con determinazione, efficienza, calcolo\". Sono polizieschi che si richiamano alla tradizione dell\"hard boiled school\", anche se pi\u00f9 che Hammett e Chandler questi libri ricordano molto quelli della tradizione minore di \"Black Mask\". L'autore segue Parker nelle sue avventure con quella che \u00e8 stata definita una \"terribile amorale obiettivit\u00e0\"\". La scrittura \u00e8 scarna, efficace, scorrevole grazie all'uso di un lessico comune e a semplificazioni del periodo e della narrazione che rendono il testo forse anche un po' sciatto qua e l\u00e0 ma perfettamente fruibile dal maggior numero di lettori possibile. Le trame di Stark procedono secondo la logica del romanzo d'azione, con un dosaggio sapiente di scene d'azione e dialoghi.\nTra le caratteristiche dell'autore, figurano sicuramente l'umorismo ed una notevole ironia, specie nelle avventure del ladro Dortmunder. L'idea di inserire in qualche modo l'umorismo nel racconto noir venne a Westlake nel 1965, durante la stesura del romanzo \"Tiro al piccione\". Westlake raccontava: \u00ab Quando l'ho cominciato, all'improvviso, mi sono accorto che mai pi\u00f9 avrei potuto affrontare il genere con la seriet\u00e0 che avevo avuto fino ad allora. Mi sono detto: questo deve essere divertente. Ho cominciato a metterci dentro dell'umorismo e mi sono reso conto che descrivendo personaggi (\u2026) perennemente in pericolo, se le loro azioni e i loro comportamenti avessero fatto ridere, la minaccia sarebbe diventata pi\u00f9 reale \u00bb."}
{"id": "1071729", "revid": "1543377", "url": "https://it.wikipedia.org/wiki?curid=1071729", "title": "Gliese 174", "text": "Gliese 174 \u00e8 una stella nana arancione relativamente vicina alla Terra, che si trova ad una distanza di circa 44,5 anni luce dal sistema solare.\nPur non trattandosi di una stella debolissima (appartiene infatti alla sequenza principale e la sua classe spettrale stimata \u00e8 K3-V), non \u00e8 sufficientemente luminosa per essere visibile ad occhio nudo dalla superficie della Terra. La sua magnitudine apparente \u00e8 8,03, mentre la magnitudine assoluta \u00e8 7,36.\nNomenclature alternative sono:"}
{"id": "1071734", "revid": "3115", "url": "https://it.wikipedia.org/wiki?curid=1071734", "title": "Gliese 868", "text": "Gliese 868 \u00e8 una stella relativamente vicina alla Terra, che si trova ad una distanza di circa 44,5 anni luce dal sistema solare nella costellazione del Pesce Australe.\nPur non trattandosi di una stella debolissima (appartiene infatti alla sequenza principale e la sua classe spettrale stimata \u00e8 K5-V), non \u00e8 sufficientemente luminosa per essere visibile ad occhio nudo dalla superficie della Terra. La sua magnitudine apparente \u00e8 7,93, mentre la magnitudine assoluta \u00e8 7,25.\nNomenclature alternative: HD-214749, HIP-111960, SAO-191319."}
{"id": "1071735", "revid": "8183111", "url": "https://it.wikipedia.org/wiki?curid=1071735", "title": "Passione del Signore", "text": ""}
{"id": "1071736", "revid": "287204", "url": "https://it.wikipedia.org/wiki?curid=1071736", "title": "Gliese 656", "text": "Gliese 656 \u00e8 una stella relativamente vicina alla Terra, che si trova ad una distanza di circa 44 anni luce dal sistema solare.\nPur non trattandosi di una stella debolissima (appartiene infatti alla sequenza principale e la sua classe spettrale stimata \u00e8 tra K0-V e K2.5-Vk), non \u00e8 sufficientemente luminosa per essere visibile ad occhio nudo dalla superficie della Terra, se non in condizioni estremamente favorevoli. \u00c8 comunque visibile nella costellazione dell'Altare con un binocolo o un piccolo telescopio, in particolar modo dall'emisfero australe della Terra, vista la sua declinazione pari a -60\u00b0 43\u2032. \nLa sua magnitudine apparente \u00e8 7,38, mentre la magnitudine assoluta \u00e8 6,71.\nGliese 656 ha una massa stimata da 0,7 a 0,8 volte quella del Sole, a seconda delle fonti prese in considerazione. Anche il raggio \u00e8 del 70% di quello della nostra stella, mentre la presenza di metalli \u00e8 piuttosto bassa, appena il 24% rispetto al Sole.\nNomenclature alternative sono: HD 154577, HIP 83990, LHS 3268, SAO 253819."}
{"id": "1071740", "revid": "287204", "url": "https://it.wikipedia.org/wiki?curid=1071740", "title": "Gliese 615", "text": "Gliese 615 \u00e8 una stella relativamente vicina alla Terra, che si trova ad una distanza di circa 45 anni luce dal sistema solare nella costellazione del Regolo.\nPur non trattandosi di una stella debolissima (appartiene infatti alla sequenza principale e la sua classe spettrale stimata \u00e8 K3VFe-17), non \u00e8 sufficientemente luminosa per essere visibile ad occhio nudo dalla superficie della Terra, se non in condizioni estremamente favorevoli. La sua magnitudine apparente \u00e8 7,54, mentre la magnitudine assoluta \u00e8 6,82.\nLa stella ha una massa dell'80% di quella del Sole ed una luminosit\u00e0 del 20%. Ha la peculiarit\u00e0, oltre di essere una stella con un alto moto proprio, di essere molto povera in elementi pesanti, la metallicit\u00e0 \u00e8 infatti appena il 5% di quella del Sole: ci\u00f2 \u00e8 dovuto all'et\u00e0 stimata della stella, assai pi\u00f9 vecchia del Sole, che va dai 7,7 miliardi di anni ad un massimo di circa 8,8 miliardi di anni."}
{"id": "1071744", "revid": "712828", "url": "https://it.wikipedia.org/wiki?curid=1071744", "title": "TNK (azienda)", "text": " \u00e8 uno studio di animazione che ha la sua sede centrale a Nerima, presso T\u014dky\u014d. Annovera diverse produzioni, fra cui le pi\u00f9 famose sono \"Kannazuki no miko\", \"I My Me! Strawberry Eggs\" e \"High School DxD\"."}
{"id": "1071745", "revid": "287204", "url": "https://it.wikipedia.org/wiki?curid=1071745", "title": "Gliese 898", "text": "Gliese 898 \u00e8 una stella relativamente vicina alla Terra, che si trova ad una distanza di circa 45 anni luce dal sistema solare nella costellazione dell'Aquario. \nOsservazione.\nPur non trattandosi di una stella debolissima, non \u00e8 sufficientemente luminosa per essere visibile ad occhio nudo dalla superficie della Terra. La sua magnitudine apparente \u00e8 8,38, mentre la magnitudine assoluta \u00e8 7,68.\nCaratteristiche fisiche.\nLa stella \u00e8 una nana arancione di tipo spettrale K6V di sequenza principale, pi\u00f9 piccola e debole del Sole, con una luminosit\u00e0 pari al 12% di quella della nostra stella ed un raggio del 68% di quello solare. Pare avere un moto comune nello spazio con Gliese 987 AB, un'ancor pi\u00f9 debole e fredda nana rossa di classe M, con temperatura superficiale di 3800 K, una luminosit\u00e0 che \u00e8 la met\u00e0 di quella della compagna, una massa del 54% e un raggio del 46% di quelli del Sole\nLa separazione tra le due stelle \u00e8 di oltre 5000 UA Nella letteratura scientifica la secondaria viene spesso citata come BC, perch\u00e9 pare avere un debole compagno, forse di natura substellare, una nana bruna o un pianeta supermassiccio"}
{"id": "1071746", "revid": "76963", "url": "https://it.wikipedia.org/wiki?curid=1071746", "title": "Mackenzie Rosman", "text": "Biografia.\nMackenzie \u00e8 nata nel 1989 a Charleston, nella Carolina del Sud. Nel suo albero genealogico compaiono alcuni indiani Cherokee. Nel 1996, a 7 anni, ha ottenuto la parte di Ruthie Camden nella serie televisiva \"Settimo cielo\". Oltre a questo ruolo ha interpretato anche il film indipendente \"Gideon\", con Christopher Lambert, Charlton Heston e Shelley Winters. \u00c8 inoltre apparsa in numerosi spot televisivi sin dall'et\u00e0 di quattro anni, ed ha interpretato JonBen\u00e9t Ramsey in \"Getting Away with Murder: The JonBen\u00e9t Ramsey Mystery\".\nI suoi genitori sono divorziati, Mackenzie vive a Los Angeles con la madre Donna, il patrigno Randy, il fratello Chandler (nato nel 1992) e la sorella acquisita Katelyn Salmont (nata nel 1986). L'attrice si d\u00e0 molto da fare per la ricerca sulla fibrosi cistica. Sua sorella Katelyn, affetta da fibrosi cistica, ha subito un trapianto senza risultati, morendo il 25 dicembre del 2008. Mackenzie e la sua famiglia sono stati inoltre ben felici di apprendere che \"Settimo cielo\" avrebbe dedicato una puntata alla malattia. L'episodio \"Voglia di vivere\" (\"Back in the Saddle Again\") fa parte della stagione 7: durante l'episodio appare Katelyn, che interpreta se stessa.\nRosman adora molto gli animali, in particolar modo i cavalli, che cavalca sin da bambina. Ha spesso partecipato a concorsi di salto ostacoli e in Belgio ha preso parte al primo concorso ippico internazionale. Mackenzie e la sua famiglia possiedono un ranch fuori Los Angeles. Ha preso parte a \"La vita segreta di una teenager americana\", interpretando il ruolo di Zoe. Nel 2013 ha ottenuto un ruolo nel film TV \"Ghost Shark\", dove interpreta Ava Reid."}
{"id": "1071750", "revid": "648716", "url": "https://it.wikipedia.org/wiki?curid=1071750", "title": "Gliese 394", "text": "Gliese 394 \u00e8 una stella relativamente vicina alla Terra, che si trova ad una distanza di circa 45 anni luce dal sistema solare.\nPur non trattandosi di una stella debolissima (appartiene infatti alla sequenza principale e la sua classe spettrale stimata \u00e8 K7-V), non \u00e8 sufficientemente luminosa per essere visibile ad occhio nudo dalla superficie della Terra. La sua magnitudine apparente \u00e8 8,76, mentre la magnitudine assoluta \u00e8 8,55 in luce visibile, mentre considerando la radiazione infrarossa \u00e8 di 7,19.\nSi ritiene che sia la seconda componente del sistema 36 Ursae Majoris.\nNomenclature alternative sono: 36 UMa B, HD-237903, SAO-27668."}
{"id": "1071751", "revid": "287204", "url": "https://it.wikipedia.org/wiki?curid=1071751", "title": "Gliese 529", "text": "Gliese 529 \u00e8 una stella situata nella costellazione della Vergine, ad una distanza di 46,6 anni luce dal sistema solare.\nPur non trattandosi di una stella debolissima (appartiene infatti alla sequenza principale e la sua classe spettrale \u00e8 stimata tra K5.5V e K6Vk), non \u00e8 sufficientemente luminosa per essere visibile ad occhio nudo dalla superficie della Terra. La sua magnitudine apparente \u00e8 8,17, mentre la magnitudine assoluta \u00e8 7,38, avendo una luminosit\u00e0 del 18% di quella solare.\nNomenclature alternative: HD 120467, HIP 67487, LHS 363, SAO 181997."}
{"id": "1071752", "revid": "729019", "url": "https://it.wikipedia.org/wiki?curid=1071752", "title": "Isolino Partegora", "text": "L'Isolino Partegora (\"Isulin\" in dialetto locale) \u00e8 un piccolo scoglio del Lago Maggiore, al centro del golfo di Angera, unica isola del Lago Maggiore situata in territorio lombardo.\nDescrizione.\nSi trova a poche decine di metri dalla riva e il suo nome \"parte-gora\" deriva forse dal fatto che si trova al centro di una \"gora\" del lago. \u00c8 quasi completamente circondato da canneti che lasciano libera la sola riva meridionale, dove si va a formare una discreta spiaggia sabbiosa. A poche decine di metri verso ovest, sommerso dalle acque, si trova un masso erratico detto \"sass margunin\" o \"margun\u00e9e\".\nStoria.\nSull'Isolino, secondo tradizione, si sono fermati i santi fratelli Giulio e Giuliano: oramai stanchi del loro girovagare per l'Italia a edificare chiese, volevano costruirvi una casa ed attendere la chiamata di Dio. Un mattino, Giulio, pervaso da spirito profetico, chiama Giuliano e gli dice: \" Un lupo ed una volpe qui faranno strazio di carni innocenti. Allontaniamoci!\" Abbandonarono Angera per portarsi sul lago d'Orta.\nNel 1066 un \"lupo\" (il vescovo Guido da Velate) e la \"volpe\" (Oliva de Vavassori, sua concubina) vi faranno barbaramente trucidare il diacono Arialdo da Cucciago, uno dei fondatori del movimento poi chiamato \"Pataria\".\nIl Partegora \u00e8 per\u00f2 meglio noto per un'importante scoperta scientifica del 1776. Qui, il 4 novembre di quell'anno, Alessandro Volta, ospite della famiglia Castiglioni, rovistando con un bastone nella palude che circonda la parte nord dell'isola, not\u00f2 la fuoriuscita di bolle di gas dal fondo della melma: le raccolse in alcune bottiglie, e, nei giorni seguenti, durante alcuni esperimenti, riusc\u00ec a provocare la combustione del loro contenuto. Chiam\u00f2 \"aria infiammabile\" quel gas, che in seguito venne classificato come metano.\nA pochi metri dal muretto di contenimento, fra i canneti, un cippo con le lettere \" P.C. \" sta ad indicare che era \" propriet\u00e0 Crivelli\". Il conte Giuseppe Crivelli Serbelloni era imparentato con i duchi Serbelloni di Taino; la propriet\u00e0 pass\u00f2 poi alla famiglia Brovelli e nel 1945 fu ceduta al comune di Angera a ricordo dei due figli marinai morti nella seconda guerra mondiale."}
{"id": "1071755", "revid": "287204", "url": "https://it.wikipedia.org/wiki?curid=1071755", "title": "Gliese 726", "text": "Gliese 726 \u00e8 una stella relativamente vicina alla Terra, che si trova ad una distanza di circa 46 anni luce dal sistema solare, e situata nella costellazione dell'Aquila.\nPur non trattandosi di una stella debolissima (appartiene infatti alla sequenza principale e la sua classe spettrale stimata \u00e8 K5-V), non \u00e8 sufficientemente luminosa per essere visibile ad occhio nudo dalla superficie della Terra. La sua magnitudine apparente \u00e8 8,77, mentre la magnitudine assoluta \u00e8 8,17. Ha una massa stimata in 0,62 volte quella del Sole e anche il raggio \u00e8 intorno al 60% di quello della nostra stella, mentre la temperatura superficiale si attesta sui 4000 K.\nNomenclature alternative sono: HD 173818, HIP 92200, SAO 142621."}
{"id": "1071760", "revid": "110157", "url": "https://it.wikipedia.org/wiki?curid=1071760", "title": "\u00d6desh\u00f6g (comune)", "text": "\u00d6desh\u00f6g \u00e8 un comune svedese di 5.293 abitanti, situato nella contea di \u00d6sterg\u00f6tland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "1071764", "revid": "1305772", "url": "https://it.wikipedia.org/wiki?curid=1071764", "title": "Gliese 282", "text": "Gliese 282 \u00e8 una stella multipla relativamente vicina alla Terra, che si trova ad una distanza di circa 46 anni luce dal sistema solare.\nPur non trattandosi di una stella debolissima, appartiene infatti alla sequenza principale, non \u00e8 sufficientemente luminosa per essere visibile ad occhio nudo dalla superficie della Terra. La sua magnitudine apparente \u00e8 7,26, mentre la magnitudine assoluta \u00e8 6,52. La classe spettrale della componente A \u00e8 stimata essere K2-V, quella della componente B K5. Le due componenti sono distanziate tra loro di 824 UA, tuttavia un'altra stella, una nana rossa M1.5Ve, sembra condividere lo stesso moto proprio di AB, nonostante disti da esse 1.09\u00b0, che a quella distanza si traduce in 0,9 anni luce. Se anche questa componente \u00e8 effettivamente legata al sistema, questi risulta uno dei pi\u00f9 estesi sistemi stellari conosciuti."}
{"id": "1071769", "revid": "767487", "url": "https://it.wikipedia.org/wiki?curid=1071769", "title": "Brivido (film 1986)", "text": "Brivido (\"Maximum Overdrive\") \u00e8 un film del 1986 scritto e diretto da Stephen King, alla sua unica esperienza come regista, tratto dal racconto breve \"Camion\", contenuto nella raccolta \"A volte ritornano\" del 1978.\nNel 1997 il racconto di King ha avuto un altro adattamento, questa volta televisivo, dal titolo \"Trucks - Trasporto infernale\" diretto da Chris Thomson.\nTrama.\n\u00c8 il 19 giugno 1987, la congiunzione della Terra con la coda di una cometa crea scompiglio sul nostro pianeta.\nNel giorno dell'incrocio accadono fatti inspiegabilmente misteriosi: un bancomat di una banca che insulta un cliente (interpretato da King stesso); un ponte mobile che si apre senza essere comandato provocando un grande tamponamento; un distributore di bibite che lancia lattine contro un allenatore di baseball e dei ragazzini in un campo sportivo; uno schiacciasassi che uccide uno dei ragazzi; un coltello elettrico che provoca una ferita sul braccio di una cameriera di una tavola calda; un videogioco folgora un ladro che sta rubando le monete; un Tir in sosta con la faccia del Folletto verde sul radiatore investe e travolge l'autista davanti alla stazione di servizio Dixie Boy. Qui convergono tutti i personaggi del film: il perfido gestore che ha trasformato il deposito sotterraneo in un deposito di armi; un pregiudicato da lui ricattato; una cameriera; un venditore di bibbie con una autostoppista alla quale ha dato un passaggio; due sposi in viaggio di nozze; un ragazzo fuggito in bicicletta dal campo sportivo figlio di un lavorante della stazione di servizio stessa ucciso da uno dei camion.\nTutti assistono increduli ai Tir impazziti, che viaggiano senza conducente; alle raffiche di un misterioso mitra (che, utilizzando l'alfabeto Morse, impone di rifornire di carburante tutti i camion circolanti nella zona creando una lunghissima coda) e ad altre cose fuori dal comune, fin quando non riescono a scappare all'accerchiamento grazie alla rete fognaria e a mettersi in salvo su una barca, in attesa che la congiunzione della Terra con la cometa abbia termine.\nI titoli di coda ci informano che dopo due giorni dalla fuga, un UFO \u00e8 stato distrutto da un \"satellite meteorologico\" sovietico, casualmente dotato di cannone laser e missili nucleari.\nProduzione.\nRiprese.\nIl film \u00e8 stato girato a Wilmington, in North Carolina, nei pressi degli studi cinematografici di Dino De Laurentiis, produttore del film.\nColonna sonora.\nLa colonna sonora del film \u00e8 stata composta interamente dagli AC/DC, uno dei gruppi preferiti dallo scrittore statunitense. Nel film possono essere ascoltate hit che il gruppo ha eseguito con il loro cantante Brian Johnson (tranne \"Ride On\" con Bon Scott), raccolte, insieme a brani composti appositamente, nella raccolta \"Who Made Who\", tra i pi\u00f9 significativi album della band.\nDistribuzione.\nLa pellicola \u00e8 stata distribuita nelle sale cinematografiche italiane a partire dal settembre 1986.\nData di uscita.\nAlcune date di uscita internazionali nel corso degli anni sono state:"}
{"id": "1071772", "revid": "86599", "url": "https://it.wikipedia.org/wiki?curid=1071772", "title": "Gliese 532", "text": "Gliese 532 \u00e8 una stella relativamente vicina alla Terra, che si trova ad una distanza di circa 46 anni luce dal sistema solare.\nPur non trattandosi di una stella debolissima (appartiene infatti alla sequenza principale e la sua classe spettrale stimata \u00e8 K5-V), non \u00e8 sufficientemente luminosa per essere visibile ad occhio nudo dalla superficie della Terra. La sua magnitudine apparente \u00e8 8,90, mentre la magnitudine assoluta \u00e8 8,06.\nNomenclature alternative: HD 234078, HIP 67691, SAO 28910."}
{"id": "1071776", "revid": "125750244", "url": "https://it.wikipedia.org/wiki?curid=1071776", "title": "L'et\u00e0 dell'innocenza (romanzo)", "text": "L'et\u00e0 dell'innocenza \u00e8 il dodicesimo romanzo della scrittrice statunitense Edith Wharton, pubblicato nel 1920 in quattro puntate sulla rivista \"Pictorial Review\" e in seguito raccolto in volume da D. Appleton and Company a New York e Londra. Con esso l'autrice vinse nel 1921, prima volta per una donna, il Premio Pulitzer per il romanzo. La storia \u00e8 ambientata nel mondo dell'alta borghesia newyorkese degli anni settanta del XIX secolo, durante la cosiddetta \"Gilded Age\".\nTrama.\nNewland Archer \u00e8 un giovane e brillante avvocato appartenente all'esclusiva societ\u00e0 newyorkese, un gentiluomo erede di una delle migliori famiglie della citt\u00e0. Equilibrato ed umano, Archer conosce - prima che venga annunciato il proprio fidanzamento combinato con la bella ma innocua May Welland - Ellen Olenska, moglie trentenne separata di un corrotto conte polacco e cugina della stessa May.\nEllen \u00e8 tornata a New York dall'Europa dopo la scandalosa separazione dal marito violento e infedele; ella ha una personalit\u00e0 troppo schietta e sensibile per poter essere accettata in una societ\u00e0 estremamente formale, facendosi allegramente beffe delle sue regole esigenti. Archer, pur vivendo immerso in quella societ\u00e0 - di cui pare essere il pi\u00f9 limpido esemplare - dentro di s\u00e9 ha la lucidit\u00e0 per comprenderne i limiti e le ipocrisie e in poco tempo sente crescere sempre pi\u00f9 l'ammirazione che prova per la contessa e per il suo modo di vivere improntato a valori pi\u00f9 sinceri, fino a quando non s'accorge di iniziare a provare un sentimento sempre pi\u00f9 intenso. Comincia anche a metter in dubbio l'idea di sposarsi con May: questo matrimonio non appare pi\u00f9 essere un destino ideale come aveva immaginato fino a poco tempo prima; allo stesso tempo per\u00f2 egli non vuole e non pu\u00f2 sottrarsi agli impegni assunti, e lascia che le cose procedano come prestabilito.\nLa decisione di Ellen di tagliare completamente i ponti col proprio passato infelice divorziando dal marito produce un'autentica crisi negli altri membri della sua famiglia, terrorizzati dallo scandalo e dalla vergogna che fuor di dubbio s'abbatteranno su di loro: vivere separati di fatto pu\u00f2 ancora essere tollerato, ma il divorzio, sebbene legalmente ammesso, \u00e8 considerato inaccettabile. Nel tentativo di salvare la reputazione della famiglia Welland, un collega dello stesso studio legale in cui lavora Newland gli chiede impegnarsi nel dissuadere ad ogni costo la contessa dall'idea del divorzio.\nIn tal modo il giovane diventa il legale ufficiale di Ellen nella causa che si sta avviando. Dietro pressione di Newland - che desidera averla vicina e teme che il divorzio la escluderebbe per sempre dalla accoglienza della sua famiglia e dalla societ\u00e0 - la contessa accetta di rimanere in America separata, ma ancora ufficialmente sposata al conte. Sentendosi sempre pi\u00f9 profondamente innamorato dell'affascinante donna, implora May d'accelerare la data delle nozze, ma ella rifiuta, in ossequio alle usanze sociali che impongono fidanzamenti molto lunghi. Newland arriva cos\u00ec a dichiararsi apertamente a Ellen; lei, che pure gli rinfaccia di averla spinta a rinunciare a quella libert\u00e0 che avrebbe consentito loro di vivere insieme, corrisponde i suoi sentimenti, e un unico bacio li vede cedere al proprio amore reciproco. Tuttavia Ellen resta profondamente turbata dal fatto che la loro eventuale relazione possa far soffrire la cugina. Rientrato a casa, Newland riceve un telegramma in cui May gli annuncia inaspettatamente d'acconsentire alle nozze immediate.\nA matrimonio avvenuto egli cerca invano di dimenticare Ellen, ma la sua esistenza a fianco di May \u00e8 del tutto priva d'autentico amore; si lascia assorbire cos\u00ec sempre pi\u00f9 dalla propria vita lavorativa e sociale, anche se divenuta vuota e priva di gioia.\nEllen \u00e8 intanto andata a vivere a Washington, rimanendo cos\u00ec a distanza di sicurezza da Newland, ma le loro strade nuovamente s'incrociano a Newport, in Rhode Island; il giovane avvocato scopre che il conte Olenski fa pressioni per far tornare la moglie da lui, ma lei - nonostante le pressioni della famiglia ad accettare la riconciliazione e tornarsene in Europa - ha finora sempre rifiutato. Frustrata ed incollerita dal senso d'indipendenza che Ellen ha sempre dimostrato, la famiglia arriva al punto di tagliarle i viveri.\nNewland cerca disperatamente una maniera per lasciar May e stare con Ellen, da cui \u00e8 sempre pi\u00f9 appassionatamente ossessionato: disperando di poter far mai diventare Ellen sua moglie, prova almeno a farle accettare di diventare la propria amante. Poco dopo Ellen viene richiamata a New York per prendersi cura della nonna malata, che di fronte all'adorata nipote - disposta a vivere con uno stile di vita meno agiato pur di mantenere la propria libert\u00e0 - e davanti a tanto coraggio, umanit\u00e0 e sincerit\u00e0 di sentimenti, decide di tenerla a vivere con s\u00e9 e di fornirle nuovamente un assegno di mantenimento. Ellen inizialmente accetta questa soluzione che le consentirebbe di vivere accanto a Newland, anche se non come legittima compagna, ma May - che ha da sempre sospettato i reali sentimenti del marito - la incontra per un colloquio privato, al termine del quale Ellen inaspettatamente comunica alla famiglia la propria decisione irrevocabile di partire e stabilirsi a Parigi.\nNewland di fronte alla prospettiva di perdere per sempre il proprio grande amore arriva a convincersi che l'unico futuro felice per lui sarebbe quello in cui - abbandonata May - raggiunger\u00e0 Ellen in Europa. Quando tutto sembra essere deciso, May gli annuncia di aspettare un figlio e di aver anticipato la notizia alla stessa Ellen, dando finalmente una spiegazione alla sua improvvisa decisione di partire, e rivelando da un lato che May non \u00e8 l'ingenua, pura ragazza innocente che sembra essere, e che la societ\u00e0 si aspetta che sia, e dall'altro che la Ellen ritenuta dalla stessa societ\u00e0 una donna dissoluta e priva di moralit\u00e0 - tutti pensano che il platonico idillio con Newland altro non sia che l'ennesimo rapporto extraconiugale tanto comune tra gli uomini del tempo - \u00e8 invece una donna capace di rinunciare alla propria felicit\u00e0 pur di preservare l'integrit\u00e0 di una famiglia che sta nascendo. Irrimediabilmente intrappolato, Newland rinuncia a seguire l'amata, a favore del bene della famiglia e dei figli.\nL'ultimo capitolo si svolge ventisei anni pi\u00f9 tardi, a Parigi. Archer \u00e8 oramai vedovo e ha accompagnato il figlio maggiore, il quale, venuto a sapere che la cugina della madre vive l\u00ec, ha organizzato di farle visita nel suo appartamento. In punto di morte la madre gli ha rivelato del legame che ha unito il padre con Ellen, e che la solidit\u00e0 della loro famiglia si \u00e8 fondata proprio sulla rinuncia a quanto egli aveva di pi\u00f9 caro al mondo. Il figlio, espressione di una societ\u00e0 profondamente mutata, vorrebbe cos\u00ec restituire al padre una nuova occasione di felicit\u00e0. Ricevuto l'invito a passare da lei, Newland sarebbe infatti ormai libero di vivere la propria vita libero da condizionamenti sociali e familiari; stordito dalla prospettiva di rivedere Ellen e intorpidito da una intera esistenza consacrata alla rinuncia del proprio grande amore, manda per\u00f2 solo il figlio a salutarla, mentre egli rimane ad attendere fuori, fissando la finestra dietro la quale immagina l'amore della propria giovinezza e mantenendo intatti i propri ricordi. E poi ritorna al suo albergo senza vederla."}
{"id": "1071777", "revid": "110157", "url": "https://it.wikipedia.org/wiki?curid=1071777", "title": "\u00c5tvidaberg (comune)", "text": "\u00c5tvidaberg \u00e8 un comune svedese di 11.486 abitanti, situato nella contea di \u00d6sterg\u00f6tland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):\nSport.\nCalcio.\nLa squadra principale della citt\u00e0 \u00e8 l'\u00c5tvidabergs Fotbollf\u00f6rening."}
{"id": "1071794", "revid": "652288", "url": "https://it.wikipedia.org/wiki?curid=1071794", "title": "Charles Spurgeon", "text": "Primi anni.\nNato a Kelvedon nell'Essex (Inghilterra), la conversione di Spurgeon alla fede cristiana avviene il 6 gennaio 1850 all'et\u00e0 di 15 anni. Sulla via che lo portava ad un appuntamento che aveva programmato, una tormenta di neve lo costringe a riparare in una chiesa metodista di Colchester, dove era in corso un culto. Il predicatore stava predicando sul testo di Isaia 45:22: \"Volgetevi a me e siate salvate, voi tutte estremit\u00e0 della terra. Poich\u00e9 io sono Dio e non c'\u00e8 alcun altro\". Quella predicazione lo colpisce cos\u00ec tanto che, come lui stesso affermer\u00e0, \"\"Quel giorno il Signore ha aperto il mio cuore al messaggio della salvezza\".\"\nPi\u00f9 tardi (il 4 aprile 1850) viene accolto come membro della comunit\u00e0 evangelica. Il 3 maggio segue il suo battesimo nel fiume Larl, a Isleham. Pi\u00f9 tardi in quello stesso anno si trasferisce a Cambridge. Predica il suo primo sermone nel 1851 e, sin dall'inizio del suo ministero, il suo stile ed indubbie capacit\u00e0 oratorie, lo portano a distinguersi ben al di sopra della media dei predicatori di quel tempo. Quello stesso anno viene consacrato pastore di una piccola chiesa battista a Waterbeach nella contea di Cambridge, dove pubblica la sua prima opera letteraria, un trattatello evangelistico scritto nel 1853.\nIl pulpito di New Park Street.\nNel 1854, dopo aver predicato per tre mesi in prova e appena quattro anni dopo la sua conversione, Spurgeon, all'et\u00e0 di soli 19 anni, viene chiamato a servire come pastore della famosa chiesa evangelica di Londra New Park Street Chapel di Southwark (precedentemente condotta dai pastori battisti calvinisti Benjamin Keach, il teologo John Gill e John Rippon). A quel tempo era la chiesa battista pi\u00f9 numerosa di Londra, sebbene il numero dei suoi membri avesse molto oscillato nel corso del tempo. Spurgeon trova a Londra numerosi amici fra i suoi colleghi pastori, come William Garrett Lewis, della Westbourne Grove Church, un uomo pi\u00f9 anziano con cui pi\u00f9 tardi Spurgeon fonder\u00e0 l'Associazione Battista di Londra. Pochi mesi dopo l'arrivo di Spurgeon a Park Street, la sua potenza di predicatore lo rende famoso in tutta la citt\u00e0. L'anno seguente viene pubblicato il primo dei suoi sermoni nella raccolta \"New Park Street Pulpit\". I sermoni di Spurgeon erano pubblicati a stampa ogni settimana e subito godono di vasta diffusione. Nell'anno della sua morte, il 1892, egli avrebbe predicato quasi 3600 sermoni e pubblicati 49 volumi di commentari, citazioni, aneddoti, illustrazioni e testi devozionali.\nLa sua fama \u00e8 pure accompagnata da molte controversie. Il primo attacco contro di lui nella stampa appare in \"Earthen Vessel\" nel gennaio 1855. La sua predicazione, sebbene non rivoluzionaria, \u00e8 un chiaro e diretto appello all'uditorio a considerare le sfide poste da Ges\u00f9 Cristo attraverso gli scritti della Bibbia a singoli ed alla societ\u00e0. Gli attacchi critici dei media nei suoi confronti continueranno per tutta la sua vita.\nIl richiamo e la straordinaria efficacia della sua predicazione ben presto rende i locali della sua chiesa inadeguati a ospitare un pubblico sempre crescente. La comunit\u00e0 decide, allora, di trasferirsi alla Exeter Hall e poi alla Surrey Music Hall. In questi nuovi locali le predicazioni dello Spurgeon vengono udite ogni settimana da una media di 10.000 persone, e il tutto molto tempo prima dei moderni sistemi di amplificazione della voce. All'et\u00e0 di 22 anni Spurgeon diventa il pi\u00f9 popolare predicatore del tempo.\nL'8 gennaio 1856, Spurgeon sposa Susannah, figlia di Robert Thompson di Falcon Square, Londra, dalla quale ha due figli gemelli, Charles e Tomas, il 20 settembre 1856. Alla fine di quell'anno, la tragedia lo colpisce quando, il 19 ottobre 1856, mentre Spurgeon sta predicando alla Surrey Gardens Music Hall per la prima volta, qualcuno dalla folla grida: \"Al fuoco!\". S'ingenera cos\u00ec un tale panico e parapiglia che diversi vengono calpestati a morte. Spurgeon ne rimane devastato emozionalmente, tanto che la cosa avr\u00e0 una notevole influenza sul suo carattere. Lotta per molti anni contro la depressione e afferma di scoppiare ogni tanto a piangere per alcun motivo apparente.\nLa sua opera, per\u00f2, procede. Nel 1857 fonda un College per la preparazione al ministero di nuovi pastori, che, nel 1923 verr\u00e0 chiamato \"Spurgeon College\" quando si trasferisce nell'edificio in cui ancora oggi \u00e8 ospitato, a South Norwood Hill, Londra. Il 7 ottobre 1857 egli predica al pi\u00f9 vasto uditorio da lui raggiunto in una sola volta, cio\u00e8 a 23.654 persone radunate al Crystal Palace di Londra.\nSpurgeon scrive: \"\"Nel 1857, un giorno due prima di predicare al Crystal Palace, mi reco in quell'auditorium per decidere dove sistemare il pulpito per verificare le propriet\u00e0 acustiche dell'edificio e grido ad alta voce: \"Ecco l'Agnello di Dio che toglie i peccati del mondo!\". In un'ala del vasto auditorium, un operaio al lavoro, che non aveva idea alcuna di quel che stesse avvenendo, ode quelle parole e per lui diventano un messaggio del cielo rivolto alla sua anima. Si persuade nel profondo del suo cuore di essere un peccatore bisognoso della grazia e del perdono di Dio. Depone i suoi attrezzi, torna a casa e l\u00e0, dopo un periodo di intenso travaglio spirituale trova la sua pace in Cristo, l'Agnello di Dio. Anni dopo, egli racconta di questa sua esperienza ad uno che gli aveva fatto visita presso il suo letto di morte\".\"\nIl pulpito del Metropolitan Tabernacle.\nIl 18 marzo 1861 la comunit\u00e0 si trasferisce permanentemente nella chiesa costruita appositamente, il Metropolitan Tabernacle ad Elephant and Castle, Southwark, che pu\u00f2 ospitare 5000 persone sedute e un altro migliaio in piedi. Il Metropolitan Tabernacle diventa il pi\u00f9 vasto edificio religioso del tempo e pu\u00f2 essere considerato il precursore delle \"mega-chiese\" americane. \u00c8 al Tabernacle che Spurgeon continua a predicare diverse volte alla settimana fino alla sua morte 31 anni pi\u00f9 tardi.\nAl termine dei suoi sermoni egli non invita mai direttamente gli astanti ad avvicinarsi al pulpito per dichiarare la propria fede in Cristo rispondendo cos\u00ec alla predicazione (com'\u00e8 l'usanza in molte chiese evangeliche), ma sempre invita chi si \u00e8 sentito toccato dalla predicazione tanto da comprendere come l'opera di Cristo lo riguardi personalmente, a venire per un colloquio con lui in sacrestia il luned\u00ec mattina. Regolarmente, il giorno seguente, vi sarebbe sempre stato qualcuno alla sua porta per ricevere da lui consiglio, direzione personale e preghiera. Spurgeon sempre scrive completamente i suoi sermoni prima di predicare, ma quel che porta al pulpito \u00e8 che un foglietto con soltanto lo schema dei diversi punti toccati dal sermone. Degli stenografi, poi, avrebbero trascritto il sermone mentre lo presentava. Spurgeon, poi, avrebbe avuto l'opportunit\u00e0 di rivedere la loro trascrizione il giorno seguente per la pubblicazione immediata. I suoi sermoni settimanali erano poi venduti ad un penny ciascuno per circolare ampiamente. Essi rimangono a tutt'oggi fra le serie di predicazioni best seller mai pubblicate nella storia.\nOltre ai sermoni, Spurgeon scrive diversi inni e pubblica una nuova raccolta di canti per il culto nel 1866 chiamata \"Our Own Hymn Book\" (il nostro innario). Era prevalentemente una compilazione dei Salmi ed Inni di Isaac Watts, scelti originalmente da John Rippon, un predecessore battista di Spurgeon. Ci\u00f2 che rimane notevole rispetto alla pratica moderna \u00e8 che il canto della comunit\u00e0 avvenisse, sotto il suo pastorato, esclusivamente \"a cappella\", cio\u00e8 senza accompagnamento musicale. \u00c8 stupefacente come migliaia di persone potessero allora udire la sua predicazione senza l'ausilio dei moderni impianti di amplificazione. Gli inni erano un argomento che Spurgeon prendeva molto seriamente. Mentre Spurgeon ancora predicava alla New Park Street, viene pubblicato un innario dal titolo \"The Rivulet\".\nIl 5 giugno 1862, Spurgeon attacca direttamente il battesimo dei bambini in un suo famoso sermone chiamato \"Baptismal Regeneration\". Spurgeon, per\u00f2, si d\u00e0 la pena di dialogare con cristiani di diversa tradizione. \u00c8 durante questo periodo al nuovo Tabernacle che Spurgeon trova un amico in James Hudson Taylor, il fondatore dell'opera missionaria interdenominazionale \"China Inland Mission\". Spurgeon appoggia finanziariamente quest'opera e dirige molti giovani ad operare nell'ambito di questa missione con Taylor. Egli pure contribuisce all'opera dell'evangelizzazione trans-culturale promuovendo il \"Libro senza parole\", un sussidio didattico che egli descrive in un messaggio pronunciato l'11 gennaio 1866 sul testo del Salmo 51:7 \"Purificami con issopo, e sar\u00f2 mondo; lavami, e sar\u00f2 pi\u00f9 bianco della neve\". Questo \"libro\" \u00e8 stato usato ed \u00e8 ancora usato per raggiungere con l'Evangelo migliaia di persone analfabete in tutto il mondo.\nSulle orme di un'altra figura cristiana di rilievo che ammira, bench\u00e9 di altra denominazione, George Muller, Spurgeon fonda l'Orfanotrofio Stockwell, aperto per ragazzi nel 1867 e per ragazze nel 1879 e che rimase in attivit\u00e0 fintanto che l'edificio fu bombardato durante la seconda guerra mondiale. Questo orfanotrofio continua a tutt'oggi la sua attivit\u00e0 con il nome \"Spurgeon's Church Care\".\nAlla morte del missionario David Livingstone nel 1873, anni dopo, fra le sue carte, viene trovata una copia scolorita di uno dei sermoni pubblicati di Spurgeon, \"Incidenti, non castighi\" con un commento scritto da lui a mano in cima alla prima pagina: \"Molto buono. D. L.\". Lo aveva portato per le sue peregrinazioni in Africa ed era stato restituito allo stesso Spurgeon che l'aveva conservato con riconoscenza.\nAltre polemiche sorgono fra i suoi colleghi battisti nel 1887 con la pubblicazione del suo saggio \"Down-grade\" (Degrado) in cui descrive il declino spirituale che avviene in quel tempo fra le chiese. Questo porta la sua comunit\u00e0, il Metropolitan Tabernacle, a staccarsi dall'Unione Battista inglese ed a diventare la pi\u00f9 grande chiesa non-denominazionale del tempo.\nSpesso la moglie di Spurgeon era troppo malata per uscire di casa ed udirlo predicare. Anche Spurgeon soffre di cattiva salute al termine della sua vita, afflitto da una combinazione di reumatismi, gotta e sindrome di Bright. Per curarsi, spesso si recava a Mentone, vicino a Nizza, in Francia, dove morir\u00e0 il 31 gennaio 1892. La moglie ed i figli di Spurgeon gli sopravvivono. I suoi resti sono conservati nel cimitero West Norwood di Londra."}
{"id": "1071800", "revid": "123923522", "url": "https://it.wikipedia.org/wiki?curid=1071800", "title": "999 (gruppo musicale)", "text": "I 999 sono un gruppo musicale punk britannico formatosi a Londra nel dicembre 1976 e ancora in attivit\u00e0. Tra il 1978 e il 1981 ha piazzato cinque singoli discografici nella classifica \"Top 75\" britannica, ma solo uno di questi \u00e8 entrato nella \"Top 40\". Inoltre il terzo e il quarto album del quartetto si sono piazzati nelle classifiche statunitensi. I 999 appartengono anche alla schiera degli \"one-hit wonder\" avendo piazzato un solo singolo nella UK Top 40, come moltissimi altri gruppi punk britannici, tra cui The Banned, John Cooper Clarke, The Flying Lizards, Jilted John, Radio Stars, The Rich Kids e The Vibrators.\nBiografia.\nGli inizi e il successo (1976 - 1985).\nIl gruppo che poi sarebbe diventato 999 nacque da un'idea di Guy Days (alias Gene Carsons) e Nick Cash (alias Keith Lucas), gi\u00e0 amici dai tempi della scuola. Inizialmente Nick Cash suonava la chitarra in un gruppo pub rock, i Kilburn and the High Roads, insieme al cantante e fondatore del gruppo Ian Dury. Days, invece, era un session man che aveva partecipato alla registrazione di alcuni demo del gruppo di Ian Dury.\nNel tardo 1976 pubblicarono un annuncio sul settimanale musicale \"Melody Maker\" per cercare componenti per il gruppo, tra gli altri si presentarono Chrissie Hynde, Jon Moss e Tony James, noti per aver fatto parte in seguito di The Pretenders, Culture Club e Generation X. Poco dopo si unirono ai 999 anche il bassista Jon Watson e il batterista Pablo LaBritain, che aveva militato per breve tempo nei Clash, e il quartetto divenne noto come 999 dopo aver suonato il primo concerto al Northampton Cricket Club nel gennaio 1977. Dopo aver provato molti altri nomi differenti, il gruppo decise infine definitivamente per la sigla 999 nel maggio 1977.\nLa formazione di Londra si impose come uno dei gruppi punk pi\u00f9 energici dal vivo e suon\u00f2 molte volte all'Hope and Anchor. Sulla scia dell'ottima accoglienza riservata al singolo autoprodotto \"I'm Alive/Quite Disappointing\" i 999 firmarono con la United Artists Records pi\u00f9 o meno nello stesso periodo dei Buzzcocks. \"I'm Alive\" divenne rapidamente un classico dei club punk.\nL'album omonimo \"999\", prodotto da Andy Arthurs, fu pubblicato nel marzo 1978. Secondo il critico Joyson Vernon:\nInoltre il singolo \"Emergency\" fu incluso anni pi\u00f9 tardi nella lista dei migliori singoli punk di tutti i tempi stilata da \"Mojo\". Nel 1992 la traccia apparve, insieme a \"Homicide\", nella compilation \"Best of 20 of Another Kind\", che comprendeva band come i The Jam e i The Stranglers.\nIl secondo album \"Separates\", curato dal produttore pop Martin Rushent, \u00e8 maggiormente apprezzato dalla critica al giorno d'oggi, e il critico Steve Gardner lo considera addirittura uno dei migliori album punk di sempre. Negli Stati Uniti l'album, pubblicato con il nome di \"High Energy Plan\", divenne la prima pubblicazione oltreoceano della band. Nell'ottobre 1978, un mese dopo la pubblicazione del disco, i 999 registrarono la loro unica sessione a BBC Radio 1 con John Peel. Poco tempo dopo l'ensemble suon\u00f2 al \"Front Row Festival\", un evento di tre giorni all'Hope and Anchor, tra la fine di novembre e l'inizio di dicembre. Grazie a questa partecipazione il gruppo ottenne un pezzo sul doppio LP registrato in occasione del concerto, insieme a Wilko Johnson, The Only Ones, The Saints, The Stranglers, X-Ray Spex, e XTC.\nIl quartetto fece un lungo tour negli Stati Uniti, e fu notato quando gli album \"Biggest Prize in Sport\" e \"Concrete\" si piazzarono nella Billboard 200, rispettivamente al #177 e al #192. Negli USA \"Homicide\" e \"Hollywood\" furono trasmesse ad alta rotazione su stazioni radio come la KROQ di Los Angeles. Questo momento positivo prosegu\u00ec grazie all'arrivo dell'album autoprodotto \"Face to Face\".\nTuttavia subito dopo la pubblicazione di \"Face to Face\" la band entr\u00f2 in un periodo di crisi e nel 1985 il bassista John Watson lasci\u00f2 la band, causando un temporaneo scioglimento.\nReunion e nuova formazione.\nL'ensemble si riform\u00f2 nel 1987 con il nuovo bassista Danny Palmer e ricominci\u00f2 a suonare \"live\". L'attivit\u00e0 concertistica di quel periodo \u00e8 testimoniata da \"Lust Power and Money\", album dal vivo registrato nell'aprile 1987.\nNel 1991 Palmer fu sostituito da Arturo Bassick dei The Lurkers.\nDa allora il gruppo ha ripreso una costante attivit\u00e0 concertistica, e ha pubblicato tre album di studio, di cui l'ultimo \u00e8 \"Death in Soho\", pubblicato nel 2007, accolto positivamente dalla critica.\nNel 2009 il gruppo ha tenuto concerti in Brasile, Argentina, Norvegia, Svezia, Germania e Canada."}
{"id": "1071804", "revid": "486946", "url": "https://it.wikipedia.org/wiki?curid=1071804", "title": "Dialetto abruzzese", "text": ""}
{"id": "1071808", "revid": "122246", "url": "https://it.wikipedia.org/wiki?curid=1071808", "title": "World League di pallavolo 1996", "text": "La VII World League di pallavolo maschile si svolse dal 10 maggio al 29 giugno 1996. Dopo la fase a gironi, la fase finale, a cui si qualificarono le prime due squadre classificate nei tre gironi di qualificazione, si disput\u00f2 dal 24 al 29 giugno a Rotterdam, nei Paesi Bassi. La vittoria finale and\u00f2 per la prima volta ai Paesi Bassi.\nFase finale - Rotterdam.\nGirone unico.\nOgni squadra gioca una partita contro le nazionali appartenenti agli altri due gruppi. Non vengono considerati i risultati ottenuti nella prima fase.\nPodio.\nCampione.\nPaesi Bassi(Primo titolo)\nSecondo posto.\nItalia\nTerzo posto.\nRussia"}
{"id": "1071810", "revid": "1833487", "url": "https://it.wikipedia.org/wiki?curid=1071810", "title": "Quercus \u00d7 crenata", "text": "Il cerrosughera (Quercus \u00d7 crenata ) \u00e8 una specie appartenente alla famiglia Fagaceae.\nTassonomia.\nSi tratta di un ibrido, ovvero il risultato di un incrocio tra due individui appartenenti a specie diverse, in questo caso tra una sughera (\"Quercus suber\") e un cerro (\"Quercus cerris\").\nLa prova dell'origine ibridogena fu data per la prima volta da William Lucombe nel 1763, il quale ottenne un esemplare con caratteristiche simili coltivando ghiande raccolte nel suo vivaio dell'Exeter (Inghilterra) dove aveva esemplari di \"Quercus suber\" e \"Q. cerris\". Molto pi\u00f9 recentemente si sono condotte analisi molecolari che mettono in luce la possibilit\u00e0 dell'ibridazione.\nPer le diverse popolazioni del complesso di supposti ibridi di \"Q. cerris\" e \"Q. suber\" sono stati proposti diversi nomi in base alla loro presenza in aree in cui \"Q. suber\" \u00e8 assente (\"Quercus crenata\" , vista come una specie a s\u00e9 di origine ibridogena) e \"Quercus \u00d7 pseudosuber\" per le popolazioni all'interno della diffusione di \"Quercus suber\", pur ammettendo che tra le due \"entit\u00e0\" non esistono caratteri discriminanti, ma solamente una differenza significativa nella variabilit\u00e0 intraspecifica, che \u00e8 pi\u00f9 elevata nelle popolazioni meridionali (probabilmente a causa di reincroci col cerro e con la sughera). Quest'ultimo \u00e8 considerato sinonimo di \"Quercus \u00d7 crenata\" dall'IPNI.\nUlteriori ibridazioni, infatti, si possono avere tra \"Quercus \u00d7 crenata\" ed uno o l'altro dei progenitori. Da una prova di coltivazione da ghiande provenienti da un esemplare di \"Quercus crenata\" delle colline modenesi, si sono ottenute piantine in parte simili alla pianta madre (per probabile impollinazione dovuta ad altri esemplari di cerrosughera visti in zona) ed in parte con foglie molto pi\u00f9 vicine a quelle del cerro (per probabile impollinazione da piante di cerro esistenti ugualmente nei dintorni).\nDescrizione.\nL'albero presenta delle caratteristiche morfologiche intermedie tra la sughera e il cerro. \u00c8 una pianta semi-perenne, cio\u00e8 mantiene le foglie durante l'inverno, per poi perderle a primavera, poco prima del comparire delle nuove.\nDistribuzione e habitat.\nIn Europa la specie \u00e8 presente in Spagna, Francia meridionale, Slovenia e Croazia (soprattutto in Istria).\nIn Italia la quercia crenata \u00e8 segnalata sporadicamente in Piemonte, Liguria, Lombardia, Trentino, Friuli-Venezia Giulia, Emilia-Romagna, Toscana, Lazio, Umbria, Marche, Campania e Calabria. Si noti che la quercia crenata \u00e8 presente sulle Alpi fino a 900 metri di quota, ossia anche in ambienti ove la quercia da sughero \u00e8 totalmente assente. \nLa presenza della cerrosughera in regioni ove non esiste la sughera (mentre \u00e8 sempre presente il cerro, altro fenomeno da valutare) \u00e8 un fatto che ha colpito numerosi osservatori e alcuni lo considerano una prova della indipendenza specifica di questa pianta. Bisogna comunque considerare che essa possiede in genere una buona capacit\u00e0 riproduttiva, per cui dai luoghi di origine situati entro l'areale delle specie parentali pu\u00f2 essersi diffusa anche al di fuori. Un'altra ipotesi \u00e8 che in queste regioni marginali le piante di cerrosughera siano le discendenti di un'antica ibridazione avvenuta in epoche pi\u00f9 calde, che ammettevano anche la presenza della quercia da sughero.\nIn Lombardia la quercia crenata, presente nelle province di Bergamo e Brescia, \u00e8 considerata specie protetta in base alla legge regionale 10/2008 (Disposizioni per la tutela e la conservazione della piccola fauna, della flora e della vegetazione spontanea). Alcuni esemplari sono presenti nella riserva naturale regionale Tor Caldara presso Anzio e nella riserva naturale di Monte Catillo in localit\u00e0 Tivoli."}
{"id": "1071818", "revid": "2228190", "url": "https://it.wikipedia.org/wiki?curid=1071818", "title": "Lea Vergine", "text": "Biografia.\nNapoli: infanzia, giovinezza e prime mostre.\nLea Buoncristiano nacque a Napoli il 5 marzo 1936 dove fu cresciuta dai nonni che la sottrassero alla madre, da loro considerata di origini troppo umili. Ricevette una prima formazione scolastica da un\u2019insegnante privata. Frequent\u00f2 poi il Liceo Umberto I, dove intrecci\u00f2 una stretta relazione fondata sulla stima reciproca con la sua professoressa di italiano, Teresa Benevento. Si iscrisse alla Facolt\u00e0 di Filosofia, che lasci\u00f2 all'et\u00e0 di 19 anni per iniziare a scrivere su testate locali. Si spos\u00f2 giovanissima nello stesso anno con Adamo Vergine, di cui mantenne il cognome anche dopo la separazione.\nIl suo primo articolo di critica d\u2019arte fu pubblicato nel 1959 su \"I 4 Soli,\" una rivista d\u2019avanguardia, bilingue, fondata nel 1954 e diretta dal pittore Adriano Parisot. La collaborazione con \"I 4 Soli,\" che dur\u00f2 fino al 1960, la port\u00f2 a contatto con intellettuali e giovani critici interessati alla creazione di una \u201crassegna d\u2019arte attuale\u201d (come recita la copertina della rivista stessa), che stabilisse un collegamento decisivo tra l\u2019arte contemporanea italiana e francese.\nVergine era spinta dall\u2019interesse per l\u2019attualit\u00e0 e dal \u201cvoler stare in mezzo a quello che accade\u201d; attenta alle nuove tendenze nel panorama dell'arte della sua citt\u00e0, nel 1963 scrisse \"Undici pittori napoletani di oggi\" un testo che raccoglie il lavoro di artisti tra cui Emilio Notte, Vincenzo Ciardo, Giovanni Brancaccio, Domenico Spinosa, Corrado Russo, Raffaele Lippi, Armando De Stefano, Renato Barisani, Carlo Alfano, Carmine Di Ruggiero, Gianni Pisani, con la prefazione del critico d\u2019arte Giulio Carlo Argan che scrisse: \u201cIl saggio di Lea Vergine [...] respinge sin da principio la tesi di una \u201cscuola napoletana moderna\u201d e, descrivendo il loro sviluppo individuale, mostra come, per liberarsi da una tradizione spenta, l\u2019impegno studioso valga pi\u00f9 di un colpo di testa\u201d.\nNegli stessi anni inizi\u00f2 a frequentare la galleria privata Il Centro (fondata nel 1960 da Renato Bacarelli e i fratelli Arturo e Armando Car\u00f2la), con la quale collabor\u00f2 all'organizzazione di\u00a0 alcune mostre, come la personale del 1963 di\u00a0 Lucio Fontana, presente con diciassette \"Concetti spaziali\" tra il 1952 e il 1962. Erano gli anni in cui Fontana lavorava al \u00abciclo dei buchi\u00bb (1949-1968) e al \u00abciclo dei tagli\u00bb (1958-1968). Le reazioni alla mostra rivelarono un'impostazione ancora profondamente maschilista della societ\u00e0 e del mondo dell'arte. Il critico Luigi Compagnone, infatti, la accus\u00f2 in un articolo su Il Tempo di perversione sessuale per aver parlato di \"buchi\" riferendosi all'opera dell'artista.\nLa collaborazione della giovane critica con Il Centro la rese protagonista di cicli di conferenze e dibattiti culturali, al fianco del gi\u00e0 citato Giulio Carlo Argan, dello scrittore Umberto Eco, del musicologo Luigi Rognoni e del critico e accademico Gillo Dorfles. Tra gli artisti coinvolti: Lucio Fontana, Giuseppe Capogrossi, Emilio Vedova, Mario Sironi, Massimo Campigli, Ottone Rosai, Umberto Mastroianni, e autori stranieri come Henri Matisse, George Braque, Ren\u00e9 Magritte, Hans Hartung, Toshimitsu Imai, Francis Bacon e Graham Sutherland. Sempre in questo ambito, nacque la rivista di critica d\u2019arte contemporanea \"Op.cit.\", diretta da Renato De Fusco, il cui primo numero usc\u00ec nel settembre del 1964 e alla cui redazione prese parte anche Lea Vergine.\nNel 1965 present\u00f2 presso Il Centro la mostra sul MID (Mutamento, Immagine, Dimensione), un gruppo di sperimentatori visivi che in quell\u2019occasione presentarono la loro dichiarazione poetica e programmatica. Antonio Barrese, membro del MID, ricorda: \u201cLea Vergine (...) \u00e8 stata in qualche modo la nostra vestale\u201d. L\u2019ultima mostra curata da Vergine presso Il Centro, nella nuova sede di via Carducci, fu \"Napoli \u201825/\u201833\", nel 1971. La collettiva nasceva con l\u2019intento di riportare alla luce artisti attivi a Napoli durante il Fascismo, emarginati a causa della loro opposizione politica al regime e alle loro ricerche controcorrente. Lea Vergine ricostru\u00ec una storiografia critica che per molti decenni \u00abrimarr\u00e0 un manifesto contro l\u2019emarginazione culturale di questa citt\u00e0, capitale rimossa e auto-rimossa nella pi\u00f9 ampia narrazione della storia dell\u2019arte italiana del XX secolo\u00bb. In occasione della mostra venne pubblicato un catalogo da Il Centro Edizioni con fotografie di Mimmo Jodice e Rocco Pedicini e il progetto grafico di Bruno Di Bello.\nA met\u00e0 anni Sessanta inizi\u00f2 a fare la spola tra Napoli e Roma, dove prese in affitto un appartamento nei pressi di Piazza Navona. Nella capitale pot\u00e9 approfondire il suo rapporto con Giulio Carlo Argan e fare la conoscenza di Palma Bucarelli, direttrice della Galleria Nazionale d\u2019Arte Moderna, di Rossana Rossanda, di Bruno Zevi e Fabio Mauri. Inizi\u00f2 una collaborazione con Radio3, il canale dedicato alla cultura della Rai, intervistando autori e raccontando le mostre in corso. A Roma frequent\u00f2 inoltre diversi artisti, tra i quali il gruppo di Piazza del Popolo, ma anche numerose gallerie come La Tartaruga, L\u2019Attico o Galleria Pogliani.\nNel 1964 Argan la invit\u00f2 a progettare e dirigere la rivista d'avanguardia \"Lineastruttura.\" In questa occasione conobbe Enzo Mari, coinvolto da Argan per curarne la grafica. La rivista nasceva come rassegna trimestrale per offrire al pubblico un dibattito sulle nuove tendenze del contemporaneo nell\u2019ambito di architettura e design. Vi parteciparono personalit\u00e0 della critica d\u2019arte come Achille Bonito Oliva, Palma Bucarelli, Gillo Dorfles e Filiberto Menna. Vennero pubblicati solo due numeri tra il 1966 e il 1967 editi dalla casa editrice napoletana Diaframma.\nAnni milanesi.\nNel 1966 si trasfer\u00ec a Milano. Silvana Mauri, editrice della Bompiani, la ingaggi\u00f2 per presentare un libro di Harold Rosenberg insieme a Umberto Eco e al collezionista Giuseppe Panza di Biumo. A partire da questi anni, l\u2019attivit\u00e0 critica di Vergine si consolid\u00f2 tramite collaborazioni pi\u00f9 assidue con testate di settore, tra cui la rivista di cultura contemporanea transdisciplinare Marcatr\u00e8, fondata da Eugenio Battisti, Domus e Data, rivista d\u2019arte contemporanea diretta da Tommaso Trini. Su incarico dell\u2019editor Giancarlo Bonacina, cur\u00f2 la sezione artistica dell\u2019Almanacco Bompiani per le edizioni del 1968 e del 1969. Continu\u00f2 la sua collaborazione con Radio3 e inizi\u00f2 a firmare articoli per periodici e quotidiani come Il tempo illustrato, Paese sera e per la rivista internazionale d\u2019arte d\u2019avanguardia \"Metro\", su invito dell\u2019amico Gillo Dorfles. Scrisse recensioni di mostre e libri per il settimanale La Fiera letteraria e per linus rivista mensile di fumetti. Negli anni successivi intraprese collaborazioni durature con testate giornalistiche nazionali come il manifesto e Il Corriere della sera.\nA Milano, cur\u00f2 alcune mostre per la Galleria Apollinaire di Guido Le Noci, per il Naviglio di Renato Cardazzo e la Galleria Milano di Carla Pellegrini, dove nel 1969 inaugur\u00f2 \"Irritarte. Appunti per un\u2019analisi delle comunicazioni irritanti\" Vi erano esposte le opere di Ay-O, Gianfranco Baruchello, Gerardo Di Fiore, Bernard H\u00f6ke, Tetsumi Kudo, Otto Muehl, Gianni Pisani, Alina Szapocznikow e Curt Stenvert, \u00aboggetti dissacratori e irritanti (nel profondo)\u00bb accomunati dalla sfida alle convenzioni sociali. Il titolo della mostra nasceva dalla scelta di esporre opere che suscitassero nello spettatore un senso di smarrimento, generando orrore e riflessioni sulla morte. La sera dell\u2019inaugurazione Otto Muehl esegu\u00ec di fronte al pubblico una performance (documentata dalle fotografie di Ugo Mulas), ricoprendo di liquidi e sostanze alimentari l\u2019assistente della galleria. La mostra scaten\u00f2 forti critiche per la crudezza delle opere esposte, come testimoniano le parole del giornalista Cesare Garboli su \"Il Mondo\": \u00abQuando esci [\u2026] finita la visita, in cerca di un tass\u00ec, non sai che cosa ti abbia depresso di pi\u00f9, se il raccapriccio delle novit\u00e0 rivoltanti, scandalose, o una piet\u00e0 decrepita, al contrario, domestica e volgare\u00bb.\nBody art.\nDi Lea Vergine \u00e8 fondamentale il contributo allo studio della Body art.\u00a0 Sulla scia della mostra \"Irritarte\" del 1969, pubblic\u00f2 nel 1974 il \u201clibro-culto\u201d \"Il corpo come linguaggio. La Body art e storie simili\" (Prearo Editore), col quale teorizzava nuove forme di espressione artistica che mettevano al centro la corporeit\u00e0, l\u2019azione autolesionista e l\u2019esperienza dell\u2019espiazione del dolore. In un\u2019intervista con Daniela Palazzoli, offre una lettura psicologica della Body art, descrivendola come emotiva e liberatoria; le azioni sono scariche di emotivit\u00e0 volte a sovvertire una scala di strutture e valori tipicamente occidentali. Il volume fu accolto con interesse dalla critica e recensito, tra gli altri, da Giulio Carlo Argan e Lucy R. Lippard.\u00a0 Vergine vi individua i precedenti della Body art nelle pratiche di artisti visivi che gi\u00e0 negli anni Cinquanta avevano utilizzato il corpo come mezzo d\u2019espressione, come Jackson Pollock o il Gruppo Gutai, fino ad arrivare alle performance di Piero Manzoni, Yves Klein, Fluxus, alle sperimentazioni teatrali del Living Theatre e cinematografiche di Andy Warhol. Il corpo come linguaggio passa in rassegna performance e azioni di sessanta artisti tra cui Gina Pane, Gilbert &amp; George, Urs L\u00fcthi, Katharina Sieverding, Rebecca Horn, Trisha Brown, G\u00fcnter Brus. Oltre al saggio introduttivo, il volume (pubblicato in italiano e inglese) comprende una raccolta di testi scritti dagli artisti stessi e una sostanziosa documentazione fotografica degli happening e delle performance. Nel 2000 il libro venne ripubblicato col titolo \"Body art e storie simili. Il corpo come linguaggio\" (Skira), con una nuova postfazione a firma di Lea Vergine e l\u2019integrazione di artisti quali Orlan, Stelarc, Ron Athey, Franko B, Yasumasa Morimura, Jana Sterbak, Matthew Barney. Angelo Trimarco evidenzia cos\u00ec le differenze tra le due edizioni: \u201cradicalizzando alcune cose che aveva detto nel 1974, mette in ombra il tema del corpo come linguaggio e invece accentua un altro tema, quello del corpo mistico, del corpo diffuso\u201d. Sempre nel 1974, Vergine cur\u00f2 insieme al critico Pierre Restany la mostra Eros come linguaggio alla Galleria Eros di Milano, invitando numerosi artisti italiani a fare il punto sulla situazione amorosa-erotica del tempo. Vi parteciparono: Giuseppe Desiato, Hidalgo, M. Orensanz, Ketty La Rocca, G.E. Simonetti, Fabio Mauri, Gianni Pisani, Giannetto Bravi, Adriano Altamira, Nagasawa, Emilio Isgr\u00f2, Giuseppe Trotta, Fernando Tonello, Baratella, Duccio Berti, Mimmo Rotella, Franco Ravedone, Neiman.\nNel 1975 scrisse il testo introduttivo per una cartella di opere grafiche realizzate da nove artiste italiane: Carla Accardi, Mirella Bentivoglio, Valentina Berardinone, Nilde Carabba, Tomaso Binga, Dadamaino, Amalia Del Ponte, Grazia Varisco e Nanda Vigo. La vendita di questo portfolio serviva a raccogliere fondi per la Libreria delle Donne che aveva appena aperto a Milano. Vergine ne sottolineava il valore politico: \u201cche la guerra sia ancora aperta, che la rivolta continui, che una strategia rivoluzionaria femminista sia ancora oggi un obiettivo da mettere a punto, lo prova anche questa cartella che vede un gruppo di artiste compiere un gesto politico di solidariet\u00e0 nei riguardi del movimento\u201d.\nNel 1976, pubblic\u00f2 il volume \"Attraverso l\u2019arte. Pratica politica. Pagare il \u201968\" (Arcana Editrice), documentazione degli anni a cavallo del \u201868\u00a0 dove raccolse scritti editi e inediti di: Gianni-Emilio Simonetti, Manfredo Massironi, Julio Le Parc, Piero Gilardi, Gabriele Devecchi, Daniel Buren, Davide Boriani e del compagno Enzo Mari.\nNello stesso anno pubblic\u00f2 anche \"Dall'informale alla Body art. Dieci voci dell'arte contemporanea 1960/1970\". Il volume propone, attraverso le voci di artisti e le loro opere, un excursus tra varie correnti come Informale, Body art, Arte Programmata, Poesia Visiva e Land art.\nNel 1976 partecip\u00f2 con Renato Barilli a una performance di Luca Patella, presso la\u00a0 Galleria Palazzoli di Milano, dal titolo \"Presentazione &amp; presente azione di una performance proiettiva di Luca\" , associata alla presentazione del suo libro \"Io sono qui/Avventura &amp; cultura\" .\nPrincipali mostre.\n\"L\u2019altra met\u00e0 dell\u2019avanguardia 1910-1940. Pittrici e scultrici nei movimenti delle avanguardie storiche\".\n\"Palazzo Reale, Milano, 16 febbraio - 13 aprile, prorogata fino al 18 maggio, 1980\"\nLo stesso argomento in dettaglio: L\u2019altra met\u00e0 dell\u2019avanguardia 1910-1940\nLa mostra \"L\u2019altra met\u00e0 dell\u2019avanguardia 1910-1940\". Pittrici e scultrici nei movimenti delle avanguardie storiche inaugur\u00f2 il 16 febbraio 1980 a Palazzo Reale di Milano. Organizzata dal Comune di Milano e curata da Lea Vergine, la mostra indagava il lavoro delle artiste all\u2019interno del panorama artistico delle avanguardie di inizio \u2018900 ed \u00e8 riconosciuta come una pietra miliare rispetto agli studi relativi a storia dell\u2019arte e questioni di genere.\n\"Arte programmata e cinetica 1953-1963. L\u2019ultima Avanguardia\".\n\"Palazzo Reale, Milano, 4 novembre 1983 - 27 febbraio 1984\"\nVergine si era avvicinata all\u2019ambiente dell\u2019arte cinetica grazie alla frequentazione con Giulio Carlo Argan e al compagno Enzo Mari. Aveva delineato una prima lettura critica degli esiti dell\u2019arte programmata e cinetica nella rivista \"Lineastruttura\", in seguito sviluppata nella conferenza dell\u201911 marzo 1973, nell\u2019ambito del ciclo delle attivit\u00e0 didattiche della Galleria Nazionale d\u2019Arte Moderna (1972-1973). \nNel 1983 cur\u00f2 la mostra collettiva \"Arte programmata e cinetica 1953/1963, L\u2019ultima Avanguardia\" a Palazzo Reale di Milano. Le sue ricerche si focalizzarono sugli anni delle prime formulazioni teoriche del movimento, che riteneva i pi\u00f9 significativi. Secondo Vergine \u00abfu l\u2019ultima volta che un gruppo internazionale di artisti propose un programma e un modello di cultura e di pratica del far arte alternativo\u00bb, considerando il movimento molto pi\u00f9 che un\u2019esaltazione della scienza e della tecnologia, dal momento che rifondava il rapporto tra individuo e societ\u00e0.\nLa mostra dedicava una sezione introduttiva a Futuristi, Astrattisti, Costruttivisti. Il nucleo centrale accoglieva le opere degli artisti principali del movimento cinetico, tra cui quelle del Gruppo T, del Gruppo N, che analizzavano\u00a0 con sistematicit\u00e0 i fenomeni della percezione. Si concludeva con i lavori di artisti come Enrico Castellani, Dadamaino, Jean Tinguely, che, pur conducendo ricerche affini agli esponenti dell\u2019arte programmata, si differenziavano nei procedimenti e nelle finalit\u00e0 artistiche.\n\"Carol Rama\".\n\"Sagrato del Duomo, Milano, 29 maggio - 28 luglio 1985\"\n1985, Vergine cur\u00f2 la prima retrospettiva di Carol Rama, organizzata dal Comune di Milano e allestita dall\u2019architetto Achille Castiglioni nel mezzanino della metropolitana sotto il Sagrato del Duomo. Vergine aveva gi\u00e0 inserito l\u2019artista tra le protagoniste de \"L\u2019altra met\u00e0 dell\u2019avanguardia 1910-1940\". Con questa mostra a present\u00f2 una parte cospicua della produzione dell\u2019artista lungo l\u2019intero arco della sua attivit\u00e0, insieme a documenti e oggetti provenienti dalla sua casa studio di Torino. L\u2019operazione contribu\u00ec in maniera significativa a diffondere il lavoro di Rama, la cui prima mostra personale, allestita nel 1945 presso l\u2019Opera pia Cucina malati poveri di Torino, venne chiusa dai nazisti per oltraggio al pudore.\nIl catalogo della mostra, raccoglie i contributi di Lea Vergine, dello scrittore Giorgio Manganelli, del musicologo Massimo Mila, del poeta Edoardo Sanguineti, un\u2019antologia critica raccolta da Corrado Levi e un inedito \u201comaggio a Carol Rama\u201d del compositore Luciano Berio.\n\"Partitions/Opere multimedia 1984-85\".\n\"Padiglione d\u2019Arte Contemporanea di Milano, 29 novembre 1985 \u2013 13 gennaio 1986\"\n\"Partitions/Opere multimedia 1984-85\" \u00e8 la mostra personale dell\u2019artista francese Gina Pane curata da Lea Vergine, che inaugur\u00f2 nel 1985 al Padiglione d\u2019arte contemporanea di Milano (PAC). L\u2019esposizione fu organizzata in collaborazione con il Centre National des Arts Plastiques (FIACRE) del Ministero della Cultura francese e con il Centre Culturel Fran\u00e7ais di Milano. L\u2019allestimento fu curato da Marco Albini e Franca Helg. Vergine considerava l\u2019artista \u201cuna protagonista di primissimo piano, se non la protagonista in assoluto della body art\u201d. Al PAC Vergine prese in esame la produzione recente dell\u2019artista selezionando opere successive al 1981, anno che segn\u00f2 la conclusione del ciclo delle sue performance e l\u2019inizio delle \u00abpartizioni\u00bb, un termine di cui spieg\u00f2 il significato nel catalogo: \u00abPartizioni come l\u2019atto del dividere, del ripartire, del \"m\u00e9langer\" forme, materiali, colori, talvolta sonorizzazioni o suoni; ma partizione anche come partitura musicale che include la lettura e l\u2019interpretazione dell\u2019opera da parte di chi guarda\u00bb.\nNella balconata superiore del PAC furono esposte undici opere di grande formato composte da materiali eterogenei come disegni, oggetti trovati, fotografie di azioni, bicchieri e giocattoli. In questi assemblaggi il corpo dell\u2019artista era sparito, \u00abc\u2019\u00e8 l\u2019evocazione del corpo. Gina Pane si \u00e8 tolta dalla scena e il suo corpo si \u00e8 diffuso\u00bb. Nel catalogo della mostra sono pubblicati il saggio della curatrice dal titolo \"Il corpo diffuso\", il testo \u201cCouleur-blessure\u201d di Giorgio Manganelli, un\u2019 intervista con l\u2019artista e un\u2019 antologia critica.\n\"Geometrie dionisiache: in Italia oggi l\u2019arte giovane\".\n\"Rotonda della Besana, Milano, maggio - settembre 1988\"\nLa mostra \"Geometrie dionisiache: in Italia oggi l\u2019arte giovane\" si tenne da maggio a settembre 1988 presso la Rotonda della Besana di Milano. La rassegna, curata da Lea Vergine e allestita da Achille Castiglioni, si focalizz\u00f2 su ventitr\u00e9 giovani artisti, nati tra il 1955 e il 1960 circa, che durante la met\u00e0 degli anni Ottanta operavano utilizzando un vocabolario di forme astratte o geometriche. Vergine spieg\u00f2 nel catalogo che il titolo della mostra derivava dall'ampio uso di geometria, \u00abgeometria bizzarra e disobbediente per\u00f2, anomala, litigiosa, esaltata spesso da una componente dionisiaca\u00bb. Ciascuno degli artisti invitati aveva un punto di vista differente rispetto al tema trattato. La novit\u00e0 di queste ricerche risiedeva nel non puntare a ripristinare l\u2019astratto o l\u2019informale, ma nell\u2019intenzione di rielaborarli in base alla propria pratica, facendo emergere nuovi stili eterogenei.\nArtisti: Massimo Antonaci, Stefano Arienti, Angelo Barone, Luigi Carboni, Manlio Caropreso, Lucilla Catania, Antonio Catelani, Fabrizio Corneli, Alex Corno, Daniela De Lorenzo, Antonio Di Palma, Aldo Ferrara, Carlo Guaita, Eduard Habicher, Marco Lodola, Marco Mazzucconi, Silvio Merlino, Nunzio, Claudio Palmieri, Luca Quartana, Maurizio Turchet, Antonio Violetta, Alfredo Zelli.\n\"Trash. Quando i rifiuti diventano arte\".\n\"Palazzo delle Albere, Trento, Archivio del \u2018900, Rovereto, 11 settembre 1997 - 11 gennaio 1998\"\n\"Trash. Quando i rifiuti diventano arte\", inaugurata l\u201911 settembre 1997 nelle due sedi museali del MART di Trento e Rovereto, venne presentata dalla curatrice Lea Vergine come una \u201csfilata, uno sbandamento di apparizioni, di metafore e di epifanie memoriali\u201d che partiva dall\u2019inizio del Novecento fino alle ricerche degli anni Novanta. La mostra presentava un tono \u201ceccentrico, necrofilo, ironico, drammatico, [...] giocoso e segnato da leggerezza e garbo\u201d, come scrive Gabriella Belli nel catalogo. Punto d\u2019incontro nelle ricerche degli artisti invitati era l'impiego del rifiuto, tradotto con il termine inglese \u201c\"trash\"\u201d, nell\u2019ambito di architettura, arte, cinema, danza e musica. La tematica dell\u2019oggetto di recupero era gi\u00e0 stata affrontata durante l\u2019inizio del XX secolo, come nel \"Merzbau\" (1923-1948) di Kurt Schwitters o nell\u2019\"Orinatoio\" (1917) di Marcel Duchamp, con lo scopo di rendere \u2018arte\u2019 anche materiali meno eleganti. Durante il Novecento furono diverse le motivazioni che spinsero gli artisti verso i materiali di scarto, dalla denuncia sociale fino alla semplice ironia, e che portarono alla nascita di una cultura di ci\u00f2 che \u00e8 solitamente considerato brutto o inutile.\nIl percorso della mostra proponeva una serie di oggetti che, estratti dal loro contesto originario e trasformati in opere d\u2019arte, raccontavano una storia. L\u2019artista quindi aveva il compito di mostrare come, in uno spazio predefinito, l\u2019oggetto e il materiale di scarto acquisiscono un altro valore. Tra le opere si vennero a creare delle relazioni tra il grottesco e il sacro, tra il romantico e l\u2019ironico, \u201cl\u2019immondizia pu\u00f2 essere illuminante\u201d, afferma Vergine nel catalogo.\nArtisti: Eileen Agar, Agullo, Arman, Roberto Marcello Baldessari, Giacomo Balla, Lewis Baltz, Gianfranco Baruchello, Bizhan Bassiri, Gabriella Benedini, Joseph Beuys, Umberto Boccioni, Christian Boltanski, Giovanna Borgese, Enrica Borghi, Louise Borgeois, Giannetto Bravi, George Brecht, Stuart Brisley, Alberto Burri, Carlo Carr\u00e0, Enrico Cattaneo, Maurizio Cattelan, Alik Cavaliere, Carla Cerati, C\u00e9sar, Ettore Colla, Isabella Colonnello, Primo Conti, Joseph Cornell, Claudio Costa, Tony Cragg, Mario Cresci, Walter Dahn, Sergio Dangelo, Fortunato Depero, Fabio De Poli, Niki De Saint-Phalle, G\u00e9rard Deschamp, Giuseppe Desiato, Erik Dietman, Gerardo Di Fiore, Vladimir Vladimirovi\u010d Dimitriev, Mark Dion, Willie Doherty, Gerardo Dottori, Marcel Duchamp, Robert Filliou, Peter Fischli &amp; David Weiss, Lucio Fontana, Raffaella Formenti, Hannes Forster, Cesare Fullone, Mario Giacomelli, Robert Gober, Ferdinando Greco, Raymond Hains, David Hammons, Al Hansen, Mona Hatoum, Anthony Hernandez, Tom Egil Jensen, Mimmo Jodice, Paul Joostens, Tadeusz Kantor, Allan Kaprow, Kcho, Imre Kinsky, Alison Knowles, Jiri Kol\u00e1r, Jannis Kounellis, Dmitri Kozaris, Annette Lemieux, Giorgio Lotti, Uliano Lucas, George Maciunas, Jackson Mac Low, Man Ray, Piero Manzoni, Giuseppe Maraniello, Marca-Relli, Filippo Tommaso Marinetti, Eva Marisaldi, Eliseo Mattiacci, Fabio Mauri, Paul Mc Carthy, Mario Merz, Joachim Ogarra, Charlotte Moorman, Otto M\u00fchl, Ugo Mulas, Hidetoshi Nagasawa, Louise Nevelson, Giulia Niccolai, Cady Nolan, Gastone Novelli, Ron O\u2019Donnel, Catherine Opie, Meret Oppenheim, Orlan, Gabriel Orozco, Nam June Paik, Claudio Parmiggiani, Pino Pascali, Luca Maria Patella, Jacques Pavlovsky, Michel Paysant, Nicola Pellegrini, Irving Penn, Lorenzo Pepe, Tullio Pericoli, Francis Picabia, Pablo Picasso, Michelangelo Pistoletto, Ivan Pougny, Enrico Prampolini, Louie Psihoyos, Carol Rama, Robert Rauschenberg, Raffael Rheinsberg, Rosanna Rossi, Mimmo Rotella, Nancy Rubins, Sabrina Sabato, Tom Sachs, Salvatore Scarpitta, Christian Schad, Carolee Schneemann, Herbert Sch\u00fcrmann, Kurt Schwitters, Andres Serrano, Gino Severini, Cindy Sherman, Ardengo Soffici, Daniel Spoerri, Fausta Squatriti, Jana Sterbak, Erika Stocker, Varvara Stepanova, Antoni T\u00e0pies, Wolfgang Tillmans, Jean Tinguely, Rirkrit Tiravanija, Matilde Trapassi, Richard Tuttle, Franco Vaccari, Nanni Valentini, Ben Vautier, Vedova-Mazzei, Jacques Villegl\u00e9, Volt (Vincenzo Fani Ciotti), Else Von Freytag-Loringhoven, Wolf Vostell, Barbara Watson, Robert Watts, Walter Weer, Richard Wentworth, Franz West, Mike Yamashita, Rougena Z\u00e1tkov\u00e1, Gilberto Zorio.\n\"D\u2019Ombra\".\n\"Palazzo delle Papesse - Centro arte contemporanea, 14 ottobre 2006 - 07 gennaio 2007, MAN Museo d'arte della Provincia di Nuoro, Nuoro, 26 gennaio 2007 - 06 maggio 2007\"\nLa mostra \"D\u2019ombra\" fu concepita da Lea Vergine per il Palazzo delle Papesse di Pisa e il MAN Museo d\u2019arte della Provincia di Nuoro. Vergine raccolse le opere di quaranta artisti che si erano occupati del tema dell\u2019ombra, di esperienze al limite tra mondo fisico e mondo magico, o tali da evidenziare la parte segreta di persone e oggetti. Nel catalogo della mostra descrive cos\u00ec la scelta del tema: \u00abnelle ombre si possono proiettare i miraggi, le visioni, le paure, i desideri, il non detto; persone che non abbiamo mai conosciuto, luoghi dove non siamo mai stati, riverberi di situazioni e di accadimenti magari mai vissuti: in breve, sogni. E un sogno \u00e8 un sogno, non \u00e8 un'illusione. Forse troverete il tema un po' singolare. Lo \u00e8.\u00bb\nArtisti: Mario Air\u00f2, Doug Aitken, Carlo Alfano, Laurie Anderson, Stefano Arienti, Luciano Bartolini, Carlo Benvenuto, Barbara Bloom, Christian Boltanski, Fabrizio Corneli, Gino De Dominicis, Peter Fischli &amp; David Weiss, Ceal Floyer, Alberto Garutti, Ann Hamilton, Mona Hatoum, Gary Hill, Joan Jonas, Nino Longobardi, Urs L\u00fcthi, Fabio Mauri, Sebastiano Mauri, Ottonella Mocellin e Nicola Pellegrini, Tracey Moffat, Margherita Morgantin, Marvin E. Newman, Cornelia Parker, Claudio Parmiggiani, Gianni Pisani, Markus Raetz, Annie Ratti, Rosanna Rossi, Anri Sala, Susanne Simonson, Jana Sterbak, Fiona Tan, Andy Warhol, William Wegman, Francesca Woodman.\n\"Un altro tempo. Tra Decadentismo e Modern style\".\n\"MART Museo di arte moderna e contemporanea di Trento e Rovereto, Rovereto, 22 settembre 2012 - 13 gennaio 2013\"\n\"Un altro tempo. Tra Decadentismo e Modern style\" \u00e8 la mostra curata da Lea Vergine al MART di Rovereto nel 2013, in collaborazione con la curatrice Francesca Giacomelli. Gli artisti presenti in mostra facevano parte di un gruppo di \u201cgrandi eccentrici\u201d, come li definisce Vergine, attivi a Londra, nel quartiere di Bloomsbury, nel periodo compreso tra la fine degli anni Dieci e gli anni Trenta del XX secolo. Ci\u00f2 che accomunava queste figure era l\u2019intento di sovvertire i canoni vittoriani a favore della diffusione di un linguaggio moderno. Le opere esposte celebravano questo mondo eccentrico e non convenzionale, fondato sugli intrecci: \u00abnon ci sono capolavori nella mostra, ma c\u2019\u00e8 una rete di tessuti di scambi, di prese a prestito, di declinazioni nuove\u00bb. L\u2019allestimento, pensato da Antonio Marras e curato da Paolo Bazzani, aveva come fine quello di trasportare lo spettatore ad immergersi in un\u2019atmosfera retr\u00f2 attraverso sculture, dipinti, libri, disegni, grafica editoriale, fotografia, arredi; ma anche tessuti e gioielli. \nIn occasione della mostra fu pubblicato il volume \"Un altro tempo. Tra Decadentismo e Modern Style\", contenente un testo della curatrice e le schede bio-bibliografiche degli autori e gruppi esposti: Hilda Doolittle, Ezra Pound, John Maynard Keynes, Lytton Strachey, Roger Eliot Fry, Omega Workshop, Vanessa Bell, Duncan Grant, Henri Gaudier-Brzeska, Vorticismo, i Sitwell, Cecil Beaton, e William Walton.\nAttivit\u00e0 giornalistica.\nLa produzione editoriale di Lea Vergine \u00e8 stata raccolta in antologie come \"Parole sull\u2019arte\" (Il Saggiatore, 2008), che compendia alcuni suoi saggi, presentazioni in catalogo, articoli, recensioni e interviste pubblicati dal 1965 al 2007; \"Ininterrotti transiti\" (Rizzoli, 2001), che raccoglie i suoi scritti dal 1987 al 2000; e \"La vita, forse l\u2019arte\" (Archinto, 2014), che riunisce la produzione di Vergine dal 2000 al 2013. \u00c8 dagli articoli presenti in questi volumi che si desumono testate e periodi di collaborazione che Vergine ha intrattenuto con le stesse durante gli anni.\nHa lavorato con riviste di settore: Op.cit. (1964 - 1965); Marcatr\u00e8 (1965-1967); \"Lineastruttura\" (1966 - 1967); \"Metro\" (1968 - 1970); \"L\u2019uomo e l\u2019arte\" (dicembre 1971); \"Art and Artist\" (giugno 1973); Data (1976 - 1978); Domus (1976 - 2007); linus (agosto 1977); Modo (1977); Alfabeta (luglio/agosto 1983); Il Giornale dell\u2019Arte (dicembre 1992). \nDuratura la collaborazione con i quotidiani Il manifesto (1980 - 2013), il relativo inserto culturale \"Alias\" (1999 - 2010); con il Corriere della sera (1988 - 2005), e i rispettivi supplementi \"L\u2019architettura\" (1972 - 1977) e \"Abitare\" (aprile 2009). \nHa scritto, inoltre, per riviste di cultura e societ\u00e0: L\u2019Europa letteraria (1965); L\u2019Europeo (3 novembre 1978); Tuttolibri (1980 - 1989) supplemento domenicale del quotidiano La Stampa; Panorama (1981 - 1988); L\u2019illustrazione Italiana (agosto 1986);\u00a0 Vanity Fair (1990 - 1991).\nRiconoscendo i meriti della sua lunga carriera di critica e curatrice, nel 2013, l\u2019Accademia di Belle Arti di Brera confer\u00ec a Lea Vergine il Diploma Accademico Honoris Causa in Comunicazione e Didattica dell\u2019arte e il titolo di Accademico d\u2019Italia.\nMorte.\nNell'autunno del 2020 i coniugi Mari contrassero il COVID-19 e morirono entrambi per le complicazioni dovute al virus: Enzo Mari si spense il 19 ottobre, Lea Vergine il giorno dopo. La coppia lasci\u00f2 una figlia, Meta.\nNel 2021 Francesca Alfano Miglietti ha curato, presso il Palazzo Reale di Milano, la mostra \"Corpus Domini. Dal corpo glorioso alle rovine dell\u2019anima\", nata in collaborazione con Vergine prima della sua scomparsa. La prima sala dell\u2019esposizione \u00e8 stata quindi dedicata alla memoria della critica d\u2019arte e alla sua ricerca sulla Body art, tramite materiali d\u2019archivio, cataloghi e video ."}
{"id": "1071820", "revid": "28214759", "url": "https://it.wikipedia.org/wiki?curid=1071820", "title": "Rapporto di minoranza", "text": ""}
{"id": "1071823", "revid": "1714743", "url": "https://it.wikipedia.org/wiki?curid=1071823", "title": "Stefano Visconti", "text": "Biografia.\nMor\u00ec la notte successiva al 4 luglio 1327, durante un banchetto in cui svolgeva funzione di coppiere e assaggiatore per Ludovico il Bavaro, ospite della famiglia Visconti e creato Re d'Italia da pochi giorni. \nI contemporanei imputarono la morte al tentato avvelenamento del re, che ebbe come conseguenza la carcerazione nel Castello di Monza di tre dei quattro fratelli di Stefano: Galeazzo, Giovanni e Luchino, oltre che del nipote e futuro signore di Milano, Azzone. L'evento segn\u00f2 la crisi dei rapporti tra il Sacro Romano Impero e i Visconti.\nNella Basilica di Sant'Eustorgio a Milano esiste ancora lo splendido monumento funebre scolpito nel 1359 da Bonino da Campione per lui e Valentina Doria Visconti.\nDiscendenza.\nStefano Visconti si spos\u00f2 nel 1318 in seconde nozze con Valentina Doria (figlia di Bernab\u00f2 Doria di Sassello e d'Eliana Fieschi di Lavagna) dalla quale ebbe tre figli maschi e una figlia:\nche condivisero il dominio di Milano dopo la sua morte"}
{"id": "1071824", "revid": "889336", "url": "https://it.wikipedia.org/wiki?curid=1071824", "title": "Gy\u00f6rgy Orth", "text": "Carriera.\nEx calciatore di Vasas Budapest, Pisa e MTK Budapest, la cui carriera venne compromessa nel 1926 da un grave infortunio al ginocchio.\nLa sua lunga carriera di allenatore si svolse in Europa e America Latina dagli anni venti agli anni sessanta. A neanche trent'anni ebbe l'opportunit\u00e0 di allenare la Nazionale cilena ai Mondiali del 1930, in Uruguay, nei quali port\u00f2 la squadra al secondo posto del girone A. Con i suoi 29 anni, \u00e8 il secondo allenatore pi\u00f9 giovane ad aver condotto una nazionale al mondiale dopo Juan Jos\u00e9 Tramutola.\nIn Italia, inizi\u00f2 con l'AC Messina, in Serie B, subentrando nel 1932 ad Engelbert K\u00f6nig. Dopo un biennio pass\u00f2 ad allenare il Pisa. Esord\u00ec in Serie A con il nel 1936, poi pass\u00f2 per breve tempo in Germania, al Norimberga, e in Francia, al Metz. In seguito torn\u00f2 a Italia allenando per una stagione il Catania e per un biennio il .\nDopo la Seconda guerra mondiale prosegu\u00ec la sua carriera prevalentemente in America Latina allenando il Chivas nonch\u00e9 le Nazionali di Messico e Per\u00f9. Scomparve nel 1962 mentre era alla guida del Porto."}
{"id": "1071829", "revid": "547992", "url": "https://it.wikipedia.org/wiki?curid=1071829", "title": "Lola Gaos", "text": "Biografia.\nNel 1939, durante la guerra civile spagnola, si trasfer\u00ec in Sud America con la sua famiglia. Qui inizi\u00f2 la sua carriera di attrice di teatro, che prosegu\u00ec in Spagna nelle compagnie di Mercedes Prendes, Mary Carrillo e Guillermo Mar\u00edn.\nIl suo debutto cinematografico risale al 1949, quello televisivo al 1957, mentre sul palcoscenico si ciment\u00f2 in classici del teatro moderno come \"Gli spettri\" di Ibsen e \"Woyzeck\" di B\u00fcchner, giungendo a formare una propria compagnia.\nRelegata a causa del suo fisico ossuto e del suo tono di voce rauco e profondo a ruoli di caratterista, interpret\u00f2 spesso figure sinistre (streghe, ruffiane, serve), cimentatandosi anche nel genere horror. La sua fama internazionale si deve ai due film girati con Luis Bu\u00f1uel, che le affid\u00f2 il ruolo della mendicante in \"Viridiana\" e quello di Saturna, la vecchia nutrice inacidita, in \"Tristana\".\nOltre che con Bu\u00f1uel, ha lavorato con numerosi autori, in Spagna e in Francia, come Juan Antonio Bardem, Jes\u00fas Franco, Jacinto Molina e Jos\u00e9 Luis Borau.\nFu sorella di Vicente Gaos (Valencia, 1919 - Valencia, 1980), poeta e saggista, di Jos\u00e9 Gaos (1900-1969), filosofo, e di Alejandro Gaos, poeta."}
{"id": "1071841", "revid": "74684", "url": "https://it.wikipedia.org/wiki?curid=1071841", "title": "Gilera Arcore", "text": ""}
{"id": "1071845", "revid": "110157", "url": "https://it.wikipedia.org/wiki?curid=1071845", "title": "Cachoeira do Sul", "text": "Cachoeira do Sul \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Cachoeira do Sul.\nLa citt\u00e0 fu fondata nel 1820 e il nome si deve ad un'antica cascata (\"cachoeira\" in portoghese equivale a \"piccola cascata\") presente nel vicino Rio Jacu\u00ed.\n\u00c8 definita la \"Capitale nazionale del riso\". \nIl primo Sindaco di Cachoeira do Sul, Miguel Candido da Trindade Ricciolini (1825-1899), era figlio del baritono italiano Gaetano Ricciolini, pioniere dell'opera e della danza nell'America del Sud."}
{"id": "1071852", "revid": "8183894", "url": "https://it.wikipedia.org/wiki?curid=1071852", "title": "Stazioni ferroviarie", "text": ""}
{"id": "1071853", "revid": "83531", "url": "https://it.wikipedia.org/wiki?curid=1071853", "title": "Monte degli Ulivi", "text": "Il monte degli Ulivi (anche monte Oliveto, in ebraico \u05d4\u05e8 \u05d4\u05d6\u05d9\u05ea\u05d9\u05dd, \"Har HaZeitim\"; in arabo \u062c\u0628\u0644 \u0627\u0644\u0632\u064a\u062a\u0648\u0646, \u0627\u0644\u0637\u0648\u0631, \"Jebel ez-Zeitun\", \"Jebel et-Tur (\"monte della Sommit\u00e0\")\", in latino \"Mons Olearum\" \u00e8 una montagna situata ad est di Gerusalemme.\n\u00c8 chiamato cos\u00ec dalla pianta dell'olivo di cui, in antichit\u00e0, i suoi fianchi erano coperti.\nAi piedi del monte c'\u00e8 il Getsemani (detto anche orto degli Ulivi) dove, secondo i Vangeli, Ges\u00f9 si ritir\u00f2 prima della Passione. Il monte \u00e8 il luogo in cui si sono verificati molti eventi biblici importanti.\nI soldati romani si accamparono sul monte durante l'assedio di Gerusalemme del 70 durante la prima guerra giudaica. Tale assedio port\u00f2 alla distruzione della citt\u00e0 ed in particolare del Secondo Tempio.\nNel libro di Zaccaria il monte degli Ulivi \u00e8 identificato come il luogo da cui Dio comincer\u00e0 a far rinascere i morti alla fine dei secoli. Per questo motivo, gli ebrei hanno sempre cercato di essere sepolti sulla montagna; dai periodi biblici ad oggi il monte \u00e8 stato usato come cimitero per gli ebrei di Gerusalemme. Si valuta che vi siano 150.000 tombe.\nAl confine fra il Monte degli Ulivi e Gerusalemme sorge la Valle del Cedro, dove il re Davide si rifugi\u00f2 in lacrime dopo l'usurpazione del trono da parte del figlio Assalonne (). Mille anni pi\u00f9 tardi, la stessa via fu percorsa da Ges\u00f9 nella direzione opposta: di ritorno da Gerico, il Messia pianse alla sua ultima vista dei resti della Citt\u00e0 Santa ()."}
{"id": "1071854", "revid": "716642", "url": "https://it.wikipedia.org/wiki?curid=1071854", "title": "Associazione Calcio Nard\u00f2", "text": "L'Associazione Calcio Nard\u00f2 s.r.l., meglio nota come Nard\u00f2, \u00e8 una societ\u00e0 calcistica italiana con sede nella citt\u00e0 di Nard\u00f2. Milita nel girone H della Serie D, il quarto livello del campionato italiano.\nStoria.\nLa societ\u00e0 nasce nel 1925 con la denominazione di \"Unione Sportiva Neritina\", includendo nei propri quadri societari professionisti e artigiani neretini. Partecipa a campionati di carattere locale e regionale fino al 1962, quando ottiene la significativa vittoria del campionato di Prima Categoria, conquistando la promozione in Serie D.\nNel 1958 la societ\u00e0 allarga i propri quadri e cambia denominazione in \"Associazione Calcio Nard\u00f2\". I quadri societari furono caratterizzati dall'esclusiva presenza di soci neretini, facenti parte della borghesia cittadina. Al termine del campionato 1964-1965 il Nard\u00f2 conquista per la prima volta nella sua storia la Serie C. Il primo campionato nella terza serie nazionale sar\u00e0 caratterizzato da varie vicissitudini che costringeranno la squadra a doversi giocare la permanenza nella categoria nello spareggio decisivo contro il . Il 29 maggio 1966 allo stadio Flaminio di Roma, i neretini vincono 2-0 grazie alle reti di Taiano e Nedi, conquistando una storica salvezza al primo anno di militanza in Serie C. Dopo quattro anni di permanenza, il Nard\u00f2 retrocede in Serie D, al termine della stagione 1968-1969. Dunque, la societ\u00e0 retroceder\u00e0 nel campionato regionale di Promozione nel 1980, dove rimarr\u00e0 solo un anno, in seguito ad una nuova promozione nel Campionato Interregionale. Nel campionato 1983-1984 i neretini giungono secondi nel proprio girone al termine della regular season, perdendo la promozione in Serie C solo alla sedicesima giornata, a vantaggio del Crotone che si classificher\u00e0 primo con soli due punti di vantaggio.\nNel 1989 la societ\u00e0 viene esclusa dal campionato per inadempienze finanziarie e rilevata da Benito Papadia, ripartendo dunque dal campionato di Promozione; dopo un solo anno si conquister\u00e0 l'accesso in Interregionale, dopo lo spareggio decisivo vinto contro il Canosa. Si otterranno due terzi posti consecutivi, nel 1995 e nel 1996, a cui far\u00e0 seguito un primo posto nel 1997; la vittoria del proprio girone sar\u00e0 tuttavia resa vana dalla sconfitta nello spareggio decisivo contro i rivali del Tricase, giocato a Taranto. Promozione, tuttavia, rimandata di un solo anno, poich\u00e9 il Nard\u00f2 vincer\u00e0 nuovamente il proprio girone la stagione seguente, conquistando l'accesso in Serie C2, grazie anche ai gol di Daniele Vantaggiato, primatista di reti all-time in maglia granata. Al termine della stagione 1999-2000 i pugliesi retrocedono, ma vengono ripescati. L'anno successivo invece, i neretini centrano quello che tuttora rimane il miglior piazzamento nella storia della societ\u00e0: ottavo posto in campionato, a pari punti col Gela, settimo grazie alla differenza reti favorevole. Tuttavia, al termine della stagione seguente arriver\u00e0 la retrocessione che segna il ritorno fra i dilettanti, dopo la sconfitta ai play-out contro la . Sebbene nelle annate seguenti si getteranno le basi per un pronto ritorno nel professionismo, il Nard\u00f2 sfiorer\u00e0 la promozione solamente nel 2004, perdendo ai play-off con il Bojano, retrocedendo nell'Eccellenza regionale nel 2005. Nel frattempo, Papadia aveva lasciato nel 2003, dopo quattordici anni di presidenza, e Russo aveva rilevato la societ\u00e0 nel 2005.\nNel 2008 la societ\u00e0 \u00e8 soggetta ad una grave crisi, nonostante ci\u00f2 tuttavia la squadra sfiorer\u00e0 l'accesso ai play-off. Al termine del campionato, la crisi sar\u00e0 ridimensionata grazie all'aiuto economico da parte dei tifosi. Ci sar\u00e0 inoltre il cambio di denominazione in \"Associazione Sportiva Dilettantistica Nard\u00f2 Calcio\". Nella stagione 2009-2010 il Nard\u00f2 riconquista la Serie D, giungendo primo nel girone unico di Eccellenza, e vincendo anche la Coppa Italia regionale in finale contro il Liberty Molfetta. I neretini disputeranno tre campionati di Serie D consecutivi, perdendo i play-off nella stagione 2010-2011. Nel 2012 la societ\u00e0 \u00e8 in piena crisi economica: riuscir\u00e0 tuttavia a portare avanti altre due stagioni, prima di essere radiata dal campionato 2013-2014 dopo aver rinunciato alla disputa di quattro gare ufficiali.\nIl 22 giugno 2014 nasce ufficialmente l\"'Associazione Calcio Dilettantistica Nard\u00f2\", che rileva il titolo sportivo del Copertino e si iscrive al campionato regionale di Eccellenza. La squadra si classifica seconda al termine della regular season, conquistando il diritto di accedere ai play-off nazionali; in semifinale viene eliminato il Mazara, mentre il 14 giugno i neretini conquisteranno la promozione in Serie D vincendo la finale di ritorno contro lo Scordia.\nNell'estate del 2017 avviene la trasformazione in societ\u00e0 di capitali con conseguente cambio di denominazione in \"Associazione Calcio Nard\u00f2 S.r.l.\"\nStrutture.\nStadio.\nL'impianto di casa \u00e8 lo stadio comunale Giovanni Paolo II, che, inaugurato nel 1960, ha una capienza di 5 000 posti."}
{"id": "1071856", "revid": "767487", "url": "https://it.wikipedia.org/wiki?curid=1071856", "title": "Dinocroc", "text": "Dinocroc \u00e8 un film del 2004 diretto da Kevin O'Neill. Ha avuto due sequel: \"Supergator\" e \"Dinocroc vs. Supergator\".\nTrama.\nLa Gereco Corporation, un'azienda statunitense, ritrova i resti fossilizzati di un suchomimus e gli scienziati decidono di provarlo su un coccodrillo, generando una creatura a met\u00e0 tra un coccodrillo e un dinosauro. La creatura evade dal laboratorio e comincia a seminare terrore, essendo in grado di muoversi sia in acqua che sulla terra ferma. A fermarla ci sar\u00e0 un cacciatore di coccodrilli australiano."}
{"id": "1071858", "revid": "183581", "url": "https://it.wikipedia.org/wiki?curid=1071858", "title": "L'uomo con la maschera di ferro", "text": ""}
{"id": "1071859", "revid": "123303130", "url": "https://it.wikipedia.org/wiki?curid=1071859", "title": "Via Foria", "text": "Via For\u00eca \u00e8 una storica via di Napoli che delimita a nord il nucleo antico della citt\u00e0 di Napoli e parte da piazza Cavour sino a Piazza Carlo III.\nFamosa per la numerosa presenza di caratteristiche botteghe di antiquariato, la strada \u00e8 lunga un chilometro esatto, attraversando i quartieri Stella, San Carlo all'Arena e San Lorenzo.\n\"Foria\" deriva dalla corruzione di \"Forino\" (con cui si chiamava la strada dal XVIII secolo, mentre in precedenza la si indicava come \"strada di San Carlo all'Arena\"), cio\u00e8 il principe di Forino che costru\u00ec l'omonimo palazzo, il primo di un nucleo di costruzioni nella zona.\nStoria.\n\"La strada di Forino\" era niente altro che un grande \"lavinaio\" (un collettore di acque) che correva nei pressi della cortina settentrionale delle mura cittadine che fino all'epoca aragonese partendo da Caponapoli lambivano piazza Cavour e degradavano verso il Castel Capuano lungo il \"carbonarius\", l'odierna via Carbonara.\nQuesto fossato accoglieva tutte le acque torrentizie (la cosiddetta \"lava\") provenienti dalle colline sovrastanti come la Stella, il Moiariello, l'Infrascata, la Veterinaria e dai valloni della Sanit\u00e0 e dei Vergini. In particolare la \"lava dei Vergini\" era la pi\u00f9 temuta e anche la pi\u00f9 micidiale per via delle tante vittime che fece. Il fenomeno della lava termin\u00f2 nel 1871 con la regolarizzazione delle acque piovane tramite collettore (anche se si ebbero molti anni pi\u00f9 avanti alcuni straripamenti dovuti a cattiva manutenzione).\nNel XVI secolo Don Pedro di Toledo amplia le mura a nord; ne consegue da queste parti lo spostamento di porta San Gennaro e la costruzione della porta di Costantinopoli.\nNel XVII secolo lungo la strada si costruiscono alcuni edifici come la chiesa di San Carlo all'Arena e il palazzo Caracciolo di Forino.\nIl boom edilizio avviene nel XVIII secolo, grazie anche alla lastricazione avvenuta precisamente tra il 1767 e il 1768: il palazzo Forino aveva degli splendidi giardini, parte dei quali furono espropriati a cittadini che cominciarono la costruzione dei loro edifici privati. Palazzo Forino, pur avendo perso parte dei suoi splendidi giardini, ebbe in compenso una ristrutturazione barocca che \u00e8 quella visibile tuttora.\nDi questo periodo sono la maggior parte dei palazzi che si ergono in via Foria e anche molte chiese come il rifacimento di quella di Sant'Antonio Abate.\nTra il 1810 e il 1812 Gioacchino Murat provvede a sistemare ulteriormente la via nonch\u00e9 il riempimento dei restanti fossati: i lavori di rettificazione vengono affidati a Stefano Gasse e a Gaetano Schioppa. Dal 1811 al 1814 si lavora per costruirne un prolungamento fino a Poggioreale (la \"strada nuova del campo\") con progetto di Giuliano De Fazio sotto la supervisione di Luigi Malesci.\nRestaurata la monarchia borbonica, si costruisce tra il 1846 e il 1849 un \"mercato di commestibili\" all'angolo con via Duomo su progetto di Francesco De Cesare, sul luogo della cosiddetta \"villa dei pezzenti\", una passeggiata costruita nei primi del secolo, ma andata in rovina (da qui il nomignolo). Per circa cinquant'anni adibito alla vendita di alimentari, nel XX secolo fu sede di mercato di fiori fino al 1958, quando sar\u00e0 abbattuto per fare posto ad un enorme edificio-torre, realizzato dall'imprenditore edile Mario Ottieri, che rovina la lineare altezza dei preesistenti edifici.\nSi procede sempre su progetto del De Cesare, coadiuvato da Giuseppe Settembre, ad aprire la \"strada della Pietatella\" (oggi via Domenico Cirillo), collegamento con via Carbonara, a partire dal 1845 fino al 1856."}
{"id": "1071860", "revid": "1318658", "url": "https://it.wikipedia.org/wiki?curid=1071860", "title": "Stazioni ferroviarie di Parigi", "text": "Le principali stazioni ferroviarie di Parigi sono i capolinea delle Grandi linee (\"Grandes lignes\") (treni che vanno al di fuori della regione \u00cele-de-France) e, a eccezione di Bercy, delle linee di periferia non comprese nel R\u00e9seau express r\u00e9gional (RER), la rete espressa regionale.\nLe stazioni di Parigi Austerlitz, Parigi Saint-Lazare, Parigi Lione e Parigi Nord sono anche stazioni del RER e di alcuni linee di treni regionali e interregionali.\nTutte le stazioni di Parigi sono collegate fra loro da un'eccellente rete metropolitana:"}
{"id": "1071861", "revid": "125682738", "url": "https://it.wikipedia.org/wiki?curid=1071861", "title": "Compostiera", "text": "La compostiera (dall'inglese \"composter\") o biocompostiera \u00e8 un impianto domestico per la produzione di compost a partire dalla frazione organica dei rifiuti solidi domestici.\nSi tratta di un contenitore adatto ad accogliere i rifiuti organici i quali, durante la permanenza nello stesso, vanno incontro al processo di decomposizione aerobica. La compostiera pu\u00f2 essere in plastica, ma ne esistono diversi modelli artigianali anche autocostruiti in legno e metallo.\nLa conformazione della compostiera ideale dovrebbe essere studiata per favorire l'ossigenazione del materiale organico. Il modo pi\u00f9 semplice per realizzare una compostiera \u00e8 quello di prendere 5 pallet e legarli insieme in modo da formare un cubo di circa un metro di lato, aperto dall'alto.\nAll'interno di essa i numerosi batteri: termofili, mesofili, psicrofili e actonomiceti, insieme ai lombrichi trasformano le sostanze organiche in humus o terra fertile.\nIl prodotto che si ottiene \u00e8 il \"compost\". "}
{"id": "1071862", "revid": "6923", "url": "https://it.wikipedia.org/wiki?curid=1071862", "title": "Scipione Ammirato", "text": "I suoi \"Discorsi sopra Cornelio Tacito\" ebbero vasta risonanza europea e furono ripubblicati pi\u00f9 volte in Italia, Francia e Germania e tradotti in francese e latino. Nelle successive versioni di Jean Baudouin (1618) e Laurent Melliet (1619), i \"Discorsi\" contribuirono non poco all'innesto del tacitismo all'interno della cultura francese.\nL'Ammirato \u00e8 giudicato storico \u00abesatto, oculato, scrupoloso nel ricercare ed interpretare vecchie cronache e documenti d'archivio\u00bb che \u00abnella \"Storia fiorentina\" (1600), negli \"Opuscoli\" e nelle genealogie d'illustri famiglie, prelude all'odierno metodo d'usar le fonti storiche: i voluti errori, le ingegnose iperboli del Machiavelli, che aveva narrato in parte gli stessi fatti, lo scandalizzavano. Perci\u00f2 egli s'innalza su tutti gli storiografi di quest'et\u00e0 che scrissero in volgare\u00bb.\nBiografia.\nNato a Lecce da una famiglia nobile di origine toscana, venne avviato dal padre agli studi di diritto a Napoli, ma ne fu distratto dai suoi interessi umanistici. Frequent\u00f2 i circoli letterari partenopei e divenne intimo amico di Berardino Rota, Angelo di Costanzo e Bartolomeo Maranta, scelto dall'Ammirato come personaggio del dialogo \"Il Rota, overo delle imprese\" (e il Maranta sceglier\u00e0 Scipione quale interlocutore del suo \"Lucullianorum quaestionum\" nel 1564). Intrapresa la carriera ecclesiastica, per alcuni anni risiedette a Venezia, dove divenne segretario del patrizio veneto Alessandro Contarini. A Venezia approfond\u00ec i suoi interessi letterari, frequent\u00f2 le dotte riunioni in casa del letterato Domenico Venier e strinse amicizia con Pietro Aretino, Sperone Speroni e Vittoria Colonna. Collabor\u00f2 alla stampa, curata da Girolamo Ruscelli, dellOrlando furioso\", cui egli prepose gli \"Argomenti\" in rima. Costretto ad abbandonare il servizio di Contarini a causa di uno scandalo, l'Ammirato si rec\u00f2 in un primo tempo a Roma, dove entr\u00f2 al servizio di Papa Pio IV. Nel 1558 torn\u00f2 a Lecce, dove fond\u00f2, insieme a Pompeo Paladini, l'\"Accademia dei Trasformati\", di cui fu \u00abprincipe\u00bb col nome di \u00abProteo\u00bb.\nDatosi allo studio assiduo delle opere di Platone, verso il 1560 compose, per consiglio del vescovo Braccio Martelli e di Girolamo Seripando, il dialogo ' (Firenze, Biblioteca Nazionale Centrale, Magl. VII 12), dedicato a Seripando e presentato manoscritto dieci anni pi\u00f9 tardi nellAccademia degli Alterati\" a Firenze.\nNel \"Dedalione\" l'Ammirato affronta la domanda comune a tutti i teorici letterari italiani del Cinquecento: in quale campo della filosofia si debba classificare la poesia. L'Ammirato la assegna al campo della filosofia civile. Operando una distinzione fra filosofia contemplativa e filosofia attiva, l'Ammirato stabilisce nella seconda tre categorie, di cui una \u00e8 la filosofia civile o politica; in tale categoria il poeta ha come compito particolare, insieme al legislatore e all'oratore, di curare l'animo umano attraverso lezioni di moralit\u00e0 e di virt\u00f9, presentate in modo piacevole.\nOrmai famoso in tutta Italia, non riusc\u00ec tuttavia a ottenere la carica di storiografo regio a Napoli, proposta per lui da Angelo Di Costanzo, e indignato se ne and\u00f2 a Firenze (1569), non accettando pi\u00f9 alcun incarico nel Regno di Napoli, nonostante le sollecitazioni del vicer\u00e9. Dal granduca Cosimo I de' Medici, che lo ospit\u00f2 presso Villa La Topaia, ottenne l'incarico di scrivere le \"Istorie fiorentine\", per la cui stesura pot\u00e9 servirsi del materiale conservato presso l'Archivio Pubblico istituito nel 1570. Obiettivo polemico delle \"Istorie\" dell'Ammirato sono le \"Istorie fiorentine\" del Machiavelli, di cui contest\u00f2 sia l'impostazione dispersiva sia le numerose inesattezze (1\u00ba vol., pp. 1-2, e 3\u00ba vol., pp. 96-97). Assiduo frequentatore dell\"'Accademia degli Alterati\" di Giovan Battista Strozzi, l'Ammirato divenne un protagonista del panorama culturale cittadino. Giovan Battista Attendolo lo proclam\u00f2 \"principe degli storici del suo secolo\", e l'Accademia fiorentina \"nuovo Livio\"; Orlando Pescetti lo pose per la lingua allo stesso livello di Pietro Bembo, Monsignor della Casa, Lionardo Salviati, Benedetto Varchi e Annibale Caro; il suo lavoro sulle \"Famiglie napoletane\" ebbe un grande successo nelle corti di tutta Italia e suscit\u00f2 le calorose lodi di Traiano Boccalini ed Annibale Caro. \u00abIn un'epoca in cui largamente si diffondeva un'araldica dominata dalla fantasia e trovavano credito le astruse ricostruzioni genealogiche di spregiudicati falsari, le documentate ed erudite ricerche di Scipione Ammirato sulle famiglie napoletane e fiorentine fecero testo per \u00abcompor le genealogie e fabbricar gli alberi delle case pi\u00f9 illustri\u00bb (Traiano Boccalini, \"Ragguagli di Parnaso\", Cent. I, L).\u00bb Indice della fama dell'Ammirato genealogista erano le richieste di pareri su tale materia che gli venivano avanzate non solo da famiglie regnanti italiane, ma anche dal re di Francia o dal decano capitolare di Colonia. I re Enrico II di Francia e Filippo II di Spagna, i papi Clemente VIII e Sisto V e i Medici gli spedivano lettere assai lusinghiere, promettendogli immense ricchezze. Nel 1595 divenne canonico della cattedrale di Firenze. Dopo aver fatto testamento (11 gennaio 1600) mor\u00ec il 31 gennaio 1600 e lo stesso giorno fu sepolto in Santa Maria del Fiore a Firenze.\nTeoria della ragion di stato.\nNei \"Discorsi sopra Cornelio Tacito\" l'Ammirato s'accinse alla non facile impresa di una nuova confutazione della dottrina machiavellica, considerata empia ai tempi della Controriforma (l'Ammirato evita perfino di nominare il Machiavelli, chiamandolo sempre \u00abl'autor dei \"Discorsi\"\u00bb). Nuova era l'idea di confutarla fondandosi sull'opera del Tacito; tanto pi\u00f9 dopo che Giovanni Botero aveva messo sullo stesso piano Tacito e Machiavelli. \u00ab\"Viaggiando nelle corti\" \u2013 dice Botero \u2013 \"mi ha recato somma meraviglia il sentir tutto d\u00ec mentovare ragione di Stato, ed in cotal materia citare ora il Machiavelli, ora Cornelio Tacito, quello perch\u00e9 d\u00e0 precetti appartenenti al governo, questo perch\u00e9 esprime vivamente l'arti usate da Tiberio Cesare e per conseguire e per conservarsi l'imperio di Roma\"\u00bb. Botero si meravigliava che un autore cos\u00ec malvagio e il governo di un tiranno fossero tenuti in tale considerazione da farne il modello di condotta dei governanti.\nL'Ammirato aveva sicuramente letto Tacito gi\u00e0 da studente, come dimostrano i riferimenti a Tiberio e Caligola che si incontrano nei suoi dialoghi giovanili. Probabilmente era a conoscenza dell'edizione delle opere di Tacito curata dal pi\u00f9 grande critico testuale del XVI secolo, lo studioso fiammingo Giusto Lipsio, e incontr\u00f2 alcuni dei pi\u00f9 importanti tacitisti italiani \u2013 Paolo Manuzio, Latino Latini, Francesco Benci \u2013 che avevano accolto Lipsio a Roma proprio mentre l'Ammirato stava passando dalla citt\u00e0 diretto a Firenze, nel 1569. In questa occasione l'Ammirato pu\u00f2 aver consultato anche i volumi fittamente annotati dell'amico di Lipsio Marc-Antoine Muret, che insegnava a Roma fin dal 1560. \u00c8 infine possibile che l'Ammirato abbia consultato anche i lavori preparatori dell'edizione di Tacito dello studioso fiorentino Curzio Picchena, basati sui codici \"Mediceus prior\" e \"Mediceus alter\", i pi\u00f9 antichi testimoni delle opere di Tacito, conservati nella Biblioteca Laurenziana, a Firenze. Ma fu il contatto con l'\"Accademia degli Alterati\" a spingere l'Ammirato a dedicare a Tacito uno studio serio. Nel luglio del 1583 Bernardo Davanzati aveva presentato all'Accademia il primo libro della sua traduzione degli \"Annali\"; da quel momento in poi gli accademici, incluso l'Ammirato, discussero regolarmente ogni libro successivo, fino all'edizione finale dell\"'Opera omnia\", dedicata agli accademici e pubblicata nel 1599.\nSin dal 1591 l'Ammirato cominci\u00f2 la composizione dei \"Discorsi\". \u00ab\"Quando io posi mano a questa impresa\" \u2013 scrive a monsignor Ferrante Taverna \u2013 \"non mi feci da capo, ma secondo mi abbatteva a cosa che mi piacesse o che mi paresse opportuna ad insegnare a chi sapea meno di me n'andai facendo tanti (discorsi), che parendomi che fossero un giusto libro, li vo ora rimettendo nel lor libro secondo l'ordine dei libri del medesimo autore; il che quando sar\u00e0 finito, sar\u00e0 facil cosa ch'io lo dia fuora, se cos\u00ec ne sar\u00f2 da' severi giudici confortato\"\u00bb.\n\u00c8 lo stesso Ammirato a spiegare per quale ragione abbia scelto Tacito come maestro del futuro principe, perch\u00e9 \u00e8 il pittore pi\u00f9 ampio ed accurato del principato romano e perch\u00e9 la sua opera \u00e8 tra le mani di tutti. \u00ab\"L'autor nostro\" \u2013 egli scrive \u2013 \"ci dimostra qual sono le vere arti del dominare, utilissime non meno a' signoreggianti, che a' signoreggiati et di tanta sicurezza, che niuna altra cosa pu\u00f2 esser maggiore, come confesser\u00e0 ciascuno che punto vi applica l'animo\"\u00bb. Oltre a Tacito l'Ammirato fece ampio ricorso alle opere di Livio, Cesare, Cassio Dione, Plutarco, Cicerone, Platone e Senofonte.\nNei \"Discorsi\" l'Ammirato sostiene che la ragione di stato \u00ab\"altro non essere che contraventione di ragione ordinaria per rispetto di publico beneficio, overo per rispetto di maggiore e pi\u00f9 universal ragione\"\u00bb. Egli riteneva che il monarca o il reggitore delle sorti dello stato fosse provvisto di una \"plenitudo potestatis\", sebbene dovesse essere saggio ed esemplare, consapevole dei suoi doveri. L'Ammirato in ultima istanza riteneva che la ragion di Stato fosse solo una deroga agli ordinamenti vigenti, in casi particolari in cui fosse a repentaglio l'esistenza stessa dello Stato, ma non una deroga alle leggi naturali o divine. In altri termini, esiste a suo giudizio una ragione di stato non arbitraria (\"dominationis flagitia\"), ma rispettosa del bene generale, tesa a limitare i privilegi e gli eccessi, a condizione che venga esercitata dal principe, solo e legittimo rappresentante dello stato, nel rispetto delle leggi di Dio e della natura.\nL'esposizione chiara e, per quanto lo permetteva la materia, di non difficile lettura, nella quale l'erudizione non soffoca il ragionamento, assegna al libro dell'Ammirato il primo posto tra quanti trattarono di politica sulla fine del secolo XVI, di gran lunga al di sopra della gran massa degli altri che, eccettuato il Botero, non fanno che affastellare citazioni antiche e moderne e generare confusione e fastidio in chi si accinge a leggerli.\nI \"Discorsi\" dell'Ammirato ebbero grande successo. La granduchessa gli scriveva che sperava \u00ab\"di cavarne utilit\u00e0 di virtuosi e giusti avvertimenti et compiacimento\"\u00bb e li chiamava un \u00ab\"libro salutifero\"\u00bb. Il granduca sperava anch'egli di trarre \u00ab\"da essi con dilettazione frutto et aiuto\"\u00bb per il suo governo, \u00ab\"tenendo per certo che con Cristiana piet\u00e0 siano prudentemente indirizzati a un giusto reggimento e ad una accorta conservazione de' popoli e delli Stati con publico benefizio\"\u00bb. Simile accoglienza ebbero nel mondo letterario: furono lodati da Antonio Possevino, tradotti nel 1609 in latino e nel 1619 in francese e apprezzati da Ren\u00e9 Rapin, che pure riteneva lo studio della politica di Tacito \"le plus vaine de touts\". Pi\u00f9 recentemente Amelot de la Houssaye nella sua nota versione di Tacito cos\u00ec si esprimeva a proposito dei \"Discorsi\" dell'Ammirato: \u00abJe n'ai pas laiss\u00e9 de trouver beaucoup de bon sens dans ses raisonnemens et m\u00eame beaucoup de droiture dans ses maximes\u00bb. Notata poi l'opposizione al Machiavelli ed una certa oscurit\u00e0 derivante, secondo lui, dall'aver voluto imitare soverchiamente lo stile di Tacito, continua: \u00abIl entre-m\u00eale assez souvent les exemples modernes avec les anciens afin, dit-il dans un de ses discours, que chacun voye que la v\u00e9rit\u00e9 des choses n'est pas alter\u00e9e par la diversit\u00e9 des temps. En un mot, son Commentaire est assurement un des milleurs que nous ayons sur Tacite.\u00bb"}
{"id": "1071863", "revid": "122292085", "url": "https://it.wikipedia.org/wiki?curid=1071863", "title": "Assistente parlamentare", "text": "Lassistente parlamentare, comunemente chiamato portaborse, \u00e8 una figura professionale, scelta intuitu personae, che lavora presso un'istituzione parlamentare al servizio di un personaggio o di un gruppo politico.\nSvolge attivit\u00e0 operative o di coordinamento nei settori della vigilanza, della sicurezza delle sedi, della rappresentanza e dell'assistenza alle attivit\u00e0 degli organi parlamentari.\nLa natura fiduciaria dell'incarico - che cessa al termine del mandato del parlamentare, a differenza dei dipendenti delle Camere assunti per concorso - non osta a regolamentazioni ulteriori, introdotte dalle Camere, che variano da Stato a Stato.\nTerminologia.\nNel Parlamento italiano il termine \"assistente parlamentare\" indica una figura professionale ben diversa, il commesso, dipendente di ruolo dell'Istituzione e assunto per pubblico concorso. All'Assemblea regionale siciliana, mutuando la terminologia nazionale, lo stesso termine si applica ai locali commessi, mentre \u00e8 diversa e molteplice (a seconda della dipendenza dai Gruppi o dai singoli eletti) la definizione che si applica ad alcune figure di collaboratori scelti \"intuitu personae\" dai politici per la durata della legislatura.\nFigura professionale.\nIn Italia.\nIn Italia si usa il termine \"collaboratore parlamentare\" per indicare la figura professionale simile a quella che in ambito europeo viene chiamata assistente parlamentare, stante il possibile equivoco terminologico con il modo in cui gli atti interni definiscono il commesso parlamentare.\nLa figura del collaboratore parlamentare \u00e8 meno professionalizzata rispetto all'assistente parlamentare del Parlamento europeo. Spesso viene infatti definita, in modo spregiativo, col nome di \"portaborse\" e dotata di basso profilo esecutivo. Non rari sono tuttavia i casi di collaboratori di elevatissimo profilo giuridico e legislativo, che successivamente assumono ruoli politici in prima persona.\nI collaboratori parlamentari in Italia sono stati inoltre oggetto di polemiche giornalistiche e politiche poich\u00e9 si \u00e8 scoperto come raramente i medesimi siano in grado di esibire regolare contratto lavorativo, come peraltro previsto dalla legge italiana che impone al datore di lavoro pagamenti tracciabili anche per quanto riguarda gli oneri previdenziali. La Presidente della Camera dei deputati ha ravvisato, in una dichiarazione del 3 ottobre 2017, \u00abla necessit\u00e0 di una differente regolamentazione dei rapporti economici tra i deputati e i collaboratori parlamentari. Attualmente \u00e8 il singolo deputato che provvede a retribuire chi collabora con lui, ma pi\u00f9 trasparente sarebbe un rapporto nel quale fosse la Camera a erogare il compenso in presenza di un contratto regolarmente registrato. \u00c8 quello che da tempo, giustamente, chiede l'Associazione che rappresenta questi lavoratori e lavoratrici. Quando li ho incontrati ho apprezzato le loro proposte, ma non ho riscontrato tra i gruppi il consenso necessario per giungere a una decisione, trattandosi di una materia sulla quale deve deliberare l'Ufficio di Presidenza\u00bb.\nAnche i profili deontologici della scelta effettuata sono oggetto di regolamentazione, ma in Italia essa \u00e8 assunta in autodichia dalle Camere. All'estero, invece, la salvaguardia della genuinit\u00e0 della dichiarazione in ordine alle mansioni attribuite agli assistenti parlamentari \u00e8 stata oggetto di normative sanzionate dall'ordinamento generale: alla luce di quelle varate per il Parlamento europeo, sono state avanzate delle richieste di restituzione di somme ed in alcuni casi sono stati aperti anche dei procedimenti penali in patria.\nIn Francia.\nAnche in Francia la carriera politica pu\u00f2 passare per inizi da assistenti parlamentari: il candidato alle presidenziali 2017 Beno\u00eet Hamon, ad esempio, fu assistente del deputato Pierre Brana all'inizio degli anni Novanta.\nNel suo discorso a Versailles del 3 luglio 2017, il presidente della Repubblica Macron - nell'ambito dell'illustrazione della proposta di un \"Parlamento meno numeroso, ma rafforzato nei suoi mezzi\" - ha auspicato che i parlamentari \"possano contornarsi di collaboratori meglio formati e pi\u00f9 numerosi\".\nDopo lo scandalo che ha coinvolto Fillon, anche in Francia \"si fa strada l'idea di creare uno \u00abstatut du collaborateur conjoint ou membre de famile\u00bb, un regolamento a parte per gli assistenti parlamentari parenti stretti del deputato\": finora, infatti, a differenza delle normative interne al Parlamento europeo, a Parigi \"la possibilit\u00e0 di assumere mogli, mariti, figli, cugini e cognati come assistenti parlamentari e metterli a carico del bilancio della \"R\u00e9publique\" \u00e8 tuttora, e da lungo tempo, un fatto assolutamente normale, legale, regolare\", \"ma il punto \u00e8 che quelle persone devono poi lavorare davvero per l\u2019attivit\u00e0 parlamentare, altrimenti si tratta di impieghi fittizi\". Nel giugno 2017 il ministro Fran\u00e7ois Bayrou ha proposto un provvedimento per la \u201cmoralizzazione della vita pubblica\u201d, nell'ambito del quale \u00e8 previsto \"il divieto di assumere i familiari come assistenti o collaboratori e una forte riduzione delle attivit\u00e0 di consulenza. L\u2019intento della legge \u00e8 quello di evitare il ripetersi di scandali come quello di Fillon\"; lo stesso ministro guardasigilli, per\u00f2, si \u00e8 dimesso dalla carica quando il medesimo scandalo ha lambito componenti del suo partito.\nAl Parlamento europeo.\nPer assistente parlamentare si intende il lavoratore dipendente assunto da un deputato al Parlamento europeo (\"Accredited Parliamentary Assistant\", APA). Assiste il deputato nell'esercizio della sua funzione elettiva. L'assunzione dell'assistente parlamentare si concretizza con l'accreditamento presso il Parlamento europeo, presso le cui sedi svolgeranno le loro mansioni. All'inizio di ciascuna legislatura i questori fissano il numero massimo di assistenti che ciascun deputato pu\u00f2 accreditare. Al momento dell'entrata in servizio, gli assistenti accreditati rilasciano una dichiarazione scritta in cui enumerano le loro attivit\u00e0 professionali nonch\u00e9 qualsiasi altra funzione o attivit\u00e0 retribuita da loro esercitate. Il Parlamento europeo provvede alla loro retribuzione, \"con contratti di lavoro subordinato e una scadenza legata alla fine del mandato del parlamentare\".\nDal 14 luglio 2009, inizio della settima legislatura del Parlamento europeo, \u00e8 in vigore il nuovo Statuto degli assistenti parlamentari accreditati. Istituito con Regolamento Ue 160/2009, lo Statuto istitutisce la nuova categoria professionale degli assistenti parlamentari accreditati, dispone regole comuni per il trattamento economico, la previdenza sociale, i diritti ed i doveri. Prima dello statuto, gli assistenti parlamentari erano retribuiti sulla base di contratti di diritto nazionale, con differenze significative fra i livelli di retribuzione. Lo Statuto prevede inoltre l'elezione di un comitato di Rappresentanza, composto da 7 membri eletti dal corpo degli assistenti parlamentari accreditati, a tutela dei loro interessi.\nNel 2016 Europarl TV, canale televisivo del Parlamento europeo, ha dedicato un proprio video alla figura degli assistenti, per spiegarne brevemente mansioni e ruolo.\nNel Regno Unito di Gran Bretagna e Irlanda del nord.\nIn ordine alla disciplina delle tutele del rapporto di lavoro degli assistenti parlamentari che lavorano nel palazzo di Westminster, lo \"Speaker\" ancora di recente ha affermato che \"i \"parliamentary staffers\" sono dipendenti dei membri del Parlamento e non delle autorit\u00e0 della Camera dei Comuni\". Queste comunque vanno sempre pi\u00f9 esercitando un generale potere di indirizzo sui profili deontologici della scelta, nella medesima direzione degli altri ordinamenti europei."}
{"id": "1071867", "revid": "599013", "url": "https://it.wikipedia.org/wiki?curid=1071867", "title": "Talona", "text": ""}
{"id": "1071869", "revid": "287204", "url": "https://it.wikipedia.org/wiki?curid=1071869", "title": "Lubo\u0144", "text": "Lubo\u0144 (in tedesco \"Luban\", dal 1939 al 1943 \"Lobau\") \u00e8 una citt\u00e0 polacca del distretto di Pozna\u0144 nel voivodato della Grande Polonia.Ricopre una superficie di 13,52 km\u00b2 e nel 2007 contava 27.038 abitanti."}
{"id": "1071874", "revid": "13102", "url": "https://it.wikipedia.org/wiki?curid=1071874", "title": "Dinostrato", "text": "Biografia.\nEgli \u00e8 noto per aver usato la quadratrice (una curva trascendente scoperta da Ippia di Elide) per risolvere il problema della quadratura del cerchio. \nSecondo la citazione:\nsembrerebbe che Ippia abbia scoperto tale curva, ma che sia stato poi Dinostrato il primo ad usarla per trovare un quadrato di area uguale ad un cerchio dato.\nLa quadratrice permette di mettere in relazione la lunghezza di una circonferenza con quella di determinati segmenti rettilinei. \nPappo riporta anche che Sporo di Nicea fu critico a proposito di questa costruzione, sia dal punto di vista della costruzione della quadratrice stessa, sia dell'uso che ne fece Dinostrato per quadrare il cerchio.\nDinostrato probabilmente contribu\u00ec in modo molto maggiore allo sviluppo della geometria, ma dei suoi lavori null'altro \u00e8 superstite."}
{"id": "1071880", "revid": "474175", "url": "https://it.wikipedia.org/wiki?curid=1071880", "title": "Arbe (citt\u00e0)", "text": "Arbe (in croato \"Rab\"; in greco antico \u0386\u03c1\u03b2\u03b1, \"Arba\") \u00e8 una citt\u00e0 di 7.994 abitanti della Croazia, capoluogo dell'isola omonima.\nGeografia fisica.\nLa citt\u00e0 \u00e8 situata sulla costa occidentale dell'isola omonima.\nStoria.\nIl sito era abitato gi\u00e0 dai Liburni e frequentato dagli antichi Greci, ma fu in epoca romana che il centro assunse un'impronta indelebile e si svilupp\u00f2 notevolmente, prima come \"oppidum\" ed in seguito come \"municipium\". Fu allora che si consolid\u00f2 l'uso dell'antico nome \"Arba\", riferito sia alla citt\u00e0 che all'isola. In seguito fu chiamata anche \"Arbia\", \"Arbiana\" ed infine \"Arbe\". Il derivato toponimo croato \"Rab\" si riscontra per la prima volta solo dalla met\u00e0 del XV secolo.\nPare accertato che Arbe divenne sede di diocesi gi\u00e0 dal 530. Su richiesta del locale vescovo, nel 1177, fu papa Alessandro III (durante una sosta nel viaggio di ritorno da Zara a Venezia) a consacrare personalmente la nuova cattedrale di Arbe, detta di Santa Maria Maggiore. La diocesi fu infine soppressa nel 1828 per essere aggregata a quella di Veglia.\nNel corso del IX secolo Arbe riusc\u00ec a costituirsi come comune autonomo, nonostante la continuit\u00e0 peraltro sempre pi\u00f9 nominale della sovranit\u00e0 bizantina, e la pressante ingerenza dalla terraferma del neonato regno croato. Il compromesso, su volere dello stesso imperatore bizantino, fu il versamento di un tributo annuale al re croato in cambio della pace e dell'autonomia cittadina. Ci\u00f2 avvenne dalla fine del IX secolo fino agli albori dell'anno 1000, quando in seguito alla spedizione del Doge di Venezia Pietro II Orseolo, anche Arbe riconoscer\u00e0 la sovranit\u00e0 adriatica di Venezia, pur sempre nell'ambito del formale dominio bizantino. Ma questa prima dedizione a Venezia non fu stabile e duratura. Un secolo dopo, nel 1102 il regno croato venne definitivamente inglobato da quello ungherese, atto a cui segu\u00ec un lungo e convulso periodo in cui si alternarono sulla citt\u00e0 il dominio ungherese e quello veneto (con ci\u00f2 garantendo il mantenimento di una certa autonomia comunale), fino al 1409 quando Venezia rimase stabilmente l'unica governante fino al 1797.\nIn seguito alla prima guerra mondiale, l'isola pass\u00f2 al neonato Regno dei Serbi, Croati e Sloveni.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Arbe \u00e8 drasticamente diminuita in seguito agli esodi che hanno seguito la prima e la seconda guerra mondiale.\nLa presenza degli italiani nella citt\u00e0 di Arbe, che aveva raggiunto il suo apice in epoca veneziana, inizi\u00f2 a declinare dalla seconda met\u00e0 del XIX secolo sotto l'impulso di fattori sociali, politici e demografici. Notevole fu la migrazione verso le citt\u00e0 di Pola e Fiume, a maggioranza italiana, che offrivano migliori condizioni di vita. \nSecondo il censimento austro-ungarico del 1880, in quell'anno i parlanti italiano ad Arbe citt\u00e0 erano 567 su 811, ossia pari al 70% della popolazione cittadina. Da tali dati \u00e8 per\u00f2 difficile trarre conclusioni sulla nazionalit\u00e0, in quanto i censimenti austriaci rilevavano la lingua d'uso e non la lingua materna; tenendo conto che in ogni caso l'italiano godeva di maggior prestigio e che veniva utilizzato quotidianamente come lingua franca anche dai madrelingua croati (mentre al contrario pochissimi italiani parlavano \"slavo\"), per cui \u00e8 possibile che la percentuale di italiani madrelingua fosse leggermente inferiore.\nNel censimento austriaco del 1900 gli italofoni di Arbe capoluogo risultavano drasticamente calati a 223 su 752 abitanti totali. Nel suo complesso in tutta l'isola si contavano 225 abitanti di lingua madre italiana e 4.296 di lingua serbo-croata. L'ultima amministrazione italiana di Arbe rimase in carica fino al 1904, per poi passare definitivamente il testimone ai partiti nazionali croati: il che conferma che al pi\u00f9 tardi in quel momento gli italiani erano diventati minoritari ad Arbe citt\u00e0 infatti il censimento del 1910 rilev\u00f2 151 cittadini la cui lingua d'uso era l'italiano.\nCol passaggio dell'isola al neonato Regno dei Serbi, Croati e Sloveni in seguito alla prima guerra mondiale gran parte della popolazione italiana emigr\u00f2 verso le vicine isole di Cherso e Lussino (che erano diventate italiane) oppure verso Trieste, Zara e l'Istria (parimenti passate all'Italia). Secondo il censimento croato del 2011 \u00e8 presente una piccola minoranza italiana autoctona, lo 0,10% della popolazione complessiva.\nCultura.\nAd Arbe sono presenti una scuola elementare e un ginnasio.\nGeografia antropica.\nFrazioni.\nIl comune di Arbe \u00e8 diviso in 7 insediamenti (\"naselja\") di seguito elencati. Tra parentesi il nome in lingua italiana.\nEconomia.\nL'economia della citt\u00e0 si basa sul turismo, commercio, agricoltura, pesca e artigianato.\nSport.\nSono presenti squadre di pallacanestro (KK Rab), pallamano (RK Rab), bocce (BK Albatros), pallanuoto (VK Arba) e altri sport (BK Mundanije)."}
{"id": "1071890", "revid": "683368", "url": "https://it.wikipedia.org/wiki?curid=1071890", "title": "^^", "text": ""}
{"id": "1071899", "revid": "1433186", "url": "https://it.wikipedia.org/wiki?curid=1071899", "title": "Yauco", "text": "Yauco \u00e8 una citt\u00e0 di Porto Rico situata sulla costa sud-occidentale dell'isola. L'area comunale confina a nord con Maricao, Lares e Adjuntas, a est con Guayanilla e a ovest con Gu\u00e1nica e Sabana Grande. \u00c8 bagnata a sud dalle acque del Mar dei Caraibi. Il comune, che fu fondato nel 1756, oggi conta una popolazione di quasi 50.000 abitanti ed \u00e8 suddiviso in 21 circoscrizioni (\"barrios\")."}
{"id": "1071902", "revid": "798702", "url": "https://it.wikipedia.org/wiki?curid=1071902", "title": "Nightwatch - Il guardiano di notte", "text": "Nightwatch - Il guardiano di notte (\"Nightwatch\") \u00e8 un film del 1997 diretto da Ole Bornedal, remake statunitense del film danese \"Il guardiano di notte\" (\"Nattevagten\") del 1994, anch'esso diretto da Bornedal.\nTrama.\nMartin \u00e8 uno studente in legge che accetta, per guadagnare qualche soldo, un posto di guardiano notturno presso un obitorio. Allo stesso momento un serial killer terrorizza la citt\u00e0, uccidendo delle prostitute; i cadaveri vengono naturalmente portati in obitorio e il ragazzo comincia ad essere testimone di alcuni strani avvenimenti. Le testimonianze di Martin non vengono credute da un medico con cui si interfaccia e che vorrebbe farlo licenziare, tuttavia l'ispettore locale prende il ragazzo in simpatia e gli rivela perfino alcuni elementi relativi alle indagini. Nel frattempo il ragazzo porta avanti una serie di scommesse con l'amico James, il che lo porta ad uscire a cena con una prostituta che conosceva una delle vittime del killer.\nQuando quella prostituta viene aggredita e uccisa dall'assassino, Martin diventa il principale sospettato. Nonostante la sua fidanzata Katherine abbia scoperto l'avventura con la prostituta, la ragazza \u00e8 comunque convinta della sua innocenza: Martin e l'amico James si erano infatti scambiati i nomi durante l'incontro con la prostituta, dunque il fatto che il nome \"Martin\" sia stato scritto sul muro con il sangue della ragazza dimostra soltanto che qualcuno sta cercando di incastrarlo. Il vero assassino \u00e8 in realt\u00e0 l'ispettore, che dopo aver conquistato la fiducia di Martin sta cercando di incastrarlo: l'uomo rapisce sia Martin che la sua fidanzata e sta quasi per ucciderli, ma viene interrotto dal suo vice e James. Ne consegue una lotta: il killer riesce ad uccidere il vice e ad immobilizzare i ragazzi, tuttavia James riesce a liberarsi tagliandosi una mano e spara al killer. In seguito a questa disavventura, Martin sposa Katherine e James sposa la sua ragazza Marie.\nProduzione.\nIn seguito al grande successo ottenuto da Il guardiano di notte, lo stesso regista di tale pellicola fu incaricato di girarne un remake a Hollywood da parte della Dimension Films (a sua volta una componente della Miramax). Per la produzione del film sono stati investiti 10 milioni di dollari.\nLa produzione ha richiesto che alcuni elementi del film originale venissero edulcorati: ad esempio nella scena del ristorante, mentre nel film originale veniva richiesto alla prostituta di praticare del sesso orale a Martin, nel remake le viene richiesto di masturbarlo.\nDistribuzione.\nSebbene la sua pubblicazione fosse inizialmente prevista per il 1996, l'opera \u00e8 stata infine rimandata al 1997.\nAccoglienza.\nPubblico.\nIl film ha incassato 1,3 milioni di dollari al botteghino statunitense.\nCritica.\nSull'aggregatore Rotten Tomatoes il film riceve il 28% delle recensioni professionali positive con un voto medio di 5,6 su 10 basato su 29 critiche. Molti critici hanno sottolineato come l'opera segua un canovaccio pi\u00f9 convenzionale rispetto all'originale, che costruisce l'atmosfera in maniera pi\u00f9 graduale."}
{"id": "1071903", "revid": "10728", "url": "https://it.wikipedia.org/wiki?curid=1071903", "title": "Marie-Catherine Le Jumel de Barneville, baronessa d'Aulnoy", "text": ""}
{"id": "1071904", "revid": "10728", "url": "https://it.wikipedia.org/wiki?curid=1071904", "title": "Marie-Catherine Le Jumel de Barneville", "text": ""}
{"id": "1071916", "revid": "486946", "url": "https://it.wikipedia.org/wiki?curid=1071916", "title": "Kevin &quot;Noodles&quot; Wasserman", "text": ""}
{"id": "1071918", "revid": "92723", "url": "https://it.wikipedia.org/wiki?curid=1071918", "title": "Stadio (unit\u00e0 di misura)", "text": "Lo stadio era, nell'antica Grecia, un'unit\u00e0 di misura di lunghezza pari a seicento piedi, tradizionalmente stabilita da Ercole quando misur\u00f2 lo Stadio di Pisa. \nDescrizione.\nLo stadio peraltro, avendo come unit\u00e0 di misura il piede aveva dimensioni diverse da luogo a luogo, circostanza gi\u00e0 nota agli stessi greci (100 arguiai, oppure 6 plethra = 100 piedi greci e 104 piedi romani = 30 metri): circa 177 metri nel sistema metrico, che secondo Lehmann-Haupt \u00e8 per\u00f2 una media molto variabile tra i valori di 150 e 300 metri, entrambi attestati, la media cambiava molto con la polis.\nLo stadio dell'Antica Olimpia, costruito al pi\u00f9 tardi intorno al VI secolo, ha un valore di 192,27 metri, ed era il pi\u00f9 usato e attribuito al Partenone sulla base di 100 piedi.\nNel sistema Alessandrino sono attestati diversi valori in base al periodo, tra i 155 e i 185 metri.\nNell'antica Roma lo stadio misurava 625 piedi, pari a 185 metri, ed equivalente ad 1/8 del miglio romano (Pline, \"HN\", II, 247, Strabon, VII, 7, 4), cio\u00e8 , e ad 1/10 del moderno miglio marino.\nAl tempo della dominazione romana, \u00e8 possibile il riferimento all'unit\u00e0 di misura dell'impero, come nel greco dei Vangeli (Luca, 80-90 d.C.).\nAll'epoca dello storico greco Polibio (met\u00e0 del II secolo d.C.) lo stadio greco adottava l'unit\u00e0 di misura attica pari a 177,6 metri, mentre quello romano era di 185 metri, 1/8 del miglio romano.\nInfine, lo stadio egiziano nel III secolo a.C. aveva valore pari a 157,5 metri, a sua volta diviso in 300 cubiti."}
{"id": "1071921", "revid": "184755", "url": "https://it.wikipedia.org/wiki?curid=1071921", "title": "Taverna del Puledro Impennato", "text": ""}
{"id": "1071928", "revid": "466539", "url": "https://it.wikipedia.org/wiki?curid=1071928", "title": "Yorktown (Virginia)", "text": "Yorktown \u00e8 un census-designated place degli Stati Uniti d'America, capoluogo della contea di York nello stato della Virginia. La popolazione era di 203 persone nel censimento del 2000. \u00c8 uno degli otto siti originali costituiti nella colonia della Virginia nel 1634.\nEssa \u00e8 molto famosa per essere stata il sito della resa del generale Cornwallis al generale George Washington nel 1781. Nonostante la guerra continuasse per un altro anno, questa sconfitta britannica a Yorktown pose, di fatto, termine alla Guerra d'indipendenza americana. Yorktown ebbe un ruolo preminente anche nella Guerra civile americana (1861-1865), essendo stata usata come maggior porto per lo scarico dei rifornimenti destinati sia alle citt\u00e0 del sud che a quelle del nord.\nAl giorno d'oggi, Yorktown \u00e8 parte di un importante sito storico nazionale noto come il \"Triangolo storico\" formato dalle citt\u00e0 della Virginia, Yorktown, Jamestown e Williamsburg. Essa \u00e8 anche il terminale orientale della Colonial Parkway.\nStoria.\nLa posizione geografica fece di Yorktown un punto strategico per il controllo dei fiumi della Virginia e l'accesso alla Chesapeake Bay.\nYorktown prese il nome dalla citt\u00e0 di York, una citt\u00e0 del nord dell'Inghilterra e venne fondata nel 1691 come porto per la spedizione del tabacco verso l'Europa.\nYorktown fu la base del generale britannico Charles Cornwallis durante l'assedio di Yorktown del 1781, l'ultima grande battaglia della Guerra d'indipendenza americana. Al giorno d'oggi esistono ancora nove edifici di quel periodo oltre che alcune installazioni militari usate durante l'assedio dalle truppe franco-americane. Esiste anche un monumento ai caduti francesi morti in quella battaglia.\nYorktown venne usata come base per le forze americane, al comando del generale George B. McClellan, che combatterono nel 1862 nella \"campagna peninsulare\".\nGeografia fisica.\nYorktown \u00e8 situata lungo il fiume di York nella Virginia sud-orientale. Yorktown ha molte aree distinte. L'antico villaggio di Yorktown o Yorktown storica, \u00e8 situata sulla sponda del fiume York. La strada principale scorre su un'alta scogliera a strapiombo sul mare e gli edifici che si allineano lungo di essa, sono per la maggior parte di fattura originale. Lungo il suo corso sono allineati alcuni edifici storici quali York Hall, The Somerwell House ed il monumento ai caduti. Attorno al centro della citt\u00e0 esistono delle aree residenziali.\nOggi, due installazioni militari sono ubicate nella contea di York: \nYorktown \u00e8 anche vicina alla Base navale di Norfolk."}
{"id": "1071932", "revid": "767487", "url": "https://it.wikipedia.org/wiki?curid=1071932", "title": "Mistery, Alaska", "text": "Mistery, Alaska (\"Mystery, Alaska\") \u00e8 un film del 1999 diretto da Jay Roach.\nTrama.\nA Mystery, cittadina immaginaria dell'Alaska, l'hockey su ghiaccio \u00e8 lo sport di casa. Tutti o quasi i giovani del posto pattinano e giocano a livelli d'eccellenza, tanto che ogni sabato si disputa una partita quattro contro quattro fra giocatori scelti da un apposito comitato composto dalle locali personalit\u00e0 di spicco, fra le quali il sindaco.\nA seguito di un articolo su Sports Illustrated, scritto da un loro compaesano, agli abitanti di Mystery viene proposta un'amichevole fra la loro migliore selezione e i New York Rangers, militanti nell'NHL.\nFra mille difficolt\u00e0, a cui si aggiunge il momentaneo ripensamento del sestetto professionista, e superando molteplici attriti interpersonali, anche il campo da gioco (uno stagno ghiacciato) viene trasformato in un dignitoso impianto sportivo.\nLa partita, una battaglia in cui mente, corpo e spirito di coesione vengono messi a dura prova, termina 5-4 per i N.Y. Rangers, che alla fine offrono a due dei loro avversari (Connor Banks e il giovane Stevie Weeks) un contratto da professionisti, per la gioia dei beneficiari e della popolazione l\u00ec accorsa.\nProduzione.\nIl film \u00e8 stato prodotto dalla Baldwin/Cohen Productions, con la collaborazione di Hollywood Pictures e Rocking Chair Productions. Gli effetti speciali sono a opera della Pacific Vision Productions. I costumi sono stati forniti dalla Sportsrobe, la Filmworks Catering ha organizzato il catering, mentre della ristorazione si \u00e8 occupata la Roundabout Entertainment. Il titolo \u00e8 stato ideato dalla Buena Vista Imaging. Le scene sono state girate dal 26 gennaio al 18 aprile 1998 completamente in Canada, pi\u00f9 precisamente a Canmore e al Parco nazionale Banff (entrambi situati nella provincia di Alberta). In origine c'era l'intenzione di girare il film a Rossland, nella Columbia Britannica, e si sarebbe dovuto chiamare \"Face Off\". Il budget per la realizzazione della pellicola ammonta a circa $ 28.000.000.\nDistribuzione.\nIl film \u00e8 stato distribuito negli Stati Uniti il 1\u00ba ottobre 1999; a Porto Rico il 7 ottobre; in Slovacchia il 28 ottobre; in Portogallo il 7 gennaio 2000 con il nome \"Alaska Escaldante\"; in Malaysia il 20 gennaio; in Estonia il 28 gennaio; in Nuova Zelanda il 10 febbraio; In Italia il 28 febbraio; in Australia il 16 marzo; in Islanda il 28 aprile; in Argentina il 9 maggio come \"Alaska ardiente\"; nelle Filippine il 10 maggio; in Giappone il 19 luglio; nel Regno Unito in agosto; in Sudafrica l'11 agosto; in Ungheria il 26 novembre come \"Majd, ha fagy!\".\nDivieto.\nIl film \u00e8 stato vieto ai minori di 6 anni in Germania; minori di 7 in Svezia; 12 in Portogallo; 13 in Spagna e Filippine; 15 in Regno Unito; 16 in Argentina. Censura pi\u00f9 severa negli Stati Uniti, dove la Motion Picture Association of America (MPAA) ha valutato il film \"R\" (restricted), ovvero vietato ai minori di 17 anni non accompagnati dai genitori, ma soprattutto in Malaysia e a Singapore, dove fu vietato ai minori di anni 18.\nVersione italiana.\nLa direzione del doppiaggio italiano \u00e8 a cura di Sandro Acerbo, su dialoghi di Paolo Turco, per conto della SEFIT-CDC.\nAccoglienza.\nNel primo week-end di apertura in patria incassa $ 3.102.191, mentre il guadagno totale ammonta a circa $ 8.888.143. La pellicola viene accolta abbastanza positivamente: su IMDb ottiene un punteggio di 6,7/10; su MYmovies 2,5/5; su AllMovie 5/10."}
{"id": "1071933", "revid": "6923", "url": "https://it.wikipedia.org/wiki?curid=1071933", "title": "Greg Kriesel", "text": "Kriesel \u00e8 uno dei membri fondatori della band assieme a Dexter Holland. I suoi hobby sono il golf e la collezione dei cappelli.\nEra nella squadra liceale di atletica con il compagno di band Dexter Holland, ed era pure nel Club della Matematica. Attualmente vive in California. Insieme a Dexter ha fondato una etichetta discografica, la Nitro Records, nel 1994.\nIl 28 maggio 2008 \u00e8 stato annunciato sul sito web che per la prima volta la band suoner\u00e0 con un altro bassista, Scott Shiflett, basso della band punk Face to Face, perch\u00e9 Greg \u00e8 diventato padre per la quarta volta ed \u00e8 stato impegnato in famiglia. \u00c8 ritornato a suonare da met\u00e0 giugno. Nel corso del 2018 ha abbandonato il gruppo in seguito a degli attriti con Dexter Holland e Noodles."}
{"id": "1071934", "revid": "92723", "url": "https://it.wikipedia.org/wiki?curid=1071934", "title": "Monastero di San Giovanni (Patmos)", "text": "Il monastero di San Giovanni il Teologo (\"\u00c1gios Io\u00e1nis Theol\u00f3gos\") sorge sull'isola di Patmo, in Grecia; nel 1999 \u00e8 stato inserito nell'elenco dei Patrimoni dell'umanit\u00e0 dell'UNESCO.\nStoria.\nIl monastero venne fondato nel 1088 dal monaco bizantino Cristodulo e, anche grazie all'aiuto dell'imperatore Alessio I Comneno, venne consacrato a San Giovanni il \"Teologo\". Successivamente fu continuato dai seguaci di Cristodulo e ampliato nei secoli XV-XVII.\nIn epoca romana Patmo era un luogo d'esilio, in cui secondo la tradizione l'evangelista Giovanni avrebbe scritto il libro dell'Apocalisse. Patmo \u00e8 infatti citata esplicitamente nell'opera come luogo in cui egli avrebbe avuto le sue visioni, e la caverna in cui ci\u00f2 sarebbe avvenuto \u00e8 considerata come uno dei luoghi pi\u00f9 importanti da parte della Chiesa greco-ortodossa.\nIl monastero.\nL'interno del monastero presenta molti cortili e chiostri. Nella corte centrale, con tre grandi arcate costruite nel 1698 come contrafforte per gli edifici laterali, si trova il \"Katholik\u00f3n\", formato dalla chiesa principale, dalla cappella di San Cristodulo e da quella della vergine. La \"chiesa principale\" si trova nella parte pi\u00f9 antica del monastero, ed \u00e8 preceduta da un esonartece del XVII secolo costruito con elementi della basilica paleocristiana e decorato con affreschi del sei-ottocento. Il nartece, del XII secolo e con pitture dei secoli XII-XIV, d\u00e0 accesso alla \"cappella di S.Cristodulo\", costruita nel XVI secolo come sede delle spoglie del fondatore. Nell'interno della chiesa, con pianta a croce greca e cupola centrale, sono presenti una sfarzosa iconostasi del 1820 e alcuni affreschi del XVII secolo, che per\u00f2 sono stati ridipinti nell'Ottocento. Nella \"cappella della Vergine\" sono di grande importanza i dipinti bizantini della fine del XII secolo; interessante \u00e8 anche l'iconostasi in stile cretese del 1607.\nL'archivio.\nL'Archivio di Stato locale contiene almeno 78 documenti latini scoperti nel 1970 in aggiunta alla collezione gi\u00e0 catalogata da Miklo\u0161i\u010d-J. M\u016bller alla fine del XIX secolo. I testi sono divisi in tre parti: documenti del metochio di san Giovanni Stilita a Creta; documenti relativi alo status giuridico di privilegio accordato al monastero da Pontefici, imperatori, dogi e dagli Ospitalieri di Rodi; documenti relativi alla richiesta di protezione del monastero rivolta ai Paesi cattolici nel corso della dominazione turca.\nDopo la caduta di Creta, il doge Morosini trasport\u00f2 a Venezia i documenti di La Canea e solamente una parte di quelli depositati a Candia. Gli originali risultano quindi assenti nell'Archivio di Stato di Venezia."}
{"id": "1071943", "revid": "767487", "url": "https://it.wikipedia.org/wiki?curid=1071943", "title": "The Crash (gruppo musicale)", "text": "The Crash \u00e8 stato un gruppo pop rock finlandese composto da Teemu Brunila (cantante/chitarrista), Samuli Haataja (bassista/cantante), Erkki Kaila (batterista). Il gruppo nasce nel 1991, subisce cambi di formazione e di nome, un primo EP esce nel 1997 a nome \"Crush\", dal 1998 diventano \"The Crash\" e nel 1999 pubblicano il loro album di debutto \"Comfort Deluxe\"."}
{"id": "1071951", "revid": "57342", "url": "https://it.wikipedia.org/wiki?curid=1071951", "title": "Guglielmo Nucci", "text": "Biografia.\nFiglio di Saverio e Maria Adamo, dopo essersi laureato a 22 anni in giurisprudenza fu arruolato come ufficiale di complemento allo scoppio della seconda guerra mondiale. Ferito al fronte, fu congedato. Alla fine del conflitto, entr\u00f2 nella pubblica amministrazione diventando Direttore generale dell'Ufficio del Lavoro della Calabria e, successivamente, fu eletto ininterrottamente deputato nel 1958, nel 1963, nel 1968, nel 1972 e nel 1977, per la Democrazia Cristiana. Sposato con Maria Bianco ha avuto tre figli, la prima dei quali, Anna Maria, \u00e8 stata a sua volta deputato per tre legislature.\nDurante il mandato elettorale ha ricoperto la carica di Sottosegretario di stato nei seguenti governi:"}
{"id": "1071953", "revid": "1632387", "url": "https://it.wikipedia.org/wiki?curid=1071953", "title": "Clawfinger", "text": "I Clawfinger sono un gruppo musicale alternative metal originario della Svezia e sono uno dei primi gruppi ad aver adottato sonorit\u00e0 rap metal e industrial metal in Europa. I Clawfinger sono noti per la loro musica aggressiva ma melodica e per i loro testi, riguardanti la politica e il razzismo.\nStoria.\nL'origine della band risale all'estate del 1989, quando Zak Tell e Jocke Skog si incontrano mentre lavoravano al Rosegrove Hospital nelle vicinanze di Stoccolma.\nNel 1990 si uniscono a loro B\u00e5rd Torstensen e Erlend Ottem e presto capiscono di avere i soliti interessi musicali. Passando il loro tempo libero a provare e sperimentare acquisiscono le basi per potersi definire una band.\nIl loro primo demo comprendeva le canzoni \"Nigger\", \"Waste of Time\" e \"Profit Preacher\", che grazie all'aiuto delle radio attirano l'attenzione dell'etichetta MVG.\n\"Nigger\" \u00e8 una profonda ed elaborata dichiarazione anti-razzista che raggiunge un notevole successo a livello mondiale, diventando anche un singolo. Nel 1993 i Clawfinger pubblicano il loro album di debutto \"Deaf Dumb Blind\". L'album vende in tutto 600\u00a0000 copie a livello mondiale e viene acclamato dalla stampa svedese. Con l'aggiunta di Andr\u00e9 Skaug ed il batterista Morten Skaug, i Clawfinger partecipano ad importanti festival europei ottenendo date di supporto agli Anthrax e agli Alice in Chains.\nLa band ha ricevuto molti premi, tra cui due Grammies agli Swedish Grammy Awards nel 1994 per Miglior Band Hard rock e Miglior Video. Dopo i tour, i Clawfinger, tornano in studio per registrare il loro secondo album \"Use Your Brain\", uscito nel 1995. Dopo la pubblicazione partono per un tour promozionale, partecipando inoltre all'Ozzy Osbourne's Monsters of Rock Festival in Sud-America, suonando inoltre con Megadeth, Faith No More, e Alice Cooper. Concludono il loro tour con altre date in Europa.\nI Clawfinger tornano sotto i riflettori nel 1997 con un album omonimo. Pubblicano inoltre tre singoli (\"Biggest &amp; the Best\", \"Don't Wake Me Up\" e \"Two Sides\"). Dopo quattro anni di attesa nel 2001 i fan dei Clawfinger possono ascoltare i nuovi pezzi del gruppo, che compongono l'album \"A Whole Lot of Nothing\". Questo era il lavoro pi\u00f9 complesso della band, con un notevole e elaborato uso del sintetizzatore che aiut\u00f2 a definire una nuova dimensione della loro musica.\n\"Zeros &amp; Heroes\" viene pubblicato nel 2003. Le novit\u00e0 presenti in questo album riguardano sia le sonorit\u00e0 della band che i testi, poich\u00e9 vi \u00e8 un suono pi\u00f9 duro e aggressivo che lascia poco spazio all'elettronica e testi molto discutibili. Nell'ottobre dello stesso anno il chitarrista Erlend Ottem lascia la band per dedicarsi alla carriera di specialista software.\nNel 2005 viene pubblicato \"Hate Yourself with Style\", il loro album pi\u00f9 aggressivo fino ad ora.\nSecondo Jocke Skog (tastierista/programmatore) \"era qualcosa che sentivamo di dover fare, un nuovo inizio dopo l'abbandono di Erlend\". L'album \u00e8 stato scritto, prodotto e mixato dagli stessi CLawfinger nei in Svezia, studio posseduto a met\u00e0 con l'altro gruppo svedese Meshuggah. Nell'estate del 2007 viene pubblicato il settimo album \"Life Will Kill You\".\nNel loro periodo di attivit\u00e0 i Clawfinger hanno pubblicato 13 singoli e 7 album, ognuno dei quali ha almeno due tracce bonus nelle rispettive versioni limitate.\nI Clawfinger sono famosi per la loro relazione con i propri fans. Zak Tell risponde spesso alle domande presenti sul forum della band, ed ogni settimana \u00e8 prevista una sessione di chat IRC nella quale i fans possono parlare direttamente con ogni membro della band."}
{"id": "1071955", "revid": "287204", "url": "https://it.wikipedia.org/wiki?curid=1071955", "title": "Fu\u00dfball-Club 08 Homburg/Saar", "text": "L'FC 08 Homburg \u00e8 una societ\u00e0 calcistica tedesca di Homburg, citt\u00e0 del Saarland. I colori sociali sono il verde e il bianco. Nella stagione 2019-2020 milita nella Regionalliga Sud-Ovest, quarta divisione del campionato tedesco.\nStoria.\nIl club \u00e8 stato fondato il 15 giugno 1908, da un gruppo di diciassette persone in un pub locale. Nel 1913, il club venne rinominato \"FV Homburg\", ed incominci\u00f2 a giocare, sempre in quell'anno, nel campionato locale. Negli anni venti il club ha militato nelle leghe minori.\nDopo la Seconda guerra mondiale le autorit\u00e0 alleate smantellarono tutte le associazioni presenti in Germania, associazioni calcistiche comprese. L\"'FC Homburg\" venne ricostituito nel 1947 come \"Omnisportverein SV Homburg\" e nel 1949 prese la denominazione attuale. Sempre in quegli anni, la regione della Saar era occupata delle autorit\u00e0 francesi che fecero molti sforzi per far s\u00ec che la regione si unisse alla Francia, o che perlomeno si distaccasse dalla Germania.\nQuesto fatto nello sport \u00e8 noto poich\u00e9 la Saar ha partecipato come nazione indipendente alle Olimpiadi del 1952 e alle qualificazioni dei Mondiali di calcio del 1954; \u00e8 stato creato, seppur breve tempo, un campionato di calcio (la Saarland Ehrenliga), e l'altra squadra di calcio del land di un certo spessore, l'1. FC Saarbr\u00fccken, ha militato nella seconda divisione del campionato francese, l'FC Homburg invece ha militato nella Ehrenliga dal 1949 al 1951. Dal 1956 la Federcalcio della Saar, insieme alle squadre del lander, si \u00e8 aggregata alla DFB.\nTra gli anni cinquanta e sessanta il club ha conquistato un paio di campionati amatoriali e ha militato di nuovo nella seconda divisione. Verso la fine anni settanta la squadra \u00e8 riuscita a raggiungere in due occasioni i quarti di finale di Coppa di Germania, e all'inizio degli anni ottanta \u00e8 retrocessa in terza divisione. Il club si riscatt\u00f2 nella seconda met\u00e0 del decennio.\nLa squadra risal\u00ec infatti in Zweite Bundesliga, e nel 1986 fu promossa in Bundesliga, milit\u00f2 due anni in massima divisione, retrocesse, ritorn\u00f2 per l'ultima volta in Bundesliga (1989-90) e da quel momento in poi per il club cominci\u00f2 una parabola discendente che lo ha portato a giocare in quinta divisione.\nDurante l'ultimo ventennio la societ\u00e0 fu coinvolta in alcune disavventure. Nel 1988, la federcalcio tedesca proib\u00ec alla squadra di farsi sponsorizzare da una societ\u00e0 produttrice di preservativi. Nel 1998 la societ\u00e0 fece un'intesa con l'1. FC Saarbr\u00fccken che riguardava i prestiti dei giocatori in quanto l'Homburg era gravato da pesanti problemi finanziari. Ma ci\u00f2 non serv\u00ec: l'Homburg dichiar\u00f2 bancarotta e fu relegato in Oberliga.\nGiocatori.\nMiroslav Klose ha militato nella societ\u00e0 calcistica negli anni Duemila."}
{"id": "1071963", "revid": "15428", "url": "https://it.wikipedia.org/wiki?curid=1071963", "title": "Guglielmo Lungaspada", "text": ""}
{"id": "1071964", "revid": "287204", "url": "https://it.wikipedia.org/wiki?curid=1071964", "title": "Dobri\u010d", "text": "Dobri\u010d (\u0414\u043e\u0431\u0440\u0438\u0447 in bulgaro; nomi storici: \"Hac\u0131o\u011flu Pazarc\u0131k\" in turco, \"Bazargic\" in rumeno, \"Tolbuhin\" durante l'epoca socialista) \u00e8 una citt\u00e0 della Bulgaria nord-orientale di 111.000 abitanti, a 45\u00a0km a nord di Varna.\n\u00c8 capitale dell'omonimo distretto (4707\u00a0km\u00b2; 258.000 abitanti) che si estende nella sezione nord-orientale del paese, al confine con la Romania.\nEtimologia.\nL'attuale nome \u00e8 stato attribuito alla citt\u00e0 dal governante dobrugiano Dobrotitsa nel XIV secolo, e deriva dalla radice slava \"dobr\", buono.\nStoria.\nLe prime testimonianze di insediamento nell'area di Dobri\u010d risalgono al periodo tra il IV e il III secolo A.C.. Con il nome latino di Abrittum, la citt\u00e0 era parte della provincia romana di Moesia, abbastanza importante per diventare diocesi suffraganea del Metropolita della capitale provinciale Marcianopoli. La diocesi scomparve in seguito, con il sostanziale ritiro del cattolicesimo dalla regione.\nNumerose rovine databili rispettivamente tra il II e il IV secolo D.C. e il VIII e XI secolo D.C. testimoniano la continua presenza umana nell'area. Tra questi \u00e8 stata rinvenuta anche una necropoli pagana bulgara nell'attuale centro della citt\u00e0. Verso la fine dell'XI secolo, l'invasione dei Peceneghi devast\u00f2 l'interno della Dobrugia, spopolando la zona, nell'epoca del Secondo impero bulgaro.\nNel XVI secolo, in pieno dominio ottomano, la citt\u00e0 fu rifondata dal mercante turco \"Hac\u0131o\u011flu Pazarc\u0131k\", e venne ribattezzata con il suo nome per i successivi 200 anni. Secondo le statistiche ottomane del 1646-1650, \"Hac\u0131o\u011flu Pazarc\u0131k\" contava oltre 1.000 case, 100 negozi, 3 locande, 3 bagni turchi, 12 moschee e 12 scuole. Tra il XVII e il XIX secolo, la citt\u00e0 divenne un importante emporio commerciale, centro artigianale e agricolo, conosciuta per i settori tessile, conciario e alimentare.\nAll'inizio del XIX secolo, la popolazione della citt\u00e0 raggiunse le 12.000 persone, molti dei quali rifugiati in seguito alle numerose guerre russo-turche. Con il risveglio nazionale bulgaro, anche l'aspetto esteriore della citt\u00e0 inizi\u00f2 a mutare. Meno soggetti alla loro condizione di dhimmi, e sempre meno timorosi del dominio turco, i bulgari edificano la prima chiesa ortodossa nel 1843. Il 27 gennaio 1878 la citt\u00e0 venne definitivamente liberata dal giogo ottomano, e riacquis\u00ec l'antico nome Dobri\u010d nel febbraio 1882.\nCon il Trattato di Bucarest del 1913, confermato dal Trattato di Neuilly (1919), la citt\u00e0 di Dobri\u010d fu assegnata alla Romania: venne ribattezzata \"Bazargic\", trasformazione del nome turco \"Hac\u0131o\u011flu Pazarc\u0131k\", e assegnata alla Contea di Caliacra (\"Jude\u0163 Caliacra\" in romeno). Tale situazione perdur\u00f2 fino al 1940, anno la Dobrugia torn\u00f2 alla Bulgaria, con la conseguente scomparsa della Contea di Caliacra e il ritorno della citt\u00e0 al nome bulgaro. Durante l'epoca socialista nel XX secolo, la citt\u00e0 venne ribattezzata Tolbuhin in onore dell'omonimo maresciallo sovietico che aveva guidato le truppe in Romania e in Bulgaria alla fine della Seconda Guerra mondiale, contribuendo cos\u00ec a legare le sorti del Paese a quelle dell'Unione Sovietica.\nInfine, il 19 settembre 1990, un decreto presidenziale restitu\u00ec alla citt\u00e0 l'originario nome di Dobri\u010d, sebbene le targhe automobilistiche riportino ancora oggi per Dobri\u010d la sigla sovietica della citt\u00e0, TX (da \u0422\u043e\u043b\u0431\u0443\u0425\u0438\u043d, letto in bulgaro come \"TH\" da TolbuHin). Inoltre, nonostante il cambio di nome, architettonicamente Dobri\u010d mantiene ancora oggi l'aspetto di una citt\u00e0 ex socialista.\nAllo scrittore Jordan Jovkov, che visse e insegn\u00f2 a Dobri\u010d, \u00e8 dedicato un piccolo ma interessante museo.\nPopolazione.\nAl 2012, il comune di Dobri\u010d contava 90.375 abitanti, che raggiungevano i 112.203 abitanti nell'intera area metropolitana. Il numero \u00e8 in calo rispetto ai valori del periodo 1986-1991, e in particolare rispetto al valore massimo, raggiunto nel 1991, di oltre 110.000 abitanti nella sola area comunale.\nComposizione etnica e religiosa.\nIn accordo con i dati del censimento ufficiale, la composizione etnica di Dobri\u010d \u00e8 la seguente:\nLe professioni religiose si dividono tra:\nLa pi\u00f9 antica chiesa di Dobri\u010d \u00e8 quella di San Giorgio, situata nel centro della citt\u00e0. Venne costruita nel 1864, in pieno risveglio nazionale, sulle rovine della pi\u00f9 antica chiesa del 1843, bruciata durante la Guerra di Crimea, insieme ad alcuni quartieri della parte bassa della citt\u00e0."}
{"id": "1071967", "revid": "183976", "url": "https://it.wikipedia.org/wiki?curid=1071967", "title": "Guglielmo del Monferrato", "text": ""}
{"id": "1071974", "revid": "73560", "url": "https://it.wikipedia.org/wiki?curid=1071974", "title": "Attacco ai Database", "text": ""}
{"id": "1071975", "revid": "125099148", "url": "https://it.wikipedia.org/wiki?curid=1071975", "title": "Rasphuis", "text": "La Rasphuis era una casa di detenzione in Amsterdam aperta nel 1596, in cui venivano rinchiusi, assieme a criminali comuni e debitori, i mendicanti.\nIl nome significa letteralmente \"casa del Saracco o \"casa della sega\", poich\u00e9 i reclusi, obbligati a lavorare fino a quattordici ore al giorno, utilizzavano saracchi (o seghe da legno) per produrre segatura dal legno del Brasile.\nIl suo funzionamento comprendeva tre grandi principi:\nStoricamente il Rasphuis costituisce il punto di incontro tra la teoria del 1600, di una trasformazione degli individui attraverso un esercizio continuo, e la pratica penitenziaria del 1700. Esso confer\u00ec alle tre istituzioni che furono allora attuate (ovvero la casa di forza di Gand, il sistema di reclusione americano e quello inglese) i principi fondamentali, e ciascuna di esse si svilupper\u00e0 in una direzione particolare.\nAlcuni ribelli poi venivano rinchiusi in celle in cui veniva pompata acqua, il recluso se voleva salvarsi doveva a sua volta pompare acqua all'esterno. Questa era considerata una punizione esemplare poich\u00e9 obbligava il punito a lavorare per salvarsi."}
{"id": "1071976", "revid": "1318658", "url": "https://it.wikipedia.org/wiki?curid=1071976", "title": "Pythagoreion", "text": "Il Pythagoreion \u00e8 un antico porto fortificato che si trova sull'isola di Samo, in Grecia.\nNell'antichit\u00e0 era conosciuto come \"Tigani\" (in greco significa 'padella'), successivamente nel 1955 prese il nome del famoso matematico nativo proprio dell'isola di Samo..\nTunnel di Eupalino.\nIl sito conserva i resti di numerose strutture di epoca greca e romana, fra cui un notevole antico acquedotto di epoca greca, l'acquedotto di Eupalino progettato dall'architetto Eupalino di Megara. I resti sono stati inseriti nel 1992 nell'elenco dei Patrimoni dell'umanit\u00e0 dell'UNESCO, insieme al vicino Heraion di Samo."}
{"id": "1071979", "revid": "547034", "url": "https://it.wikipedia.org/wiki?curid=1071979", "title": "Franco Menichelli", "text": "Ha introdotto numerose innovazioni stilistiche e tecniche nel mondo della ginnastica artistica, tra le quali quella di gareggiare al corpo libero indossando i pantaloncini corti al posto di quelli lunghi di colore bianco.\nCarriera.\nLa scelta tra il calcio e la ginnastica, e gli esordi in Nazionale.\nNato in una famiglia originaria del Trionfale, Franco Menichelli \u00e8 figlio del gestore di un bar di Piazzale della Radio, nel popolare quartiere Portuense. Il giovane Franco pratica il calcio insieme al fratello maggiore Giampaolo, un promettente attaccante che giocher\u00e0 anche in Serie A, con la Roma, la Juventus e in Nazionale. Un terzo fratello, Mario, accompagner\u00e0 la carriera di Giampaolo e Franco.\nNel 1953, Franco si iscrive alla neo-nata societ\u00e0 Ginnastica Romana ed \u00e8 allenato da Gianluigi Ulisse, ma continua ad alternare la ginnastica al calcio.\nLa scelta definitiva, infatti, si deve a una rivalit\u00e0 giovanile con Angelo Guidarelli, campione italiano nella categoria Allievi nel 1954, come Menichelli ha successivamente dichiarato: \nNel 1957, a soli sedici anni, Menichelli \u00e8 notato da Romeo Neri, direttore tecnico della Nazionale italiana di ginnastica artistica, e gi\u00e0 plurivincitore alle Olimpiadi di Los Angeles 1932.\nNeri fa esordire Menichelli in Nazionale nel vittorioso incontro contro la Jugoslavia. L'anno successivo la guida della Nazionale \u00e8 affidata allo svizzero Jack G\u00fcnthard, gi\u00e0 medaglia d'oro alla sbarra alle Olimpiadi di Helsinki. G\u00fcnthard inserisce Menichelli nel gruppo di giovani atleti che costituiranno la pi\u00f9 forte squadra di ginnastica maschile italiana del dopoguerra, sebbene Menichelli avesse un'idea innovativa della ginnastica, molto differente dalle rigide concezioni dell'allenatore svizzero.\nOlimpiadi di Roma e vittorie successive.\nNel 1960, Franco Menichelli \u00e8 campione nazionale nel concorso generale individuale.\nAi Giochi Olimpici di Roma, nella sua citt\u00e0 e nello scenario delle Terme di Caracalla, Menichelli si aggiudica la medaglia di bronzo nel concorso generale a squadre assieme a Giovanni e Pasquale Carminucci, Gianfranco Marzolla, Orlando Polmonari e Angelo Vicardi. Nel concorso generale individuale, primo tra gli italiani, si classifica al decimo posto, dietro a \u201cmostri sacri\u201d come Boris \u0160achlin e Takashi Ono. Nella sua specialit\u00e0 preferita, il corpo libero, vince un'altra medaglia di bronzo. Sono le prime medaglie \u2013 con l'argento vinto nella stessa edizione da Giovanni Carminucci alle parallele - che l'Italia conquista alle Olimpiadi dopo ventotto anni.\nNel 1961, in Lussemburgo, Menichelli si laurea campione europeo nel corpo libero; conquista la medaglia d'argento nel volteggio e quella di bronzo alle parallele. Ai mondiali dell'anno successivo (Praga 1962), conferma la medaglia di bronzo \u201colimpica\u201d al corpo libero. Nello stesso anno Franco Menichelli si aggiudica per la seconda volta il titolo di campione italiano assoluto.\nAgli Europei di Belgrado del 1963 si conferma Campione continentale nel corpo libero e vince la medaglia di bronzo alle parallele. Ai IV Giochi del Mediterraneo, disputatisi a Napoli, vince la medaglia d'oro nel concorso a squadre, al volteggio e \u2013 naturalmente \u2013 al corpo libero ed altre due medaglie di bronzo al concorso generale individuale e agli anelli. Vince per la terza volta il titolo di campione italiano assoluto.\nL'Imperatore del Giappone.\nNel 1964 i giochi olimpici si tengono a Tokyo, cio\u00e8 nella tana dei maestri giapponesi. La giuria \u00e8 naturalmente portata a favorire gli atleti di casa e la squadra italiana, pur rinforzata dall'arrivo di Luigi Cimnaghi e Bruno Franceschetti, al posto di Polmonari e Marzolla, gareggia con l'handicap. Ricorda Menichelli: \"\u201d\u2026 un giudice australiano. Nella prova generale aveva assegnato dei punteggi molto strani. A tutti i giapponesi e ai sovietici assegnava punteggi alti, 9.70-9.80. A me, cos\u00ec come ad altri ginnasti dava sempre punteggi bassi, 9.30-9.40. Evidentemente non era all'altezza di una gara di quel livello\u201d\". La Nazionale italiana scende quindi dal podio conquistato quattro anni prima e si classifica \u201csolo\u201d quarta.\nUn'altra situazione sembra giocare a sfavore di Franco Menichelli: all'epoca l'ammissione alle finali di specialit\u00e0 \u00e8 assegnata dopo lo svolgimento di esercizi obbligatori; i primi sei atleti sommano al punteggio ottenuto nella fase preliminare quello degli esercizi liberi della fase finale. Tale regolamento \u2013 che sar\u00e0 cambiato \u2013 non valorizza la ginnastica innovativa di Menichelli, che limita al minimo le fasi statiche o a terra per compiere combinazioni multiple, per il momento, ancora sconosciute. Nel concorso generale individuale, quindi, pur ottenendo il miglior punteggio dei sei finalisti negli esercizi liberi di tutte le cinque specialit\u00e0 della ginnastica, Menichelli si classifica solo al quinto posto.\nLo stesso discorso rischia di verificarsi nella classifica di specialit\u00e0 dell'esercizio al corpo libero, il prediletto dal fuoriclasse italiano, con l'aggravante di dover battere il campione di casa Yukio End\u014d, campione del mondo in carica e fresco vincitore della medaglia d'oro nel concorso generale individuale. Menichelli, sorteggiato a gareggiare per ultimo, compie il capolavoro della sua carriera: grazie a delle combinazioni non pi\u00f9 singole ma multiple che agganciano una difficolt\u00e0 all'altra, impressiona talmente la giuria che non pu\u00f2 non assegnargli la medaglia d'oro. Il suo modo di interpretare la ginnastica artistica sar\u00e0 poi ripreso nei decenni successivi, in particolare dai ginnasti sovietici Nikolaj Andrianov e Dmitrij Bilozer\u010dev.\nNella specialit\u00e0 degli anelli, Menichelli si presenta agli esercizi liberi con il secondo punteggio degli obbligatori, ancora dopo Endo che, per\u00f2, si auto elimina con un clamoroso errore. La giuria internazionale, tuttavia, premia l'altro atleta giapponese Takuji Hayata \u2013 che non aveva mai concorso n\u00e9 si sarebbe pi\u00f9 ripetuto a tali livelli \u2013 e l'atleta azzurro deve accontentarsi della medaglia d'argento per soli 0,05 punti di distacco.\nNella specialit\u00e0 delle parallele, Menichelli \u00e8 ammesso alla finale con il sesto ed ultimo tra i punteggi utili degli esercizi obbligatori. Il primo degli eliminati, a pari merito con un altro giapponese, \u00e8 il compagno di squadra Giovanni Carminucci, Campione d'Europa in carica. Menichelli vorrebbe rinunciare alla finale ma ci\u00f2 avrebbe significato favorire anche l'altro giapponese. Si presenta sul campo di gara e vince ancora una medaglia di bronzo.\nNello stesso anno delle Olimpiadi giapponesi, Menichelli \u00e8 per la quarta volta campione nazionale nel concorso generale individuale.\nCampione Europeo assoluto e altri trionfi.\nMenichelli trionfa ai Campionati europei del 1965 ad Anversa, aggiudicandosi il titolo assoluto nel concorso generale individuale maschile. \u00c8 tuttora l'unico ginnasta italiano ad esservi riuscito, insieme a Vanessa Ferrari nella categoria femminile (2007). Nella stessa edizione, Menichelli vince altre tre medaglie d'oro di specialit\u00e0, al corpo libero, agli anelli, alla sbarra e un'altra medaglia di bronzo alle parallele. Si conferma per la quinta volta campione nazionale nel concorso generale individuale.\nNel 1966 vince due medaglie di bronzo ai Mondiali di Dortmund, al corpo libero e agli anelli. \u00c8 per la sesta volta (quinta consecutiva) campione nazionale nel concorso generale.\nAi Campionati europei di Tampere del 1967, Menichelli \u00e8 argento al corpo libero e alle parallele; bronzo nel concorso generale individuale e alla sbarra. Ai V Giochi del Mediterraneo che si tengono a Tunisi nello stesso anno, vince ben cinque medaglie d'oro: nel concorso a squadre, nel corpo libero, agli anelli, alla sbarra e nel volteggio; \u00e8 argento nel concorso generale individuale e bronzo al cavallo.\nL'infortunio a Citt\u00e0 del Messico e il ritiro.\nMenichelli si ripresenta ai Giochi Olimpici di Citt\u00e0 del Messico 1968 dove potrebbe incrementare il suo palmar\u00e8s, ma ne \u00e8 impedito da un grave infortunio, rottura del tendine d'Achille, occorsogli durante la fase finale della prova al corpo libero di qualificazione del concorso a squadre. Pur senza aver completato l'uscita finale, il suo esercizio \u00e8 valutato con un eccellente 9,30.\nRistabilitosi, tenta saltuariamente di riprendere la carriera agonistica ma con scarsi risultati. Si ritira definitivamente nel 1973.\nFranco Menichelli \u00e8 stato il pi\u00f9 grande ginnasta italiano dal 1932 in poi, quanto meno sino all'avvento di Jury Chechi. Ha vissuto la ginnastica artistica a 360\u00b0 anche nella sfera privata: diplomato ISEF, \u00e8 stato insegnante di educazione fisica e ha sposato la campionessa italiana assoluta del 1964, Gabriella Pozzuolo. Dal 1973 al 1979 ha allenato la Nazionale maschile di ginnastica artistica.\nNel 2003 \u00e8 stato inserito nella hall of fame internazionale della ginnastica (International Gymnastics Hall of Fame)."}
{"id": "1071981", "revid": "123643136", "url": "https://it.wikipedia.org/wiki?curid=1071981", "title": "Auguste Bravais", "text": "Studi\u00f2 al \"Coll\u00e8ge Stanislas\" a Parigi e nel 1829 entr\u00f2 all'\u00c9cole Polytechnique. Alla fine dei suoi studi divenne un ufficiale di marina. Grande avventuriero, si imbarc\u00f2 sul \"Finist\u00e8re\" nel 1832, e in seguito sul \"Loiret\"; cooper\u00f2 a lavori di idrografia lungo le coste algerine. Partecip\u00f2 anche alla spedizione \"La Recherche\", inviata presso l'isola di Spitsbergen e in Lapponia per misure meteorologiche e forse per soccorrere la \"Lilloise\".\nA partire del 1840 tenne corsi di matematica applicata all'astronomia alla facolt\u00e0 di scienze dell'Universit\u00e0 di Lione, e, successivamente, ottenne la cattedra di fisica all'\u00c9cole Polytechnique (prima occupata da Victor Le Chevalier), restandovi dal 1845 al 1856 (data in cui sar\u00e0 sostituito da Hureau de S\u00e9narmont). Nel 1854, infine, succedette a Albin Reine Roussin all'Acad\u00e9mie des sciences.\nNel 1845 Bravais aveva descritto le 14 possibili disposizioni di punti nello spazio per formare celle elementari di una struttura cristallina nei sistemi tridimensionali; queste 14 figure sono oggi note come reticoli di Bravais. Nella sua vita, Bravais si era occupato anche di magnetismo, meteorologia (fu cofondatore della \"Soci\u00e9t\u00e9 m\u00e9t\u00e9orologique\") e geometria botanica."}
{"id": "1071983", "revid": "92719", "url": "https://it.wikipedia.org/wiki?curid=1071983", "title": "Fagiano orecchiuto", "text": ""}
{"id": "1071985", "revid": "113598739", "url": "https://it.wikipedia.org/wiki?curid=1071985", "title": "Unione Montana Potenza Esino Musone", "text": "L'Unione Montana Potenza Esino Musone ha sede a San Severino Marche, in provincia di Macerata, nelle Marche.\nStoria.\nNata come \"Comunit\u00e0 Montana Alte Valli del Potenza e dell'Esino\" viene cessata alla data del 31 dicembre 2014.\nDal 1 gennaio 2015 subentra l'\"Unione Montana Alte Valli del Potenza e dell'Esino\".\nSi sono aggiunti all'unione i comuni di Apiro, Cingoli e Poggio San Vicino (ex Comunit\u00e0 montana del San Vicino).\nNegli anni seguenti il nome \u00e8 stato variato in \"Unione Montana Potenza Esino Musone\".\nComuni.\nL'Unione Montana Potenza Esino Musone comprende 12 comuni:"}
{"id": "1071986", "revid": "125294677", "url": "https://it.wikipedia.org/wiki?curid=1071986", "title": "Giovanni Acerbi", "text": "Biografia.\nNacque a Castel Goffredo da Giovanni Battista e Domenica Moneta.\nNipote dell'esploratore Giuseppe Acerbi, svolse fin dalla giovinezza un'intensa attivit\u00e0 cospirativa. Fu arrestato per propaganda mazziniana nel 1847 a Pavia, dove frequentava la facolt\u00e0 di giurisprudenza e tradotto a Milano nelle carceri di Santa Margherita sotto l'imputazione di alto tradimento. Liberato nel corso delle \"Cinque Giornate\" di Milano, durante le quali combatt\u00e9 sulle barricate, partecip\u00f2 alla difesa di Venezia (1848-1849) e successivamente fu fra i cospiratori di Mantova (1850), essendone uno degli iniziali fondatori, se non addirittura il vero e proprio istitutore. Quando per sfuggire alla cattura dovette lasciare il Regno Lombardo-Veneto e riparare in Svizzera, era con don Enrico Tazzoli e Attilio Mori uno dei tre membri del Comitato Direttivo della cospirazione. Fu l'unico tra i congiurati condannati in contumacia a non essere mai amnistiato dall'Austria.\nA Genova collabor\u00f2 con Mazzini alla preparazione del moto milanese del\n1853. Nel 1859 partecip\u00f2 alla guerra d'indipendenza nel corpo dei Cacciatori delle Alpi, capitanato da Giuseppe Garibaldi, col grado di sottotenente e ne segu\u00ec le imprese. Nel 1860 fu uno dei Mille e assunse le funzioni, con Ippolito Nievo come vice, d'intendente generale della spedizione garibaldina; tale incarico gli venne rinnovato anche in occasione della Terza guerra di indipendenza italiana (1866), a cui partecip\u00f2 sempre a fianco a Garibaldi come colonnello comandante dell'Intendenza e del 2\u00ba Reggimento Volontari Italiani dopo il defenestramento del tenente colonnello Pietro Spinazzi, e nella spedizione nell'agro romano dell'anno successivo.\nNel corso di quest'ultimo tentativo dei garibaldini di risolvere militarmente la Questione romana, nella notte tra il 28 e 29 settembre 1867 fu al comando della colonna che diede inizio all'invasione dello Stato Pontificio. Proclam\u00f2 la prodittatura in nome di Garibaldi a Torre Alfina, una frazione di Acquapendente, e occup\u00f2 Viterbo dopo uno scontro con i soldati papalini, nel quale fu ferito in modo non grave.\nFu deputato, militando nelle schiere della sinistra, per il collegio di Lendinara (Ro) nel periodo 1865-1867 e successivamente per quello di Gonzaga (Mn). Si trasfer\u00ec quindi a Firenze allora capitale d'Italia e sede del Parlamento. Qui, a seguito di un incidente di carrozza che gli produsse una gangrena al piede, mor\u00ec all'et\u00e0 di 44 anni. Fu tumulato a Castel Goffredo e sulla sua tomba campeggia la scritta: \"All'appello della Patria rispose sempre: Presente\".\nFece parte della Commissione istituita nel dicembre 1861, per redigere il primo elenco dei Mille che sbarcarono a Marsala l'11 maggio 1860. La Commissione era composta dai generali: Vincenzo Giordano Orsini, Francesco Stocco, Giovanni Acerbi, i colonnelli; Giuseppe Dezza, Guglielmo Cenni e Benedetto Cairoli, Giorgio Manin, i maggiori; Luigi Miceli e Antonio Della Pal\u00f9, i maggiori; Giulio Emanuele De Cretsckmann, Francesco Raffaele Curzio e Davide Cesare Uziel, i capitani; Salvatore Calvino e Achille Argentino. La Commissione rilasci\u00f2 delle autorizzazioni a fregiarsi della medaglia decretata dal Consiglio civico di Palermo il 21 giugno 1860 per gli sbarcati a Marsala. Un altro Giur\u00ec d'onore riesamin\u00f2 i titoli dei componenti la spedizione e il Ministero della Guerra pubblic\u00f2 un nuovo elenco dei Mille di Marsala, nel bollettino n.21, nell'anno 1864, in base al quale furono concesse le pensioni. Sulla base del secondo elenco fu redatto in modo definitivo il documento della Gazzetta ufficiale del Regno d'Italia del 12 novembre 1878.\nPosterit\u00e0.\nNel 1917 la Regia Marina var\u00f2 il cacciatorpediniere \"Giovanni Acerbi\", della classe Sirtori, poi distrutto da un bombardamento aereo britannico, sul porto di Massaua, il 4 aprile 1941.\nNel 2011, 150\u00ba anniversario dell'Unit\u00e0 d'Italia, Castel Goffredo gli ha dedicato un annullo filatelico speciale e una cartolina commemorativa durante un convegno specializzato.\nDiscendenza.\nGiovanni Acerbi spos\u00f2 Angelica Secchi."}
{"id": "1071987", "revid": "71155", "url": "https://it.wikipedia.org/wiki?curid=1071987", "title": "Trattato (accordo)", "text": ""}
{"id": "1071993", "revid": "228587", "url": "https://it.wikipedia.org/wiki?curid=1071993", "title": "Tecmo Cup Football Game", "text": "Tecmo Cup Football Game, in Giappone e in Nord America Tecmo Cup Soccer Game, \u00e8 un videogioco uscito nel 1988 per NES ed \u00e8 basato sul celebre manga e anime \"Holly e Benji\" (\"Captain Tsubasa\").\nTrama.\nLa trama \u00e8 praticamente la stessa del manga e dell'anime (solo che non c'\u00e8 la parte del campionato delle elementari). Questo gioco \u00e8 diviso in due parti: nella prima bisogna guidare la \"Nankatsu\" alla vittoria del \"campionato nazionale delle medie\" sconfiggendo squadre del calibro della \"Furano\", dell\"'Hanawa\", della \"Toho\" mentre nella seconda bisogna guidare la \"nazionale di calcio giapponese U16\" alla vittoria del mondiale giovanile.\nModalit\u00e0 di gioco.\nA differenza di altri giochi di calcio \u00e8 una specie di gioco di ruolo in cui il giocatore quando \u00e8 vicino a un avversario o se preme un tasto si ferma e pu\u00f2 decidere con calma cosa fare a seconda se \u00e8 in possesso o meno del pallone. Se \u00e8 in possesso pu\u00f2 dribblare, passare, tirare e fare un triangolazione. Se invece non \u00e8 in possesso di palla ed \u00e8 vicino ad un avversario pu\u00f2 effettuare un tackle. Il portiere quando deve parare un tiro pu\u00f2 decidere se bloccarlo o respingerlo di pugno.\nIl giocatore pu\u00f2 effettuare i vari tiri speciali tipici del manga e dell'anime, per\u00f2 questi fanno calare di molto il numero di PP. Se il numero di PP \u00e8 minore del numero di PP richiesti per effettuare il tiro speciale il giocatore non pu\u00f2 tirarlo quindi si possono tirare pochi tiri speciali a partita. Se il numero di PP tende a zero il giocatore diventa scarso.\nVersioni.\nLe versioni nordamericana ed europea hanno subito diverse modifiche, snaturando totalmente il videogioco. I protagonisti del gioco, cio\u00e8 i personaggi di \"Holly e Benji\", sono stati sostituiti da altri in stile occidentale."}
{"id": "1071998", "revid": "799504", "url": "https://it.wikipedia.org/wiki?curid=1071998", "title": "Heraion (Samo)", "text": "L'Heraion di Samo era un grande tempio ionico dedicato ad Era e situato nella parte meridionale dell'isola di Samo (Grecia). Molte delle diverse fasi costruttive dell'Heraion sono state identificate anche grazie alla datazione dei materiali di copertura ritrovati nei pressi dell'edificio. La costruzione che risale al periodo tardo arcaico (VII-VI secolo a.C.) \u00e8 stata determinante per la definizione dello stile ionico, ma esistono tracce di un edificio pi\u00f9 antico, risalente all'VIII secolo (periodo geometrico) o precedente. Le rovine dell'Heraion di Samo sono entrate nella lista del patrimonio mondiale dell'Unesco nel 1992.\nContesto storico-artistico.\nI cinquant'anni tra VII e VI secolo a.C. furono, per la civilt\u00e0 greca che abitava le coste ioniche dell'Asia Minore, anni di floridi commerci e di crescita culturale, di cui \u00e8 rimasta traccia nell'ammirazione espressa da Erodoto per la popolazione di Samo alla quale si devono grandi realizzazioni urbanistiche e architettoniche, tra le quali lo storico greco annovera l'Heraion.\nRicchezza materiale e scambi culturali sarebbero all'origine del formarsi di uno stile proprio di questa zona geografica: la tendenza al gigantismo dei templi ionici viene considerata come una conseguenza della vicinanza delle grandi costruzioni dei sovrani persiani, mentre la ricerca dei valori ornamentali \u00e8 probabilmente un retaggio minoico che lascia pi\u00f9 spazio a libert\u00e0 compositive rispetto alla contemporanea rigorosit\u00e0 dei templi dorici.\nDescrizione.\nIl primo edificio, o quello che \u00e8 stato identificato come risalente all'VIII secolo era chiamato \"hekatompedon\", \u00abtempio di 100 piedi\u00bb, corrispondenti ai 32\u00a0m di lunghezza dell'edificio, mentre la larghezza era di 20 piedi, circa 6,50\u00a0m. La cella era divisa in due navate da un'unica fila centrale di colonne che reggevano la copertura; sul fondo, leggermente decentrata, si trovava una base di pietra che reggeva la statua di culto in legno. Nella seconda met\u00e0 dell'VIII secolo a.C. i costruttori di Samo aggiunsero una serie di colonne in legno su basi di pietra intorno alla lunga stanza. \nQuesto primo edificio venne ricostruito una prima volta nel 670 a.C., probabilmente a seguito di una alluvione, e in questa occasione la cella, circondata da un portico di 6x18 colonne, venne liberata dal colonnato mediano per accrescere l'impatto visivo con la statua della dea sul fondo; una serie di pilastri, probabilmente lignei, sosteneva il tetto, e altri erano disposti intorno alla cella a distanza uniforme. Verso il 640 a.C. fu aggiunto un portico di oltre 60\u00a0m di lunghezza, diviso in tre navate da due serie parallele di pilastri di legno. \nFra il 570 e il 560 a.C., il tempio venne spostato a occidente e ricostruito su di un'area dodici volte pi\u00f9 estesa di quella del precedente edificio. Gli artisti chiamati ad occuparsi di questa nuova costruzione furono Reco (Rhoikos) e Teodoro di Samo i quali progettarono un edificio di proporzioni enormi: 104 colonne nel peristilio su due file (fu il primo tempio diptero oggi noto), 8 colonne in fronte, 10 colonne su due file all'interno del pronao, 22 colonne, sempre su due file, all'interno della cella. La grande profondit\u00e0 del pronao rimarr\u00e0 una regola degli edifici della Ionia, ma altri sono gli elementi in questo edificio che segneranno lo stile ionico nel suo formarsi: le colonne si ergevano non pi\u00f9 direttamente dallo stilobate bens\u00ec da una base modanata a sezioni orizzontali, inoltre le ante erano decorate con sfingi a rilievo e cornici vegetali stilizzate. Di fronte al tempio si trovava l'altare ricostruito intorno al 550 a.C. \nTrascorsero circa dieci anni e il tempio di Rhoikos e Teodoro dovette essere ricostruito, a causa di un dissesto statico; un nuovo edificio sorse nello stesso luogo, ancora pi\u00f9 vasto del precedente, iniziato da Policrate, tiranno di Samo tra il 538 e il 522 a.C. Il \u201ctempio di Policrate\u201d, al quale appartiene l'unica colonna visibile nel sito, misurava 108 x 55\u00a0m, prevedeva un alto stilobate, cui si accedeva mediante una gradinata, e tre file di colonne sui lati corti a seguire l'esempio del Tempio di Artemide a Efeso; ma i lavori per questo Heraion non vennero mai portati a termine e dal 391, anno dei Decreti teodosiani, il sito dovette subire, come tanti altri, la spoliazione e il reimpiego dei materiali.\nRicerche archeologiche.\nTra i reperti provenienti dal santuario di Hera ricordiamo: il kouros colossale e il \"Gruppo di Gheneleos\" entrambi della met\u00e0 del VI secolo a.C. e conservati al Museo Archeologico di Samo; le due korai di Cheramyes conservate al Louvre (Hera di Cheramyes) e a Berlino (\"Afrodite di Cheramyes\"), datate 570-560 a.C."}
{"id": "1071999", "revid": "111575", "url": "https://it.wikipedia.org/wiki?curid=1071999", "title": "Edie Brickell and the New Bohemians", "text": ""}
{"id": "1072003", "revid": "287204", "url": "https://it.wikipedia.org/wiki?curid=1072003", "title": "James Lilja", "text": "\u00c8 stato il batterista dei Clowns of Death e della band punk Offspring dal 1984 al 1987.\nBiografia.\nQuando James era nel gruppo, ha aiutato a scrivere la canzone \"Beheaded\". Dexter Holland ha detto: \"James desiderava di entrare alla scuola medica cos\u00ec tanto da non venire alle prove, cos\u00ec l'abbiamo lasciato andare\". Dopo aver finito la scuola medica, Lilja \u00e8 diventato oncologo ginecologico. Nella scuola era il batterista della band del U. Pittsburgh Med School house, i The Sons of Cecil (nominato in seguito Cecil Jacobson, un uomo che ha aiutato donne affette da sclerosi multipla inconsapevole, nella sua clinica di fertilit\u00e0, con il proprio materiale genetico)."}
{"id": "1072006", "revid": "28057", "url": "https://it.wikipedia.org/wiki?curid=1072006", "title": "Giovanni Battista Bertone", "text": "Biografia.\nDeputato del Regno d'Italia dal 1919 al 1929, nel 1924 partecip\u00f2 con gli altri deputati antifascisti alla secessione dell'Aventino, ma nel novembre 1925 lasci\u00f2 l'Aventino e fece ritorno in aula; per questo motivo non fu dichiarato decaduto da deputato nella nota seduta del 9 novembre 1926, ma rimase in carica fino al 1929.\nDopo la guerra, fu membro dell'Assemblea Costituente e successivamente pi\u00f9 volte senatore e ministro. Nell'Assemblea Costituente \u00e8 stato membro della Commissione per i trattati internazionali (dal 19 luglio 1946 al 10 dicembre 1946) e della Giunta per il regolamento interno (dal 2 luglio 1947 al 31 gennaio 1948).\n\u00c8 stato senatore ininterrottamente per 20 anni, dal 1948 al 1968.\nHa ottenuto 1 voto alle elezioni del Presidente del Senato del 1948 e 5 a quelle del 1952."}
{"id": "1072007", "revid": "767487", "url": "https://it.wikipedia.org/wiki?curid=1072007", "title": "Palazzetto Del Bianco", "text": "Il palazzetto Del Bianco si trova in via dei Servi 3 a Firenze.\nStoria e descrizione.\nL'edificio ripete le eleganti forme comuni ai palazzi fiorentini del Cinquecento e si sviluppa su tre piani, pi\u00f9 uno ottenuto tamponando quella che in origine era una loggia, e della quale sono ancora leggibili le colonne che scandiscono la superficie intonacata. Come gran parte degli edifici di questo tratto della strada l'immobile era anticamente della famiglia Tedaldi, e pass\u00f2 alla fine del Quattrocento ai Del Bianco che, presumibilmente nel secolo successivo, lo trasformarono nelle forme attuali.\nVerso la fine del Seicento pervenne all'Arte della Lana, propriet\u00e0 peraltro documentata dall'insegna posta sul portone a bugne di pietra. Nell'Ottocento entr\u00f2 a far parte del patrimonio dei marchesi Incontri che l'acquistarono per annetterlo al vicino palazzo della famiglia, in particolare per sfruttare - come da progetto redatto da Giuseppe Poggi (1853-1857) - il suo vano scale in modo da definire un pi\u00f9 comodo accesso ai piani superiori del palazzo. Come ipotizzato da Giorgio Di Battista dovrebbe risalire a questo momento l'intervento di tamponamento dell'altana."}
{"id": "1072010", "revid": "1543377", "url": "https://it.wikipedia.org/wiki?curid=1072010", "title": "Cap Anson", "text": "Biografia.\nFigura predominante del baseball del XIX secolo, Adrian \"Cap\" Anson gioc\u00f2 sia nella National Association (NA) che nella National League (NA). Tra i suoi record quello di aver giocato 27 stagioni nel baseball professionistico, uguagliato solo da Nolan Ryan nel 1993.\nPer la maggior parte della sua carriera, dal 1876 al 1897, gioc\u00f2 nella squadra di Chicago affiliata alla National League (gli attuali Chicago Cubs), chiamati prima Chicago White Stockings, poi Chicago Colts. Dal 1879 ricopr\u00ec il doppio ruolo di giocatore e manager, come aveva gi\u00e0 fatto per una stagione, nel 1875, con i Philadelphia Athletics.\nCome giocatore, fu impiegato prevalentemente nel ruolo di prima base, con 2152 partite giocate in tale posizione su un totale di 2524 disputate in carriera. La sua media battuta vita fu di .334, con 24 stagioni oltre .300, 3435 valide e 4 titoli di campione della battuta della National League. Con 2045 punti battuti a casa, \u00e8 al terzo posto nella classifica di tutti i tempi della Major League Baseball (MLB) per tale statistica.\nCome manager guid\u00f2 Chicago alla vittoria di 5 pennant della National League (1880, 1881, 1882, 1885, e 1886). Non riusc\u00ec mai a vincere l'equivalente delle attuali World Series, che si disputarono nel 1885 e nel 1886.\nDopo il ritiro dal baseball giocato, fu per una stagione il manager dei New York Giants nel 1898.\nCap Anson viene considerato uno dei pi\u00f9 grandi giocatori della sua epoca e una delle prime stelle del baseball.\nLe sue influenza e prestigio, nel periodo a lui contemporaneo, vengono considerate dagli storici come fattori di rilievo che portarono all'istituzione della segregazione razziale nel baseball professionistico statunitense che dur\u00f2 fino al 1947, quando Jackie Robinson divenne il primo afro-americano a giocare in Major League.\nNel 1939 \u00e8 stato eletto membro della Baseball Hall of Fame statunitense."}
{"id": "1072012", "revid": "1762651", "url": "https://it.wikipedia.org/wiki?curid=1072012", "title": "Bertolucci secondo il cinema", "text": "Bertolucci secondo il cinema \u00e8 un documentario televisivo italiano, trasmesso su Rai 2 il 28 febbraio 1976.\nContenuti.\nDi genere documentario, questo film per la TV \u00e8 stato diretto da Gianni Amelio, e girato in 16 mm sul set del film \"Novecento\" di Bernardo Bertolucci. Fra prove filmate, il racconto di un'intera giornata di lavoro e osservazioni dietro le quinte, affiorano momenti pi\u00f9 intimi, come l'autoritratto di Sterling Hayden lungo il fiume e brani di conversazione sul cinema con Bernardo Bertolucci.\nProiezione e restauro.\nIl film \u00e8 andato in onda per la prima volta su Rai 2 il 28 febbraio 1976. Nel 2000 il TV movie \u00e8 stato restaurato a cura del Museo Nazionale del Cinema di Torino. La copia restaurata \u00e8 stata proiettata alla 57\u00aa Mostra internazionale d'arte cinematografica di Venezia il 3 settembre 2000."}
{"id": "1072014", "revid": "1598", "url": "https://it.wikipedia.org/wiki?curid=1072014", "title": "Antonio Ugo", "text": "Biografia.\nA 14 anni entr\u00f2 nella bottega dello scultore Francesco Griffo-Saporito di Palermo e successivamente prosegu\u00ec la sua formazione presso lo studio di Benedetto Delisi (1831-1875). Spos\u00f2 Teresa De Lisi, figlia di quest'ultimo, dalla quale ebbe il figlio Giuseppe Vittorio (1897 - 1987), architetto.\nMassone, non si sa dove e quando fu iniziato, ma il 20 luglio 1889 fu affiliato Maestro massone nella Loggia \"Centrale\" di Palermo.\nNel 1889, dopo aver sostenuto un esame da parte dell'architetto Giuseppe Damiani Almeyda e del maestro Benedetto Delisi, vinse un pensionato artistico a Roma dove frequent\u00f2, fino al 1894, la bottega d'arte di Ercole Rosa.\nAll'Esposizione nazionale italiana del 1891, present\u00f2 le opere \"Sul cannone della Gancia\" e \"Se viene il babbo\". Dal 1895 al 1926 partecip\u00f2 a varie edizioni della Biennale di Venezia, di cui fu anche giudice per tre volte.\nNel 1910 fu nominato socio onorario dell'Accademia di Brera a Milano. Fu anche socio onorario dell'Accademia di Belle Arti palermitana nel 1913, nella quale dal 1924 al 1936 tenne la cattedra di plastica della figura.\nCon una lettera datata 10 gennaio 1934 don\u00f2 a Benito Mussolini la statua bronzea della Madonna di Littoria, inizialmente collocata a destra dell'ingresso della Chiesa parrocchiale di Littoria, ma rimossa nel dopoguerra e collocata nel 1956 nella Biblioteca comunale, dove rimase fino al dicembre 1994, quando venne spostata nel Palazzo comunale.\nNel 1949 don\u00f2 alla Galleria d'arte moderna di Palermo 40 sue opere, principalmente di piccole dimensioni, come busti femminili in marmo e bronzetti che ritraggono bambini e animali. Parte delle opere, specialmente i gessi, sono conservati presso la Gipsoteca di Palazzo Ziino, sempre a Palermo. Alcune opere sono presenti nelle collezioni della Galleria nazionale d'arte moderna e contemporanea di Roma.\nNella sua lunga attivit\u00e0, Ugo espresse con grande sensibilit\u00e0 un linguaggio inizialmente aderente al simbolismo allegorico, poi dal sapore preraffaellita, giunse all'Art Nouveau con qualche accento di verismo meridionale che culmin\u00f2 nel periodo pi\u00f9 tardo, a partire dagli anni venti, ad una progressiva semplificazione delle masse plastiche e l'accostamento al Novecento, con un monumentalismo accademico.\nLa collaborazione con Ernesto Basile.\nImportante nella carriera dello scultore fu la felice collaborazione con l'architetto Ernesto Basile con il quale realizz\u00f2 parti scolpite di mobili per la ditta Ducrot di Palermo: ne sono esempi un trittico a bassorilievo per la spalliera di un letto con tema \"Madonna e Angelo\", presentata alla prima esposizione d'arte decorativa di Torino del 1902, i bronzetti di un \"secr\u00e9taire\" in mogano e due nudi per un orologio in legno e bronzo e per una lampada da notte, presentati alla quinta Esposizione internazionale d'arte di Venezia del 1903. In tale occasione, presenta le seguenti sculture: un \"ritratto marmoreo del cardinale Michelangelo Celesia, arcivescovo di Palermo\", \"Sotto la luna\", \"Mattino azzurro\" e \"Dafne\".\nLa collaborazione con Ernesto Basile si ripet\u00e9 nel 1910 con la realizzazione delle figure allegoriche dell\"Italia\" e della \"Sicilia\" per il Monumento celebrativo del cinquantenario dell'Unit\u00e0 nazionale a Palermo.\nNella facciata della chiesa di Santa Rosalia a Palermo, realizzata dal Basile tra il 1922 e il 1928, venne collocata una scultura in bronzo della santa omonima, patrona della citt\u00e0, opera di Ugo.\nSempre con il Basile realizz\u00f2 un \"Pannello in maiolica\" per la cappella Tasca-Lanza nel cimitero di Santa Maria di Ges\u00f9 a Palermo.\nAllievi.\nUgo fu maestro di una folta schiera di artisti, quali:\nOpere principali.\nInoltre esegu\u00ec ritratti di molti personaggi, quali: donna Franca Florio, Mariano Stabile, Emanuele Notarbartolo (busto marmoreo, posto nell'atrio del palazzo delle Finanze, in corso Vittorio Emanuele a Palermo, allora sede del Banco di Sicilia).\nMusei e sedi che espongono le sue opere.\nElenco dei musei ed enti che espongono opere dell'artista:"}
{"id": "1072016", "revid": "121051434", "url": "https://it.wikipedia.org/wiki?curid=1072016", "title": "Comunit\u00e0 montana del San Vicino", "text": "La Comunit\u00e0 montana del San Vicino era la Comunit\u00e0 Montana che comprendeva i Comuni di Cingoli, Apiro e Poggio San Vicino. La Comunit\u00e0 Montana aveva sede a Cingoli, in provincia di Macerata nelle Marche. L'Ente a far data dal 1 gennaio 2010 \u00e8 confluito nella Comunit\u00e0 Montana - Ambito 4 di San Severino Marche, a sua volta trasformato in Unione Montana Potenza Esino Musone a far data dal 1 gennaio 2015.\nComuni.\n\u00c8 costituita dai comuni di:\n\"I dati sono aggiornati al 31/12/2010\""}
{"id": "1072018", "revid": "111575", "url": "https://it.wikipedia.org/wiki?curid=1072018", "title": "New Bohemians", "text": ""}
{"id": "1072020", "revid": "1543377", "url": "https://it.wikipedia.org/wiki?curid=1072020", "title": "Corona ungherese", "text": "La corona ungherese (in ungherese: \"magyar korona\") fu la valuta che sostitu\u00ec la corona austro-ungarica nei confini dell'Ungheria dopo la prima guerra mondiale. Fu una valuta molto soggetta all'inflazione, pertanto gi\u00e0 nel 1925 fu sostituita dal peng\u0151. Le ultime banconote in corone furono ritirate dalla circolazione nel 1927.\nIntroduzione.\nSecondo il Trattato del Trianon e altri trattati che regolarono la situazione dei paesi emergenti dalle rovine dell'Impero austro-ungarico, le vecchie banconote dovettero essere sostituite nei nuovi stati, dopo un periodo di transizione. Nel caso dell'Ungheria, questa valuta era la corona, che sostitu\u00ec la vecchia valuta imperiale alla pari. L'Ungheria fu l'ultimo paese ad adempiere all'obbligo della sostituzione, e le banconote utilizzate erano molto facili da copiare: questa fu una delle cause della seria inflazione che colp\u00ec l'Ungheria. Infine, nel 1925, la corona fu sostituita dal peng\u0151 ungherese al cambio di 12.500 corone per 1 peng\u0151.\nMonete.\nK\u00f6rm\u00f6cb\u00e1nya (oggi Kremnica, Slovacchia), la sede dell'unica zecca dell'Ungheria (quella di Gyulafeh\u00e9rv\u00e1r in Transilvania \u2014 oggi Alba Iulia, Romania \u2014 era stata chiusa nel 1871), fu assegnata alla Cecoslovacchia, secondo il Trattato di Trianon. Per questo motivo, il macchinario della zecca fu spostato a Budapest finch\u00e9 non fu creata una Zecca di Stato Ungherese.\nVenivano coniate solo le monete da 10 e 20 fill\u00e9r, all'interno del sistema della corona: prima nel 1919, con la Repubblica sovietica con il conio originale di K\u00f6rm\u00f6cb\u00e1nya, poi nel 1920 e 1921 con gli anni corretti di conio, ma ancora utilizzando lo stesso disegno e la signa \"K.B.\" della zecca di K\u00f6rm\u00f6cb\u00e1nya.\nBanconote.\nBanconote austro-ungariche (1919).\nLa \"Oesterreichisch-ungarische Bank / Osztr\u00e1k-magyar Bank\" (Banca austro-ungarica), l'unione delle banche della Monarchia, aveva il diritto esclusivo di stampare banconote nell'Impero austro-ungarico. Le banconote erano stampate a Vienna, e da qui inviate anche in Ungheria. Durante la prima guerra mondiale, il segretario capo dei quartier generali di Vienna sospese intenzionalmente la consegna delle banconote all'Ungheria.\nDopo la prima guerra mondiale il governo K\u00e1rolyi richiese l'unione delle banche per stampare le banconote per l'Ungheria, dato che sarebbe stato pericoloso stamparle altrove e trasportarle, a causa dell'incertezza politica. Le banconote da 1, 2, 24 e 200 corone stampate a Budapest sotto il governo K\u00e1rolyi e poi nella repubblica sovietica ungherese erano distinte da un numero seriale (1 corona: maggiore di 7.000; 2 corone: maggiore di 7.000; 25 corone: pi\u00f9 alto di 3.000; 200 corone: pi\u00f9 alto di 2.000). Dopo la caduta della repubblica sovietica, Vienna dichiar\u00f2 queste valute contraffatte.\nBanconote di risparmio postale (1919).\nLe banconote di risparmio postale (\"Postatakar\u00e9kp\u00e9nzt\u00e1ri jegy\") furono emesse per decreto del Consiglio di Governo Rivoluzionario della repubblica sovietica ungherese dalla \"Magyar Postatakar\u00e9kp\u00e9nzt\u00e1r\" (Banca di risparmio postale ungherese), che allora fungeva da banca di emissione dell'Ungheria. Le banconote antebelliche di alto valore della Banca Austro-ungarica furono depositate alla pari per impedire l'inflazione.\nContinuazione della stampa delle banconote austro-ungariche (1920).\nL'Ungheria \u00e8 stato l'ultimo paese tra gli stati nati dalla Monarchia austro-ungarica a continuare a stampare la valuta comune. Il governo K\u00e1rolyi progett\u00f2 di iniziarla il 21 marzo 1919, ma la fondazione della repubblica sovietica rimand\u00f2 l'attuazione del piano. Infine, le banconote (da 10 a 100 corone) furono stampate dal 18 marzo 1920. L'Ungheria utilizz\u00f2 un timbro rotondo rosso per segnare le banconote.\nBiglietti di stato (1920-1926).\nI biglietti di stato furono emessi per la prima volta nel 1921. Le banconote erano inizialmente stampate in Svizzera dalla Orell F\u00fcssli, Zurigo (eccetto per i tagli pi\u00f9 bassi, che non temevano la contraffazione), poi in Ungheria dalla nuova societ\u00e0 di stampa Magyar P\u00e9nzjegynyomda Rt. a Budapest. Le dimensioni delle banconote erano crescenti con il crescere del taglio; dal 1923 furono stampate versioni pi\u00f9 piccole con lo stesso design\nSimboli sui biglietti.\nDopo il 25 agosto 1926 le banconote da 1.000 a 1.000.000 di corone furono stampate anche con il valore in peng\u0151."}
{"id": "1072022", "revid": "134492", "url": "https://it.wikipedia.org/wiki?curid=1072022", "title": "Carta copiativa", "text": ""}
{"id": "1072024", "revid": "1543377", "url": "https://it.wikipedia.org/wiki?curid=1072024", "title": "Bitini", "text": "I Bitini furono una trib\u00f9 della Tracia. Insieme ai Tini, contro cui combatterono, migrarono in Tinia e Bitinia, regioni dell'Anatolia. Erodoto, Senofonte e Strabone affermano che i Bitini e i Tini si insediarono contemporaneamente nelle terre che saranno in seguito chiamate Bitinia e Tinia. Secondo Erodoto, i Traci bitini originalmente vivevano lungo il fiume Strimone ed erano conosciuti come \"Strimoniani\"."}
{"id": "1072025", "revid": "182396", "url": "https://it.wikipedia.org/wiki?curid=1072025", "title": "Generale (storia romana)", "text": ""}
{"id": "1072026", "revid": "767487", "url": "https://it.wikipedia.org/wiki?curid=1072026", "title": "Salmi penitenziali", "text": "Con l'espressione Salmi penitenziali, dal VII secolo, si sono indicati i salmi 6, 32, 38, 51, 102, 130, e 143 (6, 31, 37, 50, 101, 129 e 142 nella numerazione dei Settanta).\nNel loro contenuto questi salmi esprimono generalmente pentimento e per questo motivo sono stati chiamati cos\u00ec.\nI \"salmi penitenziali\" sono stati selezionati per primo da Sant'Agostino e l'appellativo di penitenziale \u00e8 stato dapprima riferito al solo salmo 51.\nI salmi penitenziali hanno ispirato molto i musicisti durante i secoli."}
{"id": "1072027", "revid": "767487", "url": "https://it.wikipedia.org/wiki?curid=1072027", "title": "Giuseppe Caroli", "text": "Biografia.\nGiuseppe Caroli nasce a Martina Franca il 6 dicembre 1931 . Settimo di nove figli, perde la madre all'et\u00e0 di diciotto anni.\nDopo aver conseguito la maturit\u00e0 classica presso il liceo \"Tito Livio\" di Martina Franca, si iscrive alla facolt\u00e0 di Giurisprudenza presso l'Universit\u00e0 degli Studi di Bari.\nInizia ad esercitare la professione di avvocato a Martina Franca ma la sua vocazione politica, gi\u00e0 manifesta dai tempi del liceo, lo induce presto a dedicarsi in maniera prevalente ai problemi di particolari categorie, agricoltori e artigiani, per estendersi a tutta la citt\u00e0.\nInizio della carriera politica.\nNel 1956, su invito dell'on. Alberico Motolese, entra a far parte del consiglio comunale di Martina Franca come il pi\u00f9 suffragato dei consiglieri. Ricopre per oltre quattordici anni gli incarichi di assessore comunale e di vice sindaco.\nFin da giovane et\u00e0 milita nelle file della Democrazia Cristiana, ricoprendo incarichi direttivi. Assume la Direzione Provinciale della Cassa Mutua Commercianti di Taranto.\nDal 1958 \u00e8 componente del Comitato Provinciale della DC e della Giunta provinciale esecutiva, assumendo in tempi diversi la direzione dell'Ufficio SPES, quello dei problemi di Economia e Lavoro, e quello delle attivit\u00e0 culturali.\nInfine \u00e8 nominato vice segretario provinciale della DC.\nLa Camera dei Deputati.\nNel 1968 su invito del Segretario nazionale della Democrazia Cristiana on. Mariano Rumor si candida al Parlamento nazionale. Viene eletto deputato all'et\u00e0 di 36 anni, risultando uno dei due deputati pi\u00f9 giovani d'Italia. \u00c8 eletto deputato nella circoscrizione di Lecce - Brindisi - Taranto. Nel 1979 \u00e8 tra i deputati pi\u00f9 suffragati d'Italia: 108.629 voti di preferenza.\n\u00c8 rieletto ancora nel 1972, 1976, 1979, 1983, 1987 e 1992, quindi ininterrottamente dal suo primo ingresso nel Parlamento nazionale, per sette legislature.\nDal 1992 al 1994 fu anche capogruppo della Democrazia Cristiana nella Commissione Difesa della Camera dei deputati. Nel corso delle sette legislature sar\u00e0 componente delle Commissioni: Difesa, Giustizia, Igiene e Sanit\u00e0 pubblica, Interni, Affari Costituzionali, Industria e Commercio, Agricoltura e Foreste, Bilancio e Partecipazioni Statali, componente inoltre del Comitato paritetico bicamerale per l'indagine conoscitiva sull'assicurazione obbligatoria degli autoveicoli (dal 29 marzo 1977 al 6 aprile 1978).\nGiuseppe Caroli \u00e8 stato firmatario e co-firmatario di circa trecento progetti di legge, tra questi: riforma dell'organizzazione giudiziaria, norme a tutela dell'embrione umano, norme per l'elezione diretta del sindaco, abolizione della pena di morte nel codice penale militare di guerra, norme per il risarcimento di danni fisici o patrimoniali subiti in conseguenza di attentati perpetrati dalla criminalit\u00e0 organizzata, disciplina dei partiti e dei movimenti politici, delle fonti di finanziamento, della propaganda elettorale, agevolazioni a favore delle vittime di richieste di natura estorsiva, esercizio del diritto di voto degli italiani all'estero, norme in materia di investimenti esteri in Italia ed agevolazioni alle imprese industriali per l'impianto, l'ampliamento e lo sviluppo di centri di ricerca scientifica e tecnologica, nuove norme per miglioramenti e perequazione dei trattamenti pensionistici, norme sulla definizione e razionalizzazione di procedimenti amministrativi per la tutela preventiva dell'ambiente, principi fondamentali in materia di formazione professionale, norme per il diritto al lavoro dei disabili, norme per la realizzazione e la gestione di un acquedotto sottomarino tra l'Albania e l'Italia.\nPer quanto riguarda la sua circoscrizione si occup\u00f2 di Italsider, Arsenale Militare, trasferimento area navale dal Mar Piccolo al Mar Grande, programma di interventi di recupero, restauro e valorizzazione del patrimonio artistico barocco della citt\u00e0 di Lecce, norme per la cessione gratuita all'Istituto autonomo case popolari di Taranto di immobili siti in Taranto ma appartenenti al patrimonio dello Stato.\nContribu\u00ec, nel 1975, alla creazione da parte del fratello Alessandro Caroli del Festival della Valle d'Itria a Martina Franca.\nI suoi sostenitori vennero definiti i \"carolingi\".\nGli incarichi di Governo, le minacce di Prima Linea.\nDalla met\u00e0 degli anni '70 in poi Caroli aggiunge al suo ruolo di parlamentare quello di membro dell'esecutivo, infatti, in sei governi, viene nominato sottosegretario di stato:\nIl ministro Compagna gli affida ripetutamente l'incarico di rappresentare l'Italia a Parigi e a Bruxelles.\nAgli inizi degli anni '80 continuer\u00e0 a rappresentare l'Italia in campo internazionale; incontrer\u00e0, tra gli altri, il segretario di Stato degli Stati Uniti George P. Shultz a Washington, ed ancora nel 1984 verr\u00e0 inviato a rappresentare l'Italia nella Repubblica di El Salvador in occasione dell'elezione del primo presidente democratico Jos\u00e8 Napole\u00f2n Duarte.\nFu oggetto di attenzione da parte di Prima Linea, un'organizzazione armata di sinistra terrorista; il nome dell'on. Giuseppe Caroli comparve infatti in un elenco di persone da rapire rinvenuto in un covo di Prima linea in territorio tarantino, motivo per cui venne tenuto sotto scorta per lungo tempo, giorno e notte (durante la campagna elettorale del 1983 fu costretto a modificare continuamente l'orario dei comizi per evitare qualsiasi preparazione di attentati nei suoi confronti).\nNel corso della sua lunga carriera politica \u00e8 anche presidente dell'Associazione per l'Amicizia con l'Albania e la Libia, incontra pi\u00f9 volte il Presidente dell'Albania e il Presidente libico Gheddafi per risolvere i nodi del difficile rapporto con l'Italia.\nNel frattempo, a partire dal 1989, ricopre anche l'incarico di vicepresidente dell'Italgenco, Italiana Generali Costruzioni S.p.A., societ\u00e0 italiana capogruppo del comparto costruzioni generali e grandi lavori di IRI-Italstat.\nDopo la caduta della Prima Repubblica.\nNel 1994, dopo la scissione della Democrazia Cristiana, diventa componente della giunta nazionale del Centro Cristiano Democratico, partito di cui diviene presidente provinciale e successivamente anche segretario regionale.\nNel 2003 viene nominato coordinatore regionale degli enti locali del partito di Forza Italia in Puglia."}
{"id": "1072041", "revid": "181699", "url": "https://it.wikipedia.org/wiki?curid=1072041", "title": "Unione montana dell'Esino Frasassi", "text": "La Unione Montana dell'Esino Frasassi ha sede a Fabriano, in provincia di Ancona nelle Marche.\nComuni.\nAttualmente l'Unione Montana \u00e8 costituita dai seguenti comuni:\nFino al 2014, quando ancora si parlava di \"Comunit\u00e0 montana\", era costituita dai comuni di:\nIl comune con pi\u00f9 abitanti \u00e8 Fabriano e ne ha 31 994, il pi\u00f9 piccolo \u00e8 invece Mergo che ne ha 1 098 (dati aggiornati al 31-12-2013)."}
{"id": "1072043", "revid": "193517", "url": "https://it.wikipedia.org/wiki?curid=1072043", "title": "Agr\u00f2", "text": ""}
{"id": "1072044", "revid": "486946", "url": "https://it.wikipedia.org/wiki?curid=1072044", "title": "Comunit\u00e0 Montana dell'Esino-Frasassi", "text": ""}
{"id": "1072049", "revid": "767487", "url": "https://it.wikipedia.org/wiki?curid=1072049", "title": "Autopompa", "text": "Un'autopompa o \"camion dei pompieri\" \u00e8 un veicolo progettato per aiutare nella lotta contro gli incendi. Le sue funzioni comprendono il trasporto di vigili del fuoco alla scena di un incendio, con l'acqua e altre attrezzature.\nEquipaggiamenti.\nUn'autopompa trasporta usualmente attrezzature per una vasta gamma di operazioni antincendio e di soccorso. Questi includono scale, arpioni, asce e utensili da taglio, palanchini, apparecchi di ventilazione, proiettori luminosi, respiratori autonomi e altri strumenti di uso generale. Generalmente le autopompe sono basati su telai camionistici standard, sebbene esistano costruttori specializzati nel settore, dotati di sospensioni rinforzate, alternatori, sistemi di trasmissione e di raffreddamento; i veicoli sono altres\u00ec equipaggiati con avvisatori ottici e acustici quali sirene e luci lampeggianti blu/gialle/rosse a seconda delle legislazioni, cos\u00ec come di attrezzature per le comunicazioni radio.\nI singoli modelli di autopompa sono spesso adattati rispetto alle aree di impiego previste. Corpi dei vigili del fuoco che coprono aree metropolitane o regioni con ulteriori rischi di incendio possono utilizzare veicoli speciali che comprendono ad esempio attrezzature per affrontare incidenti in presenza di materiali pericolosi, la possibilit\u00e0 di erogare getti di schiuma eccetera. Nelle aree rurali possono essere impiegati veicoli fuoristrada.\nI parchi di autopompe sono inoltre sovente completati da ulteriori mezzi antincendio che, a seconda delle geografia locale, possono comprendere treni, battelli o aerei. In stretto abbinamento con l'uso delle autopompe, progettate specificamente per combattere il fuoco, molti corpi utilizzano anche unit\u00e0 di soccorso ausiliarie, ossia veicoli per il trasporto delle attrezzature di salvataggio e di ulteriore personale, a formare squadre di soccorso impiegabili nella pi\u00f9 vasta gamma possibile di interventi (incidenti stradali o crolli di edifici, blocchi di ascensori, eccetera).\nStoria.\nUn dispositivo utilizzato per spruzzare acqua su un fuoco \u00e8 chiamato \"lancia antincendio\". Lance di questo tipo e pompe a mano sono noti da prima che Ctesibius di Alessandria inventasse la prima pompa antincendio vera e propria, intorno al secondo secolo avanti cristo; un esempio di pompa forse utilizzata per lo spegnimento di un incendio \u00e8 menzionato da Erone di Alessandria. La pompa incendio fu reinventata in Europa durante il sedicesimo secolo: si trovano riferimenti impieghi di questo tipo ad Augusta nel 1518 e a Norimberga nel 1657. Un libro di invenzioni del 1655 parla di un motore a vapore (chiamato \"fire engine\") con una pompa utilizzata per \"alzare una colonna d'acqua di 12 metri\", senza specificare se si trattasse di un dispositivo portatile o semovente.\nLeggi coloniali negli Stati Uniti d'America imposero che ogni casa si disponesse un secchio d'acqua sulla veranda anteriore per l'eventuale spegnimento di incendi notturni. A Filadelfia si ebbe il primo vero e proprio veicolo dei pompieri, un carro dotato di pompe a mano, nel 1719, diversi anni dopo il modello apparso a Boston, datato 1654 e realizzato da Joseph Jencks, ma prima dei due veicoli arrivati a New York da Londra.\nGi\u00e0 nel 1730 Richard Newsham, nella capitale inglese, aveva realizzato prodotti simili con un buon successo commerciale; i primi \"veicoli\" di questo tipo impiegati a New York, nel 1731, erano costruiti da tale produttore, sei anni prima della costituzione del celebre corpo dei vigili del fuoco volontari di New York. La quantit\u00e0 di manodopera e di competenze necessarie per antincendio richiesero l'istituzione di corpo incendio, che venne organizzato da Benjamin Franklin nel 1737.\nThomas Lote costru\u00ec la prima pompa prodotta in America nel 1743. Questi primi veicoli erano chiamati \"hand tubs\" (\"cisterne\") mano perch\u00e9 venivano riforniti d'acqua manualmente in cisterne dotate di pompa con un tubo di aspirazione. Un'importante innovazione si ebbe intorno 1822, grazie all'invenzione di un motore che rendeva possibile prelevare acqua da una sorgente senza ricorrere ai tradizionali secchi. Il costruttore di Philadelphia Sellers and Pennock propose il modello \"Hydraulion\" nel 1822.\nLe prime motopompe di questo tipo dovevano essere trasportate da quattro uomini o montate su slitte e trascinati presso un incendio. Le prime montate su telai dotati di 4 ruote erano anch'esse tirate a mano; come la dimensione delle pompe crebbe la trazione fu affidata dapprima ai cavalli e in seguito a motori a vapore. John Ericsson \u00e8 accreditato quale costruttore della prima autopompa a vapore americana. George Braithwaite costru\u00ec il primo esemplare analogo in Gran Bretagna. La prima autopompa semovente fu costruita a New York nel 1841, ma si mostr\u00f2 poco gradita da parte degli stessi utilizzatori e il suo uso venne interrotto: i corpi di vigili del fuoco motorizzati non diventarono prassi comune fino al ventesimo secolo.\nNel 1905, l'idea di utilizzare camion con motore termico come autopompe attir\u00f2 grande attenzione: secondo un articolo sul \"Popular Mechanics\" di tale anno tali camion risultavano particolarmente popolari in Inghilterra. Nel medesimo anno la Knox Automobile Company di Springfield, Massachusetts immise sul mercato quella che alcuni ritengono la prima autopompa al mondo. L'anno successivo la citt\u00e0 di Springfield aveva in dotazione un intero parco di autopompe Knox.\nPer molti anni i pompieri viaggiavano seduti sui lati delle autopompe, o rimanevano in piedi sul retro dei veicoli, esposti alle intemperie. Tale prassi risultava evidentemente scomoda e pericolosa (alcuni vigili del fuoco perirono durante viaggi in velocit\u00e0 lungo strade tortuose) e fu superata nei camion dei pompieri delle generazioni successive, dotati di comparti chiusi e posti a sedere per gli equipaggi."}
{"id": "1072052", "revid": "1318658", "url": "https://it.wikipedia.org/wiki?curid=1072052", "title": "Macabre (album)", "text": "Macabre \u00e8 il secondo full-length della band visual kei giapponese Dir En Grey, pubblicato nel 2000.\nIl sound si differenzia dal precedente Gauze presentandosi a tratti pi\u00f9 heavy e leggermente industrial in alcuni brani, ma soprattutto pi\u00f9 sperimentale (per esempio in \"Deity\" ed in \"Berry\"). La voce di Kio, inoltre, accenna uno scream, pi\u00f9 naturale che tecnico, in alcuni brani (come \"Hydra\")."}
{"id": "1072053", "revid": "1543377", "url": "https://it.wikipedia.org/wiki?curid=1072053", "title": "Contea di Lake (Montana)", "text": "La contea di Lake (in inglese Lake County) \u00e8 una contea del Montana. Il suo capoluogo amministrativo \u00e8 Polson. Pi\u00f9 di due terzi della contea si sviluppa nel territorio della riserva indiana di Flathead.\nGeografia fisica.\nLa contea ha un'area di 4.283 km\u00b2 di cui il 9.67% \u00e8 coperto d'acqua. Ospita il lago Flathead e confina con le seguenti contee:\nStoria.\nLa contea di Lake venne creata nel 1923 dalle contee di Missoula e di Flathead. Si tratta della seconda contea pi\u00f9 giovane del Montana."}
{"id": "1072054", "revid": "22475", "url": "https://it.wikipedia.org/wiki?curid=1072054", "title": "Urie Bronfenbrenner", "text": "Biografia.\nFiglio del medico Alexander e di Eugenia Bronfenbrenner, all'et\u00e0 di sei anni si trasfer\u00ec con i suoi familiari dall'Unione Sovietica agli Stati Uniti d'America.\nIl padre divenne direttore della divisione ricerca del \"New York State Institution for the Mentally Retarded\" a New York.\nStudi\u00f2 dapprima psicologia e musica all'Universit\u00e0 Cornell, in seguito si laure\u00f2 in psicologia dello sviluppo mentale all'Universit\u00e0 di Harvard e infine nel 1942 ottenne il Ph.D. all'Universit\u00e0 del Michigan.\nDopo appena 24 ore dal dottorato si arruol\u00f2 nelle forze armate americane impegnate nella seconda guerra mondiale, durante la quale ademp\u00ec al servizio di psicologo.\nUna volta terminata la guerra lavor\u00f2 brevemente come assistente capo psicologo clinico per la ricerca nel nuovo programma di formazione in psicologia clinica a Washington e successivamente come assistente professore di psicologia presso l'Universit\u00e0 del Michigan per un periodo di due anni.\nSuccessivamente si trasfer\u00ec all'Universit\u00e0 Cornell, prima come assistente di psicologia e poi come professore, nella facolt\u00e0 di \"Sviluppo umano, studi familiari e psicologia\".\nSi spos\u00f2 con Liese Price con cui ebbe sei bambini. Mor\u00ec ad Ithaca all'et\u00e0 di ottantotto anni a causa di complicazioni dovute al diabete.\nModello ecologico.\nBronfenbrenner, con il suo \"modello ecologico\" (\"Ecological systems theory\"), intende l'ambiente di sviluppo del bambino come una serie di cerchi concentrici, legati tra loro da relazioni. \nIntroduce il concetto di \"famiglie\", al plurale, volendo in questo modo problematizzare i cambiamenti culturali e sociali in atto: infatti la sua \u00e8 una teoria ecodinamica (movimento dell'ambiente, che possiamo definire un cambiamento della societ\u00e0)."}
{"id": "1072055", "revid": "292162", "url": "https://it.wikipedia.org/wiki?curid=1072055", "title": "Valle d'Agr\u00f2", "text": "La valle d'Agr\u00f2 giace sul versante orientale dei monti Peloritani, nella citt\u00e0 metropolitana di Messina e, deve il suo nome all'omonimo torrente che ne solca il fondo per tutta la sua lunghezza.\nNotizie storiche.\nFin dalla remota antichit\u00e0, la valle \u00e8 stata sede di una intensa attivit\u00e0 agricola, della quale rimangono tracce evidenti nei terrazzamenti, ormai in parte inutilizzati, che ricoprono parte delle fiancate collinari; \u00e8 stata appurata la presenza di insediamenti umani, risalenti ad un periodo compreso tra il Neolitico e il X secolo a.C., riconducibili ai Sicani, nelle fasi pi\u00f9 antiche, e ai Siculi in quelle pi\u00f9 recenti. \nA partire dal IX secolo a.C., la valle dell'Agro venne frequentata dai Fenici, che in Sicilia orientale insediarono alcune basi commerciali come Phoinix, stazione commerciale che viene identificata con l'attuale Santa Teresa di Riva, nata per incrementare gli scambi con i Siculi stanziati nella zona. A partire dall'VIII secolo a.C., i primi coloni Greci (pi\u00f9 bellicosi dei fenici) cominciarono a frequentare il territorio dell'Agr\u00f2, sostituendosi ai fenici, mescolandosi gradatamente con le popolazioni sicule e dando origine, anche qui, alla cultura siceliota.\nIl territorio della valle, essendo posto immediatamente al nord del Promontorio Argenno, era ricompreso nella Chora della citt\u00e0 di Messana di cui segu\u00ec le sorti storico-politiche, a partire dalla inclusione nell'Arcontato di Sicilia di Dionisio I, all'ellenistico Regno di Sicilia di Agatocle e fino al periodo del dominio dei Mamertini.\nSussistono notizie in base alle quali, nel 260 a.C., nei pressi di Limina, in occasione della Prima Guerra Punica, si combatt\u00e9 una battaglia tra Cartaginesi, che dopo aver attraversato i Monti Peloritani tentavano di attaccare la riviera ionica siciliana, e Romani che, con l'aiuto dei loro alleati sicelioti di Siracusa, riuscirono a respingere i nemici. \nPoi, con la conquista romana, la storia della valle segue quella di tutta la Sicilia. Nel corso della lunga dominazione romana, la valle venne interessata dalle guerre civili seguite all'uccisione di Giulio Cesare: narra Appiano di Alessandria che nell'estate del 36 a.C., durante la guerra civile tra Sesto Pompeo ed Ottaviano, circa 4.000 fanti pompeiani, non volendo accamparsi troppo vicino al nemico, stanziato presso Tauromoenium, \"si ritirarono nella citt\u00e0 di Phoinix, poco a nord dell'Aghennon Akron\", l'odierno capo di Sant'Alessio Siculo. La distanza non doveva essere eccessiva, poich\u00e9 detta fanteria doveva poter raggiungere il campo di battaglia in breve tempo e senza particolari difficolt\u00e0. \nSono ancora oggi visibili presso il villaggio di Scif\u00ec (frazione di Forza d'Agr\u00f2) i resti di una fattoria tardo imperiale che funse anche da stazione di posta in quanto collocata sul crocevia tra l'antica strada che da Messina giungeva a Siracusa e l'antica via che, costeggiando il corso del fiume Agr\u00f2, collegava il litorale ionico con quello tirrenico, attraversando la catena dei Monti Peloritani.\nDurante il Medioevo, la valle venne frequentata dai bizantini e dagli arabi, furono questi ultimi ad inserire nuove colture (come gli agrumi e l'albicocco). All'XI secolo risale la ricostruzione dell'abazia basiliana di San Pietro e Paolo, voluta da Re Ruggero II fondatore del Regno di Sicilia. I Basiliani esercitarono la loro signoria religiosa, economica e sociale dal 1117 al 1794.\nA partire dal XII secolo i villaggi di questa valle furono sottoposti al potere politico, amministrativo, giudiziario e militare della cittadina di Savoca, capoluogo di una baronia sotto il mero e misto imperio dell'Archimandrita di Messina. \nCon l'abolizione del feudalesimo nel Regno di Sicilia, sancita nella Costituzione del 1812, i villaggi della valle iniziarono ad emanciparsi dalla baronia di Savoca proclamandosi comuni autonomi facenti parte del Circondario di Savoca, istituito nel 1817 e inserito nel Distretto di Castroreale. Detti enti amministrativi vennero soppressi all'indomani dell'unit\u00e0 d'Italia, nel 1861.\nNonostante l'antichit\u00e0 dei suoi centri, la denominazione di \"Valle d'Agr\u00f2\" \u00e8 molto recente, in quanto risale alla met\u00e0 del XX secolo. \nPermane tutt'oggi una blanda attivit\u00e0 agricola e pastorizia.\nI comuni della valle partecipano al Consorzio Val d'Agr\u00f2 ed all'Unione dei comuni delle Valli joniche dei Peloritani.\nI comuni della Valle d'Agr\u00f2 sono: "}
{"id": "1072056", "revid": "1568601", "url": "https://it.wikipedia.org/wiki?curid=1072056", "title": "Agr\u00f2 (torrente)", "text": "L'Agr\u00f2 \u00e8 un torrente del Messinese. Il suo nome deriva dal termine greco \u03b1\u03b3\u03c1\u03cc\u03c2 (\"agr\u00f2s\") che significa terra coltivata, campo.\nPercorso.\nLungo circa , nasce tra la Montagna Grande e il Pizzo di Vern\u00e0 (monti Peloritani), in prossimit\u00e0 dei centri abitati di Fondachelli-Fantina ed Antillo. Sfocia nel mare Jonio tra i comuni di Sant'Alessio Siculo e Santa Teresa di Riva. . Il corso del fiume si snoda sul fondo della omonima valle d'Agr\u00f2.\nComuni attraversati.\nl'Agr\u00f2 attraversa i territori dei seguenti comuni:"}
{"id": "1072060", "revid": "598631", "url": "https://it.wikipedia.org/wiki?curid=1072060", "title": "Comunit\u00e0 montana del Catria e Cesano", "text": "La Comunit\u00e0 montana del Catria e Cesano aveva sede a Pergola, in provincia di Pesaro e Urbino nelle Marche. \u00c8 stata soppressa dal 1\u00ba gennaio 2010.\nComuni.\n\u00c8 costituita dai comuni di:\n\"I dati sono aggiornati al 31/12/2010\""}
{"id": "1072067", "revid": "203463", "url": "https://it.wikipedia.org/wiki?curid=1072067", "title": "Extremely Large Telescope", "text": "L'Extremely Large Telescope (ELT), denominato in fase progettuale sino al 2017 \"European-Extremely Large Telescope\" (E-ELT) \u00e8 un telescopio estremamente grande, progettato per essere il telescopio ottico di prossima generazione dello European Southern Observatory, con un diametro dello specchio primario di 39 metri. \nTecnologia.\nELT \u00e8 entrato nella fase di progettazione dopo che uno studio di fattibilit\u00e0 per un telescopio di 100\u00a0m di diametro, noto come Overwhelmingly Large Telescope, ha avuto esito negativo, sia per l'eccessiva complessit\u00e0, sia per il costo molto elevato.\nLa tecnologia disponibile per la fabbricazione degli specchi pone un limite, intorno agli 8 metri di diametro, per quelli costituiti da un singolo pezzo. I prossimi telescopi di grandi dimensioni, come il Gran Telescopio Canarias ed il Southern African Large Telescope, prevedono un fitto insieme di specchi esagonali per formare uno specchio composito di oltre 10\u00a0m di diametro. L'ELT user\u00e0 questo stesso approccio, con sistemi di ottica adattiva in grado di compensare i disturbi della turbolenza atmosferica e rendere effettivo tutto il potenziale reso disponibile dal grande diametro. A gennaio 2018 sono stati prodotti i primi 6 dei 798 segmenti esagonali che costituiranno lo specchio primario.\nELT dispone di 5 specchi, con forme, dimensioni e ruoli diversi. Lo specchio primario, raccoglier\u00e0 la luce dal cielo notturno e la rifletter\u00e0 sullo specchio secondario. Questo sar\u00e0 il pi\u00f9 grande specchio secondario mai utilizzato fino ad ora in un telescopio, rifletter\u00e0 la luce sullo specchio terziario che a sua volta trasmetter\u00e0 ad uno specchio adattivo, il quarto. Anche il quarto specchio sar\u00e0 il pi\u00f9 grande specchio adattivo mai costruito per un telescopio. Questo quarto specchio, regoler\u00e0 la propria forma per correggere le distorsioni causate dalla turbolenza atmosferica prima di trasmetterle al quinto specchio, piatto e inclinabile, che stabilizzer\u00e0 l'immagine e la trasmetter\u00e0 agli strumenti.\nSpecchio primario.\nLo specchio primario \u00e8 costituito da 798 segmenti del diametro di 1,45\u00a0m (portati a 931 con un set per manutenzioni) arrivando ad un diametro di 39\u00a0m e un'apertura centrale di 11,1\u00a0m. La sub-unit\u00e0 di ogni segmento pesa 365\u00a0kg compresi sensori e attuatori.\nSpecchio secondario.\nA maggio 2017 \u00e8 terminata la fusione dello specchio secondario avente un diametro di 4,2 metri e dal peso di 3,5 tonnellate. Lo specchio grezzo \u00e8 stato ottenuto fondendo la vetroceramica Zerodur, ed \u00e8 al momento della sua creazione \"\"il pi\u00f9 grande specchio secondario mai implementato per un telescopio ed il pi\u00f9 grande specchio convesso mai prodotto finora\"\".\nSpecchio terziario.\nLo specchio terziario ha una forma concava con diametro di 3,8\u00a0m, spessore di 10\u00a0cm e un foro di 7\u00a0cm. Consente la rifocalizzazione tra gli specchi M2 e M4.\nQuarto specchio.\nIl quarto specchio ha una forma piatta di tipo attivo, con un diametro di 2,4\u00a0m e fino a 8\u00a0000 attuatori. Progettazione e realizzazione sono affidate tramite un contratto da \u20ac30 milioni al consorzio AdOptica in collaborazione con l'INAF.\nQuinto specchio.\nIl quinto specchio ha una forma ellittica di 2,1 x 2,6\u00a0m, \u00e8 inclinato e ha lo scopo di compensare il movimento dell'immagine fino a qualche Hz.\nScopi.\nIl progetto ELT punta a osservare l'universo visibile a un livello di dettaglio 16 volte superiore a quello fornito dal Telescopio Spaziale Hubble. Uno specchio di circa 39 metri consentir\u00e0 anche lo studio dell'atmosfera dei pianeti extrasolari. Il progetto del sistema ottico a 5 specchi stima in circa 1.05 miliardi di Euro il costo di realizzazione ed operativit\u00e0 per il 2024.\nCostruzione.\nIl 26 aprile 2010 l'ESO identific\u00f2 il luogo di costruzione del telescopio in Cile, sulla montagna Cerro Armazones, nel Deserto di Atacama. Nel giugno del 2014 iniziarono i lavori di sbancamento della vetta, mentre nel maggio del 2017 si tenne la cerimonia della posa della prima pietra dell'edificio del telescopio. La prima luce, inizialmente prevista nel 2025, a causa della pandemia di COVID-19 \u00e8 stata posticipata al 2027."}
{"id": "1072070", "revid": "834", "url": "https://it.wikipedia.org/wiki?curid=1072070", "title": "Kisou", "text": "Kisou \u00e8 un album del gruppo giapponese Dir En Grey, pubblicato nel 2002 dalla Firewall Div./SMEJ."}
{"id": "1072075", "revid": "598631", "url": "https://it.wikipedia.org/wiki?curid=1072075", "title": "Unione montana del Catria e Nerone", "text": "L'Unione montana del Catria e Nerone ha sede a Cagli, in provincia di Pesaro e Urbino nelle Marche. \u00c8 attiva dal 1\u00ba gennaio 2015, in sostituzione della Comunit\u00e0 montana del Catria e Nerone, soppressa dal 31 dicembre 2014 in attuazione della legge regionale n.35 del 2013 concernente le \u201cNorme in materia di unioni montane ed esercizio associato delle funzioni dei comuni montani\u201d. Prende il nome dal Monte Catria e dal Monte Nerone.\nComuni.\nL'attuale unione \u00e8 costituita dai comuni di:\n\"I dati sono aggiornati al 31/12/2020\"\nRispetto alla precedente Comunit\u00e0 montana, non ha aderito al nuovo ente il comune di Piobbico, ma si sono aggiunti i comuni di Frontone e Serra Sant'Abbondio, che avevano fatto parte della soppressa Comunit\u00e0 montana del Catria e Cesano."}
{"id": "1072076", "revid": "8186662", "url": "https://it.wikipedia.org/wiki?curid=1072076", "title": "Val d'Agr\u00f2", "text": ""}
{"id": "1072077", "revid": "293377", "url": "https://it.wikipedia.org/wiki?curid=1072077", "title": "Ned Kelly", "text": "La storia di Ned Kelly continua a dividere gli australiani, fra chi lo venera come un locale Robin Hood, che combatteva l\"'establishment\" difendendo i poveri e gli oppressi, specialmente irlandesi, e chi lo considera semplicemente come un ladro di cavalli e violento criminale.\nBiografia.\nEra di origine australo-irlandese, figlio di un galeotto irlandese di nome John Kelly. Alla fine dell'Ottocento si ribell\u00f2, insieme a suo fratello Dan Kelly e ai suoi amici Joe Byrne e Steve Hart (la \"Kelly Gang\"), alle ingiustizie sofferte dai suoi compaesani per mano della polizia della colonia britannica di Victoria.\nNed fu un personaggio che lasci\u00f2 un segno nella sua terra e l'unico fuorilegge che tenne in ostaggio una citt\u00e0 per tre giorni. Dopo una serie di rapine in diverse banche riusc\u00ec per anni a sfuggire all'arresto, finch\u00e9 con la banda di cui faceva parte anche il fratello Dan, fu intrappolato nella boscaglia a Glenrowan nel giugno 1880. Nella sua ultima sfida, indossando l'armatura artigianale e un elmo cilindrico, avanz\u00f2 verso la polizia sparando con due fucili. Fu ferito alle braccia, alle gambe e all'addome, prima di essere arrestato. Fu catturato il 28 giugno dopo una sparatoria, nella quale furono invece uccisi Dan Kelly, Byrne e Hart.\nDopo la sua condanna a morte, si form\u00f2 un massiccio movimento per salvargli la vita, con riunioni pubbliche, cortei alla luce di torce, delegazioni al governatore e una petizione con 32.000 firme. Il governatore, tuttavia, fu irremovibile e l'impiccagione venne eseguita l'11 novembre 1880. Kelly mor\u00ec all'et\u00e0 di 25 anni, davanti alla prigione di Melbourne e alla presenza di una folla di cinquemila persone. Le sue ultime parole, secondo testimoni, furono: \"Such is life\" (\"Cos\u00ec \u00e8 la vita\"). Il suo corpo decapitato fu sepolto in una fossa senza nome e mezzo secolo dopo i resti furono trasferiti, insieme con quelli di altri prigionieri, nelle vicinanze della prigione di Pentridge.\nNel 2013 i resti di Ned sono stati sepolti nel cimitero di Greta (Australia), vicino alla tomba di sua madre."}
{"id": "1072081", "revid": "81195", "url": "https://it.wikipedia.org/wiki?curid=1072081", "title": "Livelli energetici", "text": ""}
{"id": "1072085", "revid": "3831", "url": "https://it.wikipedia.org/wiki?curid=1072085", "title": "Teatro Romano di Benevento", "text": ""}
{"id": "1072088", "revid": "124670029", "url": "https://it.wikipedia.org/wiki?curid=1072088", "title": "Bulli e pupe (programma televisivo)", "text": "Bulli e pupe \u00e8 stato un programma televisivo italiano andato in onda nell'estate 1992 su Canale 5 in prima serata con la conduzione di Paolo Bonolis e la regia di Gianni Boncompagni. La trasmissione, spin-off del programma quotidiano \"Non \u00e8 la Rai\", \u00e8 andata in onda il gioved\u00ec sera alle 20.30 per nove puntate dal 9 luglio al 3 settembre.\nLa trasmissione.\nLa trasmissione riprendeva a grandi linee il format gi\u00e0 proposto nell'annata precedente a \"Non \u00e8 la Rai\", trasmissione dalla quale derivava e ha ereditato buona parte del cast, composto, oltre al conduttore Paolo Bonolis, da pi\u00f9 di un centinaio tra ragazzi vestiti da marinaio (i \"bulli\") e ragazze (le \"pupe\"). In particolar modo, 48 ragazze provenivano proprio dalla trasmissione quotidiana di Gianni Boncompagni, mentre un altro gruppo era stato appositamente selezionato per lo spettacolo di prima serata. Tra queste, spiccavano i nomi di Antonella Elia, Miriana Trevisan, Laura Freddi, Francesca Pettinelli, Ambra Angiolini, Romina Mondello, Sabrina Marinangeli, Francesca Gollini, Ilaria Galassi, Roberta Carrano e Roberta Modigliani.\nIn ogni puntata, le ragazze (coreografate da Marina Cinti) si sfidavano tra loro in gare di ballo e canto (le musiche erano curate da Paolo Ormi). Le giovanissime interpreti si esibivano (in playback e su voci spesso preregistrate da cantanti professioniste) in brani musicali da soliste o in versione corale, o proponevano, divise in piccoli gruppi, dei celebri musical internazionali, tra i quali proprio quello che diede il titolo alla trasmissione, \"Bulli e pupe\" di Joseph L. Mankiewicz con Frank Sinatra, del 1955. A votare le esibizioni erano i \"bulli\", spettatori in studio delle performance, che lanciando in aria il cappello da marinaio in segno di approvazione proclamavano per ogni puntata la vincitrice di ognuna delle discipline.\nDurante le due ore di trasmissione interveniva anche, come presenza fissa, il Mago Alexander che si esibiva nei suoi numeri di magia coinvolgendo le ragazze protagoniste dello show. Non mancavano poi i fantasisti internazionali, ospiti di spicco di ogni puntata, come Steve Star e Ray World. Un gruppo di ragazze specializzate nel nuoto sincronizzato si esibiva all'interno della piscina allestita all'interno dello studio di registrazione.\nNella puntata conclusiva, andata in onda il 3 settembre 1992, si sono sfidate le vincitrici delle otto puntate precedenti; per il canto, Lucilla Cataldi (con \"Testarda io\"), Romina Mondello (\"Caruso\"), Ambra Angiolini (\"Poster\"), Arianna Basilio (\"Che cosa c'\u00e8\"), Giorgia Mondello (\"Pensieri e parole\"), Roberta Modigliani (\"Ti amo\"), Daniela Li Monta (\"Questo piccolo grande amore\") e Daniela Giagheddu (\"Ancora, ancora, ancora\"). Per la danza, le finaliste furono Emanuela Panatta, Valentina Polidori, Arianna Scolaro, Roberta Quintiliani, Alessandra Tencati, Elena Fioravanti, Lucia Ocone e Alessia Gioffi.\nScenografia.\nLa caratteristica scenografia della trasmissione, ambientata su uno sfondo estivo ed ereditata in seguito dalle successive edizioni di \"Non \u00e8 la Rai\", prevedeva la presenza di una piscina e di un ampio cielo stellato e andava a sostituire, nello Studio 1 del Centro Safa Palatino dal quale andava in onda la trasmissione, il tema delle quattro stagioni che caratterizzava la prima edizione della trasmissione di Gianni Boncompagni. In particolar modo, nelle ultime puntate di tale edizione prima della pausa estiva, il regista scelse di mostrare gli operai al lavoro per la realizzazione della scenografia della nuova trasmissione.\nAccoglienza.\nLa trasmissione ottenne un buon successo di pubblico, diventando anche un trampolino di lancio per alcune delle giovanissime ragazze che hanno avviato la loro carriera nella trasmissione di Gianni Boncompagni. Ambra Angiolini, alla sua prima esperienza di rilievo in televisione, debutt\u00f2 infatti interpretando \"Poster\" di Claudio Baglioni, mentre l'attrice Romina Mondello si impose con \"Caruso\" di Lucio Dalla. Nell'estate 2016, a 24 anni dalla prima e unica trasmissione, il programma venne replicato da Mediaset Extra.\nFece discutere, inoltre, la nascita nell'ambito di questa trasmissione del rapporto sentimentale tra Paolo Bonolis e Laura Freddi, caratterizzato da una considerevole differenza d'et\u00e0; i due sono stati poi compagni per alcuni anni."}
{"id": "1072091", "revid": "88740", "url": "https://it.wikipedia.org/wiki?curid=1072091", "title": "Clements", "text": ""}
{"id": "1072094", "revid": "339392", "url": "https://it.wikipedia.org/wiki?curid=1072094", "title": "Progetti di secessione dall'Italia", "text": ""}
{"id": "1072096", "revid": "598631", "url": "https://it.wikipedia.org/wiki?curid=1072096", "title": "Unione montana Alta valle del Metauro", "text": "L'Unione montana Alta valle del Metauro ha sede ad Urbania, in provincia di Pesaro e Urbino nelle Marche. \u00c8 stata istituita il 1\u00ba gennaio 2015 in sostituzione della Comunit\u00e0 montana Alto e medio Metauro; quest'ultima soppressa il 31 dicembre 2014, con legge regionale n\u00ba35 dell'11 novembre 2013 avente come oggetto: \"norme in materia di Unioni Montane e di esercizio associato delle funzioni dei Comuni montani\".\nComuni.\n\u00c8 costituita dai comuni di:\n\"I dati sono aggiornati al 31/12/2020\"\nRispetto alla precedente Comunit\u00e0 Montana, hanno aderito al nuovo ente i comuni di Piobbico (ex Comunit\u00e0 montana del Catria e Nerone) e di Isola del Piano (ex Comunit\u00e0 montana del Metauro)."}
{"id": "1072099", "revid": "123429680", "url": "https://it.wikipedia.org/wiki?curid=1072099", "title": "Secessione nell'arte", "text": "Nella storia dell'arte viene definita secessione una proposizione culturale che si manifest\u00f2 verso la fine del XIX secolo in diverse citt\u00e0 europee, soprattutto tedesche e austriache, che coincise con il distacco di alcuni giovani dalle istituzioni ufficiali dell'arte, dalle accademie e dai loro circuiti espositivi, come segno di protesta nei confronti dell'eccessivo conservatorismo del loro tempo.\nStoria.\nLa parola \"secessione\" venne usata per la prima volta da Georg Hirth (editore della rivista tedesca \"Jugend\") e, pur non ottenendo molta approvazione tra i critici, l'espressione rimase e si afferm\u00f2, come successivamente descritto da Hans Ulrich Simon nel suo saggio \"Sezessionismus. Kunstgewerbe in literarischer und bildender Kunst\" del 1976. Simon aveva giustamente osservato che lo scostamento dall'arte classica si ebbe dapprima a Parigi, donde poi l'idea \"separatista\" si diffuse in tutta l'Europa. Durante tutto l'Ottocento infatti alcuni artisti francesi si erano ribellati alle direttive obsolete dell'Accademia, finch\u00e9 nel 1890 la \"Soci\u00e9t\u00e9 Nationale des Beaux-Arts\" venne rinnovata, accettando punti di vista molto pi\u00f9 liberali. L'Accademia francese fece sue le nuove idee, diversamente da quanto avrebbe fatto pi\u00f9 tardi quella tedesca, che si sarebbe chiusa entro le proprie ferree convinzioni. Questa totale modernizzazione della societ\u00e0 accademica francese \u00e8 storicamente la prima effettiva secessione nell'arte, dalla quale per\u00f2 non uscirono artisti di valore eccezionale.\nSono artisticamente molto pi\u00f9 importanti i fenomeni di rottura nei confronti delle organizzazioni artistiche ufficiali che distinsero il resto dell'Europa ed in particolare i Paesi Tedeschi alla fine del 1800, e cio\u00e8 la Secessione viennese, la Secessione di Monaco e la Secessione di Berlino. I primi ad abbandonare la corporazione degli artisti accademici furono i pittori di Monaco, che fin dal 1892 si impegnarono in una revisione degli stili classici e nella ricerca di nuovi modi di espressione. Ne seguirono l'esempio i gruppi di Vienna nel 1897 e di Berlino nel 1898. Di questi tre gruppi, i viennesi erano gli artisti pi\u00f9 dotati, per cui la loro separazione rimane \"la secessione\" per antonomasia. Fu l'affermazione di una nuova concezione dell'arte: l'artista non deve render conto a nessuno, ma \u00e8 l'unico a valutare le proprie creazioni. Secondo questa mentalit\u00e0, l'arte figurativa, e l'architettura prima di tutte, accett\u00f2 forme totalmente nuove.\nLa terminologia.\nIl distacco organizzato di vari gruppi fu un fenomeno propriamente della \"Belle \u00c9poque\" e dei movimenti modernisti. Vi si possono trovare invece molti artisti che preferirono esprimersi con rappresentazioni di figure fantastiche e di linee elegantemente ricurve, con utilizzo di materiali e tecniche innovative. Questo era l'Art Nouveau. Bisogna dunque distinguere tra i due fenomeni, sebbene gli austriaci abbiano continuato a nominarli ambedue con la parola \"Sezession\". Ma correttamente sono secessionisti solo i membri dei tre gruppi che in modo organizzato e collettivamente ruppero con i circoli accademici. Non si possono definire secessionisti invece quegli artisti che un po' dovunque in Europa adottarono il nuovo stile. Si parla ad esempio degli artisti ungheresi (\u00d6d\u00f6n Lechner, K\u00e1roly K\u00f3s, Riman\u00f3czy K\u00e1lm\u00e1n, Komor Marcell e Jakab Dezs\u0151), quelli spagnoli (Antoni Gaud\u00ed), belgi (Victor Horta, Henry van de Velde), britannici (Charles Rennie Mackintosh, Arthur Heygate Mackmurdo) o altri: tutti furono esponenti dell'arte modernista, ma non furono secessionisti.\nVariet\u00e0 di stili.\nLa totale libert\u00e0 di espressione promossa dai secessionisti fu la causa e la giustificazione delle notevoli diversit\u00e0 di stile che si riscontrano tra i maggiori rappresentanti della Secessione. Ad esempio, Egon Schiele si sofferma sulle manifestazioni pi\u00f9 dolorose e scostanti della vicenda umana, senza la minima concessione a qualche particolare che ne potrebbe mitigare il crudo espressionismo. Gustav Klimt, invece, propone temi allegorici e personaggi dolci ed evanescenti, che si fondono con uno sfondo dorato. I due artisti non hanno in comune che un totale distacco dall'arte classica e dagli altri artisti accademici del tempo, ambedue cio\u00e8 sono secessionisti, ma i loro stili differiscono totalmente.\nAnalogamente anche l'architettura di questo periodo non si presenta con uno stile unico, ma passa dalle decorazioni dorate e dai rami fioriti alla geometria pura e semplice, come nel caso di Otto Wagner. La stessa cosa si ripete nelle decorazioni interne dove si spazia dalle forme fantastiche di piante ad abbellimenti costituiti da sole linee.\nImportanza della Secessione.\nIn pratica, il periodo delle Secessioni tramont\u00f2 con i suoi creatori, in quanto era solo un trampolino di lancio per l'arte moderna. Ma si tratta comunque di un periodo molto importante da diversi punti di vista.\nIl merito principale della Secessione \u00e8 ovviamente la concezione totalmente nuova dell'arte. Nel diciannovesimo secolo l'arte era stata praticamente riservata ai ceti agiati della popolazione, i quali potevano pagare costosi maestri e spesso anche i loro apprezzamenti, che magari molte opere meno che mediocri non meritavano. Gli artisti meno abbienti invece, che non potevano permettersi protettori accademici, venivano trascurati. Questo circolo chiuso di artisti affermati era a tutti gli effetti una corporazione, dove elementi non germanici non venivano nemmeno presi in considerazione. I giovani secessionisti avversavano questa mentalit\u00e0 e infine dimostrarono che l'arte si palesa anche all'infuori dei canoni classici.\nQuesto rivoluzionario concetto di libert\u00e0 artistica si spinse pi\u00f9 tardi fino a degli estremi indesiderati. Mentre in origine la Secessione chiedeva solo che anche i giovani venissero considerati, col tempo si fin\u00ec col dichiarare che \"artisti si nasce, non si diventa\", il che presupponeva la totale inutilit\u00e0 di scuole e maestri. Questa mentalit\u00e0 condusse all'apprezzamento di autodidatti che sostituivano l'estro artistico e la tecnica con la sola originalit\u00e0.\nLa Secessione \u00e8 importante anche in quanto favor\u00ec la nascita di un nuovo stile artistico, che in vari paesi prese vari nomi. In Austria gli rimase il nome di \"Sezession\", mentre in Germania si chiam\u00f2 \"Jugendstil\", in Inghilterra \"modern style\", in Francia \"art nouveau\", in Italia \"liberty\" e poi \"art d\u00e9co\". Secondo alcuni critici comunque, la Secessione e lo stile liberty che la segu\u00ec formano solo la prima fase di un pi\u00f9 vasto movimento artistico."}
{"id": "1072103", "revid": "287204", "url": "https://it.wikipedia.org/wiki?curid=1072103", "title": "I love shopping per il baby", "text": "I love shopping per il baby \u00e8 il quinto romanzo della serie \"I Love Shopping\" della scrittrice britannica Sophie Kinsella.\nTrama.\nLa vita di Rebecca Bloomwood sembra scorrere ormai sui giusti binari: il suo matrimonio con Luke va a gonfie vele, il rapporto con la sorella Jess migliora di giorno in giorno, e soprattutto sta per diventare madre, il che le fornisce innumerevoli pretesti per scorribande nei negozi alla ricerca di tutto ci\u00f2 di cui un beb\u00e8 alla moda - e la sua mamma - potrebbero avere bisogno. Luke Brandon marito di Becky da poco pi\u00f9 di un anno con il quale ha visitato tutti i quattro angoli del mondo durante la luna di miele \u00e8 impegnato nel concludere l'affare pi\u00f9 importante della sua vita con la societ\u00e0 Arcodas che gli permetter\u00e0 di diventare miliardari. Becky \u00e8 una personal shopper nel nuovo negozio The Look che purtroppo non riesce a decollare. Per l'arrivo nel neonato ogni cosa deve essere perfetta cos\u00ec Luke e Becky iniziano a cercare casa perch\u00e9 nel loro splendido attico non c'\u00e8 posto per il bambino, dopo varie ricerche l'agenzia gli propone una casa assolutamente fantastica super accessoriata e con due stanze per bambini; una da femmina e una da maschio. Per concludere l'affare Becky promette alla padrona di casa, in regalo un paio di stivali bianchi ricercati in tutti i negozi e che \u00e8 appena apparso su Vogue. \nLa gravidanza di Becky \u00e8 controllata dal dottor Braine, lo stesso che ha fatto nascere Luke, ma Becky vuole assolutamente cambiar medico quando viene alla conoscenza della dottoressa Venetia Carter, ginecologa delle star, la pi\u00f9 richiesta al momento che segue le sue pazienti fino al parto tra massaggi thai e fiori di loto. Ma le cose si complicano, tuttavia, quando la splendida ginecologa \"\u00e0 la page\", con un fisico stupendo e dei splendidi capelli rossi, a cui Rebecca ha deciso di rivolgersi si rivela essere niente di meno che la fidanzatina di Luke ai tempi di Cambridge; lo stesso Luke diventa improvvisamente misterioso e sospetto, inizia a ricevere messaggi in latino da Venetia ed a mentire a Becky, e il pensiero che abbia un segreto tutt'altro che nobile non tarda ad affacciarsi alla mente dell'acuta consorte, che arriver\u00e0 persino ad assumere un investigatore privato per controllare Luke."}
{"id": "1072104", "revid": "154326", "url": "https://it.wikipedia.org/wiki?curid=1072104", "title": "Santa Giovanna di Savoia", "text": ""}
{"id": "1072105", "revid": "18323", "url": "https://it.wikipedia.org/wiki?curid=1072105", "title": "BMW Serie 5", "text": "La Serie 5 \u00e8 un'autovettura di fascia alta prodotta dalla casa automobilistica tedesca BMW in varie generazione, a partire dal 1972.\nDescrizione.\nLa BMW Serie 5 \u00e8 una vettura destinata a sostituire i modelli a 4 porte della Neue Klasse: la denominazione \"Serie 5\" indica che \u00e8 il quinto modello di vettura costruita dopo il periodo V-8 e Isetta. I modelli precedenti erano la 700, la stessa \"Neue Klasse\" (comprendente anche la Serie 02 a due porte), l'ammiraglia New Six/E3 e la coup\u00e9 CS/CSi. La Serie 5 fu quindi ideata come erede della \"Neue Klasse\" che era decisamente pi\u00f9 piccola, lasciando alle berline a due porte della \"Serie 02\" il ruolo di entry-level.\nCi sono state 7 generazioni di Serie 5, comprendendo anche quella attualmente in produzione. Per differenziarle si utilizza il codice di identificazione del progetto-telaio (Exx o Fxx per i modelli pi\u00f9 recenti).\nLe serie, contraddistinte dalle loro sigla progettuale, sono:\nLa Serie 5 fu la prima vettura BMW che adott\u00f2 come nome una sigla di tre cifre. Il primo numero, un 5, indicava il modello, le seguenti due cifre indicavano la dimensione della cilindrata del motore espressa in decilitri. Altre lettere o parole aggiuntive potevano essere presenti dopo le tre cifre per indicare alcune caratteristiche della vettura, come il tipo di alimentazione o trasmissione. La \"i\" in origine indicava i modelli dotati di iniezione.\nDerivate della Serie 5.\nVi sono stati (e vi sono ancor oggi) dei modelli che sfruttano pianale e meccanica delle Serie 5 prodotte nello stesso periodo. Oltre alle tre generazioni di Serie 6 finora esistite, rispettivamente basate sulle serie \"E12\", \"E60\" ed \"F10\", va segnalata in particolare la Serie 5 GT, una vettura crossover che unisce caratteristiche da coup\u00e9, da berlina a 5 porte, da station wagon e da crossover SUV. Essa riprende pianale e meccanica della Serie 5 \"F10\", rispetto alla quale ha esordito qualche mese prima, e porta la sigla di progetto \"F07\".\nDal 1984 sono in vendita anche le versioni sportive M5 derivate direttamente dai modelli della serie. Anche il SUV BMW X5 deve il suo nome al fatto che deriva da questa serie di vetture.\nStabilimenti di produzione.\nIn Europa, la Serie 5 viene prodotta sia nello stabilimento BMW di Dingolfing (Germania), che nello stabilimento di Magna-Steyr a Graz (Austria). Sin dagli anni settanta \u00e8 attiva la produzione in Indonesia nello stabilimento di Giacarta. In Egitto vengono prodotte \"Serie 5\" dalla Bavarian Auto nello stabilimento di Citt\u00e0 del 6 ottobre dove vengono anche realizzate le Serie 3, Serie 7 e X3. Di recente \u00e8 iniziata la produzione anche in nuove fabbriche asiatiche, la pi\u00f9 importante in Thailandia, lo stabilimento di Rayong inaugurato nel maggio 2000 in seguito a un investimento di 25 milioni di dollari produce la Serie 5 e Serie 7 e la suv X3. Nel 2003 attraverso la joint venture con il costruttore cinese Brilliance la Serie 5 e la Serie 3 sono prodotte anche in Cina a Shenyang. Dal 2004 \u00e8 attiva la produzione in Malaysia nello stabilimento di Selangor in cui viene prodotta anche la Serie 3. Infine nel 2007 \u00e8 iniziata la produzione di Serie 3 e Serie 5 in India, a Chennai e in Pakistan a Karachi."}
{"id": "1072106", "revid": "81195", "url": "https://it.wikipedia.org/wiki?curid=1072106", "title": "Valore di aspettazione", "text": ""}
{"id": "1072107", "revid": "1543377", "url": "https://it.wikipedia.org/wiki?curid=1072107", "title": "Telescopio estremamente grande", "text": "Un telescopio estremamente grande (ELT, E\"xtremely Large Telescope\") \u00e8 un telescopio di notevoli dimensioni, cio\u00e8 di diametro maggiore di 20 metri. Attualmente diversi telescopi di questo tipo sono in fase di studio o di progetto:\nQuesti telescopi hanno molte caratteristiche in comune, come l'utilizzo di un'ottica adattiva per ridurre al minimo le distorsioni di immagine dovute alla turbolenza atmosferica, e l'utilizzo di uno specchio primario formato da tanti specchi segmentati, simile a quello gi\u00e0 in uso presso il telescopio Keck."}
{"id": "1072111", "revid": "643494", "url": "https://it.wikipedia.org/wiki?curid=1072111", "title": "Tyler Bates", "text": "Biografia.\nLa sua produzione \u00e8 in particolare legata alla realizzazione di colonne sonore per film. Tra le sue opere pi\u00f9 conosciute si possono citare \"The Hangman's Song\" e altri contributi alla colonna sonora del film horror zombie \"L'alba dei morti viventi\". Altri progetti includono \"Il collezionista di occhi\" e \"Slither\".\nSuona anche la batteria nel gruppo musicale JBOT. Ed \u00e8 stato anche il chitarrista dei Marilyn Manson dal 2014 al 2018.\nControversie sulla colonna sonora di 300.\nLa colonna sonora del film 300 \u00e8 stata accusata di aver preso in prestito alcuni elementi dalla colonna sonora di Elliot Goldenthal per Titus (1999), che caus\u00f2 alcune controversie nella comunit\u00e0 dei compositori di film\n. La traccia di 300 \"Remember Us\" \u00e8 in parte identica alla traccia \"Finale\" di Titus. Anche \"Returns A King\" \u00e8 simile alla \"Victorius Titus\" di Titus.\nIl portale macedone On.net rivela che l'inizio della canzone \"Message For The Queen\" ha la stessa melodia della canzone tradizionale macedone \"Zajdi, zajdi jasno Sonce\" [Renditi, renditi luminoso Sole]. Tuttavia, l'autore della colonna sonora, Tyler Bates nel fornire la giusta attribuzione, e ora sostiene che la melodia sia un proprio lavoro coperto da copyright. Questa canzone \u00e8 stata inclusa in numerose antologie ed \u00e8 stata interpretata da un numero di famosi cantanti macedoni, come Aleksandar Sarievski, Zafir Hadzimanov, and Toshe Proeski. Durante gli ultimi 60 anni, questa \u00e8 stata una delle canzoni che le persone dell'ex-Jugoslavia pi\u00f9 associavano alla macedonia, come mostra il film Powder Keg (1998) del regista serbo Goran Paskaljevi\u0107. On.net ha anche pubblicato una replica di Tyler Bates, dove afferma che \"non posso dire che ci sia una specifica fonte d'ispirazione per lo spunto\""}
{"id": "1072114", "revid": "173219", "url": "https://it.wikipedia.org/wiki?curid=1072114", "title": "Bianca di Lancaster", "text": "Biografia.\nLa famiglia.\nBianca nacque da Henry di Grosmont e da Isabel de Beaumont il 25 marzo 1345, anche se alcuni storici suggeriscono il 1347 come anno di nascita. Bianca era la pi\u00f9 giovane dei figli di Henry ed Isabel e sia lei che la sorella maggiore Maud nacquero al Castello di Bolingbroke, nei pressi di Lindsey. Da parte di padre i suoi nonni erano Enrico Plantageneto e Maud Chaworth, mentre da parte di madre era nipote di Enrico di Beaumont ed Alice Comyn. In seconde nozze sua sorella Maud spos\u00f2 Guglielmo I di Baviera, ma da nessuno dei suoi matrimoni nacquero figli.\nIl matrimonio.\nIl 19 maggio 1359, Bianca spos\u00f2 Giovanni di Gand, figlio del regnante inglese Edoardo III e della sua consorte Filippa di Hainaut, l'intera famiglia reale presenzi\u00f2 alle nozze e il re diede alla giovane sposa ingenti regali sotto forma di gioielli.\nNel 1361 suo padre mor\u00ec senza lasciare eredi maschi e il titolo di Duca di Lancaster rest\u00f2 vacante, cos\u00ec questi venne preso da Giovanni che in questo modo divenne Duca di Lancaster, Conte di Derby, Conte di Lincoln e Conte di Leicester (anche se questi titoli non vennero ereditati da Giovanni che nel 1362 alla morte della cognata Maud). La sua influenza associata ai diversi titoli nobiliari gli fecero guadagnare la carica di Lord grande intendente nel 1362. Lo storico francese Jean Froissart descrisse Bianca come \"jeune et jolie\" (giovane e bella) e lo scrittore Geoffrey Chaucer parl\u00f2 di \"White\" (uno dei personaggi centrali de Il Libro della Duchessa che si crede sia stato ispirato da Bianca) come una donna di rara bellezza e cultura. Normalmente si crede che il matrimonio fra Bianca e Giovanni sia stato felice anche se vi sono poche prove evidenti in merito a questo, questa convinzione deriva dal fatto che egli scelse di essere sepolto accanto a lei, a dispetto dei due matrimoni che seguirono la sua morte, e che, secondo alcuni, i temi dell'amore, della devozione e del dolore che sono centrali nel poema di Chaucer, siano almeno in parte ispirati al legame che un\u00ec Bianca al marito.\nNel 1368 la peste bubbonica ricominci\u00f2 a mietere vittime, Bianca, che allora viveva nel Lincolnshire venne infettata e mor\u00ec nell'autunno di quell'anno, il 12 settembre, mentre suo marito era oltremare. Bianca aveva ventidue o ventitr\u00e9 anni. I suoi funerali si tenner\u00f2 presso l'Antica cattedrale di San Paolo, dove venne sepolta, e vi prese parte tutta l'alta nobilt\u00e0 britannica e il clero in un magnifico corteo che accompagn\u00f2 il feretro. Giovanni commemor\u00f2 la morte della moglie ogni anno fino al giorno della sua stessa morte e fu forse per un anniversario che Geoffrey Chaucer, che era all'epoca uno sconosciuto poeta di corte, compose, pare su commissione di Giovanni di Gand il poema Il Libro della Duchessa per commemorare la moglie morta. Nel 1374 Giovanni commission\u00f2 all'artigiano Henry Yevele (1320circa-1400) una doppia tomba per lui e Bianca, il monumento, collocato nel coro della cattedrale, venne completato nel 1380 per un costo totale di 592\u00a3.\nQuando anche Giovanni di Gand mor\u00ec venne sepolto accanto alla moglie nella Cattedrale di St. Paul, l'ubicazione per\u00f2 \u00e8 attualmente sconosciuta.\nDiscendenza.\nBianca e Giovanni ebbero sette figli dei quali tre sopravvissero fino all'et\u00e0 adulta:"}
{"id": "1072116", "revid": "767487", "url": "https://it.wikipedia.org/wiki?curid=1072116", "title": "Wasted Youth", "text": "Gli Wasted Youth furono un gruppo crossover thrash statunitense, originario di Los Angeles e in attivit\u00e0 nei primi anni ottanta. Sulle orme dei Black Flag e dei Circle Jerks, furono tra i gruppi pi\u00f9 in vista del punk californiano.\nStoria.\nNella loro musica si distinsero per aver ridotto al minimo gli accorgimenti pi\u00f9 tradizionali di basso e chitarra, per i giri di batteria serrati di Allen Stiritz e per le urla del cantante Danny Spira. Il loro primo album in studio, \"Reagan's In\", \u00e8 considerato un classico dell'hardcore punk californiano; contiene 10 canzoni, dura meno di 15 minuti ed \u00e8 famoso per la copertina che raffigura l'ex presidente degli Stati Uniti Ronald Reagan, disegnata da Pushead Lamort. Gli album successivi si accostarono un po' di pi\u00f9 all'heavy metal, soprattutto \"Black Daze\".\nA Los Angeles gli Wasted Youth ebbero successo al pari di altri gruppi punk di quel periodo, come The Adolescents, T.S.O.L., Social Distortion, Bad Religion, Agent Orange, The Stains.\nMolti ex-componenti entrarono a far parte del gruppo industrial Savage Republic. Joey Castillo divenne batterista prima dei Danzig e poi dei Queens of the Stone Age; invece Dave Kushner, chitarrista per \"Black Daze\", dal 2002 suona nei Velvet Revolver."}
{"id": "1072117", "revid": "767487", "url": "https://it.wikipedia.org/wiki?curid=1072117", "title": "Rock Star Supernova", "text": "I Rock Star Supernova sono stati un gruppo rock statunitense, formatosi nel 2006 per conto del reality show della CBS \"Rock Star\"."}
{"id": "1072118", "revid": "50026", "url": "https://it.wikipedia.org/wiki?curid=1072118", "title": "Nabeulensis", "text": ""}
{"id": "1072126", "revid": "71155", "url": "https://it.wikipedia.org/wiki?curid=1072126", "title": "Giacomo Valenti", "text": "Biografia.\n\u00c8 nato a Livorno da famiglia di origine siciliana, trasferitasi poi in Lombardia. Laureatosi in Giurisprudenza nel 1998, inizia lavorando in alcune TV locali come giornalista sportivo (nei primi anni Novanta sull'emittente Retebrescia) e in radio come DJ e autore di scherzi telefonici. Nella trasmissione \"0337\" i suoi scherzi prendono di mira personalit\u00e0 dello spettacolo, in seguito anche persone della strada. Conduce poi la trasmissione \"WWE SmackDown!\", con Christian Recalcati e \"Smile\" su Italia 1, \"Monster Jam\" (sempre con Recalcati) e \"Slamball\" con Dan Peterson.\nSuccessivamente fa parte del cast di \"Direttissima\" e del reality show di Canale 5 \"Uno due tre stalla\", nelle vesti di inviato. Nel 2007 e nel 2008, insieme a Tommy Vee e a Laura Forgia, conduce su Italia 1 \"Talent1\", programma che tra la notte del 31 dicembre 2007 e il 1\u00ba gennaio 2008 \u00e8 andato in onda con una puntata speciale intitolata \"Talent1 Night, la notte dei talenti\" per aspettare il capodanno 2008; nel 2007 inizia a occuparsi di poker ponendosi al commento del programma \"Poker1Mania\" (con Luca Pagano).\nNell'estate del 2009 \u00e8 stato anche conduttore del programma radiofonico \"XXL - Altrimenti ci allarghiamo!\" su Rai Radio 2 e ha fatto parte del cast della trasmissione sportiva \"Controcampo\", con una rubrica in cui vengono mostrate riprese curiose effettuate dentro agli stadi. \u00c8 anche telecronista del torneo di poker \"Colorado Hold'em\" (parodia del torneo di poker \"Texas Hold'em\") all'interno della trasmissione \"Colorado Caf\u00e8\" su Italia 1.\nNel luglio 2011 ritorna al commento del wrestling con \"WWE Raw\" (versione international) su Italia 2. Anche questa volta al suo fianco viene chiamato Christian Recalcati. Nel mese di febbraio 2012 diventa giocatore di poker e finisce 17\u00ba al premio nel torneo del World Poker Tour di Venezia. Tra il 2012 ed il 2013 commenta insieme al giornalista Paolo Lanati una collana di DVD edita dalla \"Gazzetta dello Sport\" intitolata \"Wrestling Heroes - Le pi\u00f9 grandi star di sempre\". Nel 2013 \u00e8 concorrente del programma televisivo \"Jump! Stasera mi tuffo\", su Canale 5, ma viene eliminato durante la prima puntata, abbinato alla concorrente non famosa Maria Ester Grasso.\nNel settembre del 2013 conduce il programma radiofonico \"Faccio un goal\" con Valentina Correani. L'11 luglio 2016 approda a Rai Radio 1 con il programma pomeridiano \"A tutto tondo\". Dal 2017 partecipa come opinionista alla trasmissione Diretta Stadio su 7 Gold. Il 30 aprile 2018 fa il suo esordio come conduttore radiofonico nel programma \"Tutti pazzi per RDS\" la mattina su RDS. Nel 2021 fa una comparsata in una puntata della serie Rai \"Blanca\".\nCuriosit\u00e0.\n\u00c8 un appassionato di calcio e tifoso dell'Inter."}
{"id": "1072128", "revid": "156174", "url": "https://it.wikipedia.org/wiki?curid=1072128", "title": "Notwist", "text": ""}
{"id": "1072130", "revid": "287204", "url": "https://it.wikipedia.org/wiki?curid=1072130", "title": "Dobric", "text": ""}
{"id": "1072131", "revid": "767487", "url": "https://it.wikipedia.org/wiki?curid=1072131", "title": "Pixia", "text": "Pixia \u00e8 un programma freeware di grafica raster per Windows. Originariamente \u00e8 stato progettato per la comunit\u00e0 di anime/manga ma \u00e8 utilizzabile per qualunque genere di arte. Oltre all'interfaccia giapponese originale, \u00e8 disponibile in inglese, francese, italiano, spagnolo, ungherese, cinese tradizionale, cinese semplificato, tedesco, polacco, coreano. Il programma supporta gli strati multipli, gli effetti di trasparenza e diversi formati di file RGB, compreso il PSD di Photoshop. Ha anche un suo formato specifico, PXA."}
{"id": "1072135", "revid": "64833", "url": "https://it.wikipedia.org/wiki?curid=1072135", "title": "Dobrich", "text": ""}
{"id": "1072136", "revid": "27723", "url": "https://it.wikipedia.org/wiki?curid=1072136", "title": "Ferrovia Bologna-Portomaggiore", "text": "La ferrovia Bologna-Portomaggiore \u00e8 una ferrovia di propriet\u00e0 regionale, gestita dalla societ\u00e0 Ferrovie Emilia Romagna (FER), che collega Portomaggiore a Bologna unendo cos\u00ec la zona meridionale del ferrarese alla citt\u00e0 felsinea.\n\u00c8 la pi\u00f9 importante linea gestita dalla FER in termini di passeggeri trasportati.\nTra i centri attraversati dalla linea spiccano Budrio e Molinella, centri agricoli e di artigianato di importanza regionale.\nLa linea \u00e8 anche nota come ferrovia Veneta.\nStoria.\nIl primo concreto progetto di collegamento tra Bologna e l'hinterland settentrionale venne varato nel 1879. Il 3 ottobre 1882 fu accordata alla Societ\u00e0 Veneta per Imprese e costruzioni pubbliche la concessione di una linea ferroviaria che collegasse Bologna a Budrio; da questa cittadina si sarebbero poi diramati due tronchi: il primo si sarebbe diretto a Massalombarda, il secondo a Portomaggiore. I lavori ebbero inizio solo nel 1885 e si conclusero nel 1887: il 21 maggio fu inaugurato il tronco fra Bologna San Vitale e Budrio, seguito il 16 agosto dal Budrio-Molinella e il 21 dicembre dal Molinella-Portomaggiore.\nL'ultimo tratto ferroviario, tra Bologna San Vitale e Bologna Centrale, fu inaugurato l'anno dopo, ma fu impiegato solo per il trasporto di merci. \"San Vitale\" rimase la stazione terminale per il servizio viaggiatori.\nLa Societ\u00e0 Veneta effettuava tre/quattro corse per viaggiatori giornaliere nei due sensi utilizzando un parco di otto locomotive a vapore impiegate anche per un discreto servizio merci. La produttivit\u00e0 si mantenne buona fino alla seconda guerra mondiale che inferse consistenti danni alle infrastrutture provocando l'interruzione del servizio ferroviario. Questo riprese gradualmente ma solo nel 1952 sull'intera relazione. La trazione diesel venne usata seppur in maniera incostante a partire dagli anni trenta quando la \"Veneta\" acquis\u00ec un certo quantitativo di automotrici di costruzione Stanga/Man ma fu a partire dal 1957 che avvenne la reale \"dieselizzazione\" della linea con l'acquisto di nove locomotive Diesel-elettriche del gruppo DE.424.\nIl 30 maggio 1964 venne chiusa al traffico la diramazione Budrio-Massalombarda che fu sostituita da autoservizi. Nel 1969 in seguito allo scorporo della Societ\u00e0 Veneta fu creata la \"Societ\u00e0 Veneta Autoferrovie\" (SVA) che rilev\u00f2 l'esercizio della linea e che inizi\u00f2 l'ammodernamento del materiale rotabile con l'acquisto di nuove automotrici del tipo 668, prima della serie \"1800\" poi della serie \"1000\", e di alcune locomotive diesel usate di vario tipo.\nAl fine di facilitare un'eventuale pubblicizzazione, negli anni ottanta la \"Societ\u00e0 Veneta\" procedette a scorporare la SVA e ad assegnare le singole concessioni ferroviarie a societ\u00e0 autonome. Per la Portomaggiore-Bologna fu costituita la \"Societ\u00e0 per Azioni Trasporti Romagnoli\" (TraRo) a cui venne assegnato l'esercizio ferroviario il 1\u00ba gennaio 1981. Nel 1986, scaduta la concessione, la ferrovia pass\u00f2 alla \"Gestione commissariale governativa della Ferrovia Bologna-Portomaggiore\". Sui rotabili l'acronimo \"FBP\" sostitu\u00ec il precedente \"TraRo\". Inizialmente la sede della Gestione Commissariale era posta a Padova presso la sede della defunta SVA, per poi passare nel 1989 a Bologna.\nIl 31 maggio 1987, nell'intento di potenziare la funzione suburbana della linea, furono attivate le tre nuove fermate di Bologna Rimesse, Bologna Santa Rita e Bologna Via Larga, e i treni, fino ad allora attestati a Bologna San Vitale, furono prolungati alla stazione di Bologna Centrale; inoltre vennero acquisite automotrici e rimorchiate del tipo 663.\nNella seconda met\u00e0 degli anni novanta, la tratta iniziale della linea (da Bologna Centrale a Bologna Rimesse) venne interrotta per i lavori di interramento, comprendenti la nuova stazione sotterranea di San Vitale. Il nuovo tracciato interrato venne attivato il 22 dicembre 2001.\nIn seguito della Legge 422 del 1997, la propriet\u00e0 della linea \u00e8 stata trasferita alla regione Emilia-Romagna. Durante la fase di transizione, tra il 1997 e il 2001, l'amministrazione della Gestione Commissariale della linea fu affidata alle Ferrovie dello Stato. Il 31 dicembre 2000 la Regione Emilia-Romagna costitu\u00ec la societ\u00e0 Ferrovie Emilia Romagna (FER) di cui detiene il 59,44% del capitale, mentre il rimanente \u00e8 stato suddiviso in quote paritarie del 5,7 % tra Provincia di Bologna, Provincia di Ferrara, Provincia di Mantova, Provincia di Modena, Provincia di Parma, Provincia di Ravenna, Provincia di Reggio Emilia e Provincia di Rimini. Nel corso del 2001, la nuova societ\u00e0 assunse la gestione della ferrovia.\nLa FER ha proceduto ad elettrificarla con tensione a 3000 volt in corrente continua con l'obiettivo di utilizzarla, assieme alla linea Bologna-Vignola, per un servizio suburbano Vignola-Portomaggiore all'interno del servizio ferroviario metropolitano bolognese. I lavori di elettrificazione sono stati completati nel giugno 2008.\nNell'agosto 2009 \u00e8 stato immesso sulla Bologna-Portomaggiore il primo degli otto autotreni diesel ATR 220 prodotti dalla \"Pesa Bydgoszcz\" e acquistati dalla FER per il servizio viaggiatori delle sue linee.\nNel febbraio 2012 il servizio passeggeri della linea passa a TPER, mentre FER mantiene la gestione dell'infrastruttura.\nIl 21 gennaio dell'anno seguente si svolge la corsa inaugurale del primo dei dodici elettrotreni Stadler Flirt ETR 350 di TPER che entrano in funzione ai primi di febbraio dello stesso anno.\nIl 13 settembre 2015 viene soppressa la fermata di Villanova per scarso utilizzo e per la minima distanza rispetto a quella di Ca' dell'Orbo.\nIl 1\u00ba gennaio 2020, Trenitalia Tper \u00e8 subentrata a Tper nella gestione del servizio passeggeri sulla linea.\nCaratteristiche.\nLa linea \u00e8 a binario singolo a scartamento ordinario da 1435 mm. Le rotaie adottate sono di tipo Vignoles. La ferrovia \u00e8 inoltre elettrificata a 3000 volt a corrente continua.\nMateriale rotabile.\nIl deposito del materiale rotabile della linea \u00e8 posto presso Bologna Roveri.\nAgli inizi e fino al secondo dopoguerra:\nDagli anni trenta in poi:\nDal dopoguerra:\nPer diversi anni la linea \u00e8 stata esercita unicamente con le automotrici termiche dei gruppi ALn 663 e ALn 668 e dai loro rimorchi, in parte provenienti dalla dotazione originale FBP, in parte dalle altre amministrazioni ferroviari confluite in FER (FP, FPS, FSF e ACT), solitamente in convogli costituiti da due o tre elementi. A partire dal settembre 2009 sono state immesse in servizio alcune unit\u00e0 ATR 220, autotreni diesel a tre casse di produzione polacca. La linea \u00e8 stata elettrificata nel 2008 e dal 2013 sono state adottate anche unit\u00e0 elettriche Stadler FLIRT ETR 350, prodotte della casa svizzera Stadler Rail.\nTraffico.\nLa ferrovia \u00e8 percorsa da treni regionali a cadenza oraria tra Bologna Centrale e Portomaggiore. Negli orari di punta la frequenza, limitatamente alla tratta Bologna Centrale - Budrio, viene elevata a un treno ogni trenta minuti.\nNei giorni festivi il servizio \u00e8 limitato a quattro coppie giornaliere tra Bologna e Portomaggiore."}
{"id": "1072138", "revid": "2212704", "url": "https://it.wikipedia.org/wiki?curid=1072138", "title": "Dendrobium", "text": "Dendrobium \u00e8 un genere di piante appartenente alla famiglia delle Orchidacee (sottofamiglia Epidendroideae, trib\u00f9 Malaxideae). Sono anche dette orchidee bamb\u00f9.\nIl nome deriva dal greco 'dendron' che significa albero e 'bios' cio\u00e8 vita, dato dal fatto che questo genere di piante tropicali, vive in natura abbarbicato ai rami degli alberi, traendo nutrimento dall'atmosfera umida tipica delle foreste equatoriali.\nDescrizione.\nOrchidee epifite, i \"Dendrobium\" presentano fusti rigonfi e nodosi detti pseudobulbi, nei quali conservano una scorta di nutrimento e di acqua, che consente loro di sopravvivere durante la stagione secca. Essi sono molto simili a canne di bamboo e la loro lunghezza varia da pochi centimetri ad oltre un metro, e da essa dipende anche il portamento; eretto nelle specie a stelo corto oppure ricadente in quelle con gli steli pi\u00f9 lunghi.\nLe foglie sono disposte a coppie lungo i nodi dello stelo e sono nella gran parte delle specie decidue, seccandosi e lasciando gli steli spogli durante la stagione del riposo. All'inizio della primavera, che coincide con la stagione delle piogge, la pianta riprende a vegetare, e dai nodi degli pseudobulbi dell'anno precedente, spuntano i boccioli. Anche qui sono molto variabili nei colori e nelle forme. Giallo, bianco e rosa sono i predominanti e si presentano singoli o raggruppati a grappolo. In alcune specie essi sono delicatamente profumati.\nDistribuzione e habitat.\nIl genere ha un vasto areale che va dalle montagne dell'Himalaya in India, alla Malaysia, alla Cina, fino al Giappone e in ristretto numero anche ai territori settentrionali dell'Australia.\nTassonomia.\nIl genere \"Dendrobium\" comprende oltre 1500 specie ed \u00e8 al secondo posto per numero di specie nella famiglia delle orchidee.\nColtivazione.\nEssendo un gruppo molto numeroso non si possono assimilare tutte le specie allo stesso modo di coltivazione. Per semplicit\u00e0 i \"Dendrobium\" sono stati divisi in due gruppi distinti in base alle specifiche esigenze. Le specie e gli ibridi che si trovano comunemente in commercio, sono spesso riconducibili al \"Dendrobium nobile\". Sono i pi\u00f9 rustici e necessitano di un periodo di riposo invernale a temperature di 10 gradi e totale assenza di innaffiature. Sono decidui e gli pseudobulbi si presenteranno come bastoncini raggrinziti e rinsecchiti. Solo con l'arrivo della primavera, la pianta inizier\u00e0 a vegetare e si dovr\u00e0 iniziare ad annaffiare e concimare regolarmente. I nodi si gonfieranno e spunteranno i primi boccioli. La pianta inizier\u00e0 a produrre nuovi getti che daranno vita durante l'estate ai nuovi steli. Si potranno tenere all'esterno, alla luce e in luoghi ben ventilati. Evitare i raggi del sole diretti, fino a quando i primi freddi segneranno l'inizio del riposo e la sospensione delle annaffiature. In questo modo la fioritura dell'anno seguente ne sar\u00e0 stimolata.\nIl secondo gruppo si differenzia sostanzialmente per la temperatura di coltivazione che non dovr\u00e0 mai essere inferiore ai 15-18 gradi. Questo gruppo \u00e8 riconducibile a \"Dendrobium phalaenopsis\". Da coltivarsi tutto l'anno in serra, in luoghi luminosi e ben aerati. Anche questi si possono coltivare in casa, scegliendo luoghi lontani da correnti d'aria, e fornendo umidit\u00e0 costante, per esempio posizionando i vasi sopra uno strato di argilla espansa tenuta umida. Questa \u00e8 comunque buona norma per ogni specie di orchidea. La concimazione va fatta con una soluzione molto diluita e il rinvaso va fatto soltanto quando non si pu\u00f2 evitarlo. Queste piante infatti non traggono alcun nutrimento dal substrato in cui crescono; esso serve solo per sorreggerle ed imita in qualche modo la corteccia dei tronchi dove vivono in natura, quindi vasi troppo grandi saranno soltanto d'intralcio e favoriranno il marciume dell'apparato radicale. In ogni caso, l'occasione del rinvaso pu\u00f2 servire per dividere le piante, togliendo gli pseudobulbi troppo vecchi, oppure per ottenere nuovi esemplari dalla pianta madre. Una pianta di \"Dendrobium\" avr\u00e0 la forza di crescere e di svilupparsi se divisa avendo cura di lasciare 3-4 pseudobulbi uniti fra loro. Nuove piante si possono ottenere anche dai keiki, dei getti con radici che a volte la pianta madre stessa emette dai nodi lungo lo stelo. Quando saranno sufficientemente sviluppati e avranno un proprio apparato radicale si potranno tagliare e sistemare in piccoli vasi con un substrato fine."}
{"id": "1072146", "revid": "1632387", "url": "https://it.wikipedia.org/wiki?curid=1072146", "title": "Riserva naturale guidata Monte Genzana e Alto Gizio", "text": "La riserva naturale guidata Monte Genzana e Alto Gizio \u00e8 un'area naturale protetta situata nel comune di Pettorano sul Gizio, in provincia dell'Aquila ed \u00e8 stata istituita nel 1996.\nDescrizione.\nComprende un'area di circa 3.160 ettari, situata all'interno della \"Comunit\u00e0 Montana Peligna\", versante est del Monte Genzana, comprendendo anche il centro storico del paese. Dal Monte Genzana che ha un'altitudine di 2170 m s.l.m., \u00e8 possibile osservare le montagne del Parco nazionale d'Abruzzo (Monti Marsicani) a ovest e della Majella ad est, il sottostante lago di Scanno ad ovest e l'Altopiano delle Cinquemiglia a sud-est. Non molto lontano dalla riserva, sull'altro versante (nord-ovest) della montagna, \u00e8 posta anche la Riserva naturale guidata Gole del Sagittario.\nAmbiente.\nFauna.\nIl parco fa da cuscinetto tra il Parco nazionale d'Abruzzo, Lazio e Molise, ed il Parco nazionale della Majella, infatti al suo interno \u00e8 possibile trovare, ad esclusione del camoscio d'Abruzzo, l'intera fauna appenninica tipica dei due parchi nazionali.\nIn particolare, la riserva ospita una popolazione importante di orsi marsicani, stimata nel 2019 in almeno 12 esemplari, in parte stabilmente presenti e in parte erratici: la seconda popolazione pi\u00f9 numerosa fuori dal parco nazionale d'Abruzzo e la sua Zona di Protezione Esterna.\nTra le pi\u00f9 importanti specie ricordiamo:"}
{"id": "1072155", "revid": "71433", "url": "https://it.wikipedia.org/wiki?curid=1072155", "title": "Relic", "text": ""}
{"id": "1072188", "revid": "229617", "url": "https://it.wikipedia.org/wiki?curid=1072188", "title": "Et\u00e0 dei castelli", "text": ""}
{"id": "1072193", "revid": "27723", "url": "https://it.wikipedia.org/wiki?curid=1072193", "title": "S/2004 S 16", "text": ""}
{"id": "1072202", "revid": "32658", "url": "https://it.wikipedia.org/wiki?curid=1072202", "title": "Castello di Altafiumara", "text": ""}
{"id": "1072205", "revid": "2730", "url": "https://it.wikipedia.org/wiki?curid=1072205", "title": "Indian Removal Act", "text": "L'Indian Removal Act (\"legge per la rimozione degli indiani\", in inglese) \u00e8 una delle leggi emanate dal governo degli Stati Uniti d'America, promulgata dal presidente Andrew Jackson il 28 maggio 1830.\nStoria.\nL'Indian Removal Act venne fortemente sostenuta dagli Stati meridionali, dove la popolazione era ansiosa di entrare in possesso di vaste estensioni di terreno incolte occupate dalle cinque trib\u00f9 civilizzate. In particolare la Georgia, il pi\u00f9 grande Stato a quell'epoca, era coinvolta in un contenzioso con i Cherokee. Il presidente Jackson, che sosteneva la deportazione degli indiani per ragioni di sicurezza nazionale, sperava che uno spostamento dei nativi americani, su base volontaria, avrebbe potuto risolvere la crisi della Georgia. I capi indiani stavano per\u00f2 subendo pressioni affinch\u00e9 firmassero trattati che ne prevedessero l'espulsione. \nLa maggior parte degli osservatori comprese che l'approvazione della legge avrebbe comportato l'allontanamento di moltissimi indiani dalle loro terre d'origine. La maggior parte dei bianchi americani era a favore dell'approvazione della legge di deportazione, ma il dibattito era acceso: molti missionari cristiani, tra cui Jeremiah Evarts, erano decisamente contrari. Il senatore Theodore Frelinghuysen ed il deputato del Tennessee David Crockett si dichiararono apertamente contro la legge. L'approvazione da parte del Congresso avvenne dopo un dibattito molto serrato.\nI trattati stipulati grazie alla nuova legge aprirono la strada all'allontanamento di decine di migliaia di nativi americani verso l'ovest degli Stati Uniti. Il primo risultato tangibile della legge fu il trattato di Dancing Rabbit Creek, con il quale il 27 settembre 1830 gli indiani Choctaw del Mississippi cedettero le terre ad est del fiume in cambio di denaro e terreno sulla sponda ovest dello stesso fiume. Il trattato di New Echota, firmato nel 1835, diede luogo alla deportazione dei Cherokee lungo il sentiero delle lacrime."}
{"id": "1072208", "revid": "1610933", "url": "https://it.wikipedia.org/wiki?curid=1072208", "title": "Quaglia blu asiatica", "text": ""}
{"id": "1072217", "revid": "53588", "url": "https://it.wikipedia.org/wiki?curid=1072217", "title": "Charles H. Spurgeon", "text": ""}
{"id": "1072220", "revid": "53588", "url": "https://it.wikipedia.org/wiki?curid=1072220", "title": "Charles Haddon Spurgeon", "text": ""}
{"id": "1072222", "revid": "1305772", "url": "https://it.wikipedia.org/wiki?curid=1072222", "title": "Spurgeon", "text": ""}
{"id": "1072223", "revid": "287204", "url": "https://it.wikipedia.org/wiki?curid=1072223", "title": "Lapusna", "text": ""}
{"id": "1072227", "revid": "1573940", "url": "https://it.wikipedia.org/wiki?curid=1072227", "title": "Coturnix japonica", "text": "La quaglia del Giappone (Coturnix japonica ) \u00e8 un uccello galliforme della famiglia dei Fasianidi.\nDescrizione.\nDimensioni.\nMisura 17-19 cm di lunghezza per 85-100 g di peso nei maschi e 88-105 g nelle femmine; l'apertura alare \u00e8 di 25-33 cm.\nAspetto.\n\u00c8 simile nell'aspetto alla quaglia comune europea (\"Coturnix coturnix\"). Complessivamente, presenta un piumaggio marrone scuro con marezzature camoscio sulle parti superiori e marrone chiaro su quelle inferiori. Al di sopra dell'occhio, su entrambi i lati della testa, vi \u00e8 una striscia biancastra. Le zampe sono di colore variabile dal grigio-aranciato al grigio-rosato, cos\u00ec come il becco. A differenza dei maschi, le femmine generalmente (ma non sempre) sono prive della colorazione rossiccia sul petto e delle chiazze o macchioline nere sulla gola.\nIl piumaggio, comunque, presenta una grande variazione nelle tonalit\u00e0. Alcuni uccelli sono di colore biancastro o camoscio con marezzature rossicce o castane sulle parti superiori. Altri hanno un piumaggio quasi completamente marrone scuro, privo o quasi di marezzature. Inoltre, in cattivit\u00e0 vengono allevate anche variet\u00e0 di colore bruno-dorato.\nBiologia.\nDurante studi effettuati su esemplari di quaglia del Giappone allevati in cattivit\u00e0, sono stati individuati, per il maschio, sette tipi diversi di posture e di richiami. Tre di questi tipi di richiamo sono stati osservati anche nelle femmine. Il richiamo di questa specie consiste di profondi suoni cupi, ripetuti pi\u00f9 volte in rapida successione. Il richiamo del maschio \u00e8 generalmente di tre note. La femmina emette un lungo richiamo che avvisa il maschio della sua predisposizione all'accoppiamento. Inoltre in questi animali \u00e8 stata registrata anche la pratica di corteggiare la femmina offrendo doni di tipo alimentare. In questi casi il maschio rimane fermo con un piccolo verme nel becco, emettendo una sorta di delicato gracidio. La femmina si avvicina e prende il piccolo verme per mangiarselo. Il maschio, a questo punto, cerca di accoppiarsi con la femmina.\nQuesta quaglia, proprio come la sua controparte europea, \u00e8 una specie migratrice, che vola verso l'India, il Giappone settentrionale e la Corea per trascorrere l'estate. Sverna invece nelle regioni sud-orientali della Cina, ad Hainan, a Taiwan e nel Giappone meridionale. Queste migrazioni possono coprire distanze variabili tra i 400 ed i 1000 chilometri, e sono degne di nota per uccelli non propriamente adatti per il volo. Nel complesso, le rotte migratorie di questa specie seguono un andamento nord-sud.\nAlimentazione.\nQuesta specie si nutre di molti tipi di semi di piante erbacee, tra i quali il panico e il miglio. La sua dieta \u00e8 pi\u00f9 proteica di quella della quaglia pettoblu (\"Excalfactoria chinensis\"), in quanto consuma un maggior numero di piccoli vermi e larve di insetto. In estate specialmente si aggira alla ricerca di insetti e di piccoli invertebrati. Inoltre si nutre anche di semi di cereali, soprattutto le femmine pronte alla deposizione delle uova.\nRiproduzione.\nCos\u00ec come altre quaglie, depone le uova al ritmo di uno al giorno, per un totale di 7-14 uova a covata. Ciascun uovo misura in media 29,8 \u00d7 21,5 mm e pesa 7,6 g. L'incubazione dura 19-20 giorni, ma le dimensioni della covata sembrano essere correlate con la latitudine e la lunghezza del fotoperiodo. In Giappone ciascuna covata comprende 5-8 uova, mentre in Russia il loro numero varia tra 5 e 9. I pulcini raggiungono la maturit\u00e0 sessuale e sono gi\u00e0 in grado di riprodursi a partire dalle quattro settimane di et\u00e0.\nLa stagione della riproduzione varia a seconda delle localit\u00e0. In Russia inizia a fine aprile e continua fino ai primi di agosto. In Giappone la nidificazione ha luogo verso fine maggio e generalmente termina in agosto. In rare occasioni sono state rinvenute uova nei nidi anche in settembre.\nDistribuzione e habitat.\nNon sappiamo molto delle preferenze ambientali di questa specie, ma sembra prediligere \"habitat\" aperti come prati, steppe e pendici spoglie di montagne in prossimit\u00e0 di fonti d'acqua. \u00c8 stata avvistata anche in praterie e sui terreni coltivati.\nQuesta specie nidifica in Asia orientale, in un'area che dalla Mongolia settentrionale si spinge a nord-est, attraverso la regione del Baikal, fino alla regione di Vitim, nella Russia centro-orientale, a est fino all'isola di Sakhalin e a sud fino al Giappone, alla Corea e al nord-est della Cina (Shandong orientale); sembra che alcuni esemplari si riproducano anche in Bhutan, cosa che fanno sicuramente in Myanmar. L'areale di svernamento \u00e8 situato pi\u00f9 a sud di quello di nidificazione, e comprende una fascia che dalle regioni centrali di Giappone e Cina giunge ad ovest, attraverso il nord-ovest della Thailandia e il nord del Myanmar, all'India nord-orientale (Assam) e al Bhutan; quando gli inverni non sono particolarmente rigidi alcuni esemplari svernano anche in piccolo numero in Buriazia e nel Territorio del Litorale. Gli esemplari presenti nel nord-ovest del Bangladesh vengono generalmente considerati membri della specie \"C. coturnix\", ma potrebbero appartenere in realt\u00e0 a questa forma. \u00c8 stata introdotta alle Hawaii, a R\u00e9union e in Italia.\nConservazione.\nNonostante la sua ampia distribuzione geografica, la quaglia del Giappone viene attualmente considerata \u00abprossima alla minaccia\u00bb (\"Near Threatened\") a causa di una netta diminuzione della popolazione selvatica a seguito della caccia e della distruzione degli \"habitat\" attraverso l'intensificazione delle pratiche agricole. Essa \u00e8 ormai divenuta rara in Giappone, dove era ancora molto numerosa negli anni '30, quando ogni anno ne venivano abbattuti oltre 500.000 esemplari. Attualmente \u00e8 in corso un programma di ripristino delle popolazioni, grazie soprattutto all'allevamento in cattivit\u00e0. La specie \u00e8 rimasta abbastanza comune in Russia e popolazioni nidificanti si sono insediate in \"habitat\" favorevoli situati ai confini dell'area di diffusione, come in Bhutan. La quaglia del Giappone viene addomesticata da pi\u00f9 di 600 anni, nel corso dei quali si \u00e8 andata creando un'intera serie di mutazioni; attualmente viene allevata su scala industriale, sia per la carne che per le uova. La femmina inizia a deporre all'et\u00e0 di 40 giorni, e in 10 giorni produce una quantit\u00e0 di uova pari al proprio peso. Essa pu\u00f2 deporre pi\u00f9 di 200 uova all'anno. La quaglia del Giappone \u00e8 stata inoltre rilasciata a scopo venatorio sia negli USA che in Europa, con tutta una serie di problemi correlati alla sua ibridazione con la quaglia comune.\nDomesticazione.\nLe prime notizie certe sulla domesticazione della quaglia giapponese risalgono al Giappone del XII secolo. Questi uccelli erano originariamente allevati come uccelli canori e si pensa che fossero regolarmente usati in gare. \nAll'inizio del 1900, gli allevatori giapponesi iniziarono a selezionare gli individui per aumentare la produzione di uova. Nel 1940, l'industria intorno alle uova di quaglia divenne fiorente. Gli eventi della seconda guerra mondiale portarono alla completa perdita delle linee di quaglia allevate per le loro abilit\u00e0 canore, come anche di quasi tutte quelle per la produzione di uova. Dopo la guerra, le poche quaglie rimaste furono utilizzate per ricostruire l'industria delle uova e tutte le attuali linee commerciali e di laboratorio oggi sono considerate discendenti dalle queste superstiti. In March 1990, eggs on Mir were successfully incubated and hatched."}
{"id": "1072230", "revid": "1610933", "url": "https://it.wikipedia.org/wiki?curid=1072230", "title": "Quaglia giapponese", "text": ""}
{"id": "1072248", "revid": "2167671", "url": "https://it.wikipedia.org/wiki?curid=1072248", "title": "Liceo Marco Foscarini", "text": "Il liceo \"Marco Foscarini\" \u00e8 il pi\u00f9 antico liceo di Venezia e uno dei pi\u00f9 antichi d'Italia essendo stato fondato nel 1807 con decreto di Eugenio di Beauharnais, vicer\u00e9 d'Italia e figlioccio di Napoleone I che istituiva sei licei in altrettante citt\u00e0 del regno d'Italia. Alla sua fondazione era noto come liceo-convitto di Santa Caterina, dal nome dell'ex convento in cui ha ancora sede, nel sestiere di Cannaregio a poche centinaia di metri dalla riva delle Fondamente Nove, e come I.R. Ginnasio Liceale di Santa Caterina dal 1850 al 1867.\nStoria.\n1807-1867 Il liceo-convitto di Santa Caterina.\nNel 1807 Napoleone incaric\u00f2 il suo vicer\u00e9 in Italia Eugenio di istituire un nuovo tipo di scuola secondaria che, seguendo il modello francese, prese il nome di \"liceo\".\nIl 14 marzo fu firmato il decreto istitutivo di otto licei in altrettante citt\u00e0 italiane, anche se furono poi sei i licei effettivamente attivati (\"tre Licei con Convitto il primo a Venezia, il secondo a Verona, il terzo a Novara; e tre Licei senza Convitto a Milano, a Bergamo, a Mantova ...\")\nFu l'abate Anton Maria Traversi, teologo e fisico di vaglia, ad organizzare la nuova scuola e a scegliere il complesso dell'ex convento delle monache agostiniane di Santa Caterina come sede. Il 15 dicembre veniva solennemente inaugurato il Liceo di S. Caterina.\nNel 1814, dopo la battaglia di Lipsia, Venezia torn\u00f2 austriaca come gi\u00e0 tra il 1798 e il 1805. Il Traversi rimase comunque al suo posto come direttore del Convitto fino al 1832 quando gli subentr\u00f2 un altro abate, Luigi Della Vecchia.\nNel 1848 a Venezia, cacciati gli austriaci, fu proclamata la Repubblica di S.Marco; a dirigere la scuola fu chiamato l'abate Ruzzini fino al ritorno degli austriaci nel 1849. Nel 1849 durante l'assedio di Venezia il liceo fu anche colpito da tre proiettili.\nNel 1850 il ministro della pubblica istruzione austriaco ordin\u00f2 la separazione tra Liceo e Convitto (che dur\u00f2 fino al 1995) e nel 1851 l'unione di Ginnasi e Licei; la scuola prese allora il nome di I.R. Ginnasio Liceale di S. Caterina.\nIn questo periodo il Liceo si guadagn\u00f2 una solida fama nel campo della ricerca scientifica soprattutto in Fisica, e mantenne una stretta collaborazione con l'Universit\u00e0 di Padova. Dal 1857 al 1858 vi insegn\u00f2 filosofia e letteratura italiana il poeta Giacomo Zanella.\n1867-1923 Il liceo \"Foscarini\".\nIl 3 ottobre 1866 Venezia e il Veneto furono annessi al Regno d'Italia. Una delle prime novit\u00e0 fu la decisione di cambiare nome alla scuola; il 25 aprile 1867 il liceo fu intitolato a Marco Foscarini, il \"doge letterato\".\nIl liceo \"Foscarini\" conserv\u00f2 la sua buona fama, e nel 1880, in una relazione alla Camera dei Deputati, il ministro della P.I. lo defin\u00ec \u00abmeritevole di piena lode e qualificato come uno dei migliori del Regno per frequenza di alunni e per bont\u00e0 di disciplina e di insegnamento\u00bb.\nNel 1907 il liceo comp\u00ec il primo secolo di vita.\nNel 1911 si apr\u00ec una sezione di Ginnasio Liceo Moderno, mentre quella tradizionale prendeva il nome di Ginnasio Liceo Classico; durante la Grande Guerra vi fu una drastica riduzione degli iscritti e per qualche tempo il trasloco nei locali dell'altro liceo storico di Venezia, il \"Marco Polo\".\n1923-1995 Il \"Foscarini\" diventa liceo classico.\nIl \"Foscarini\" torn\u00f2 nella sua sede alla fine della guerra; la riforma Gentile del 1923 lo trasform\u00f2 in liceo classico abolendo il liceo moderno; nello stesso anno divenne preside Carlo Contessa che promosse con molta energia la riforma.\nNel 1937 preside del liceo divenne Luigi Sante Da Rios, illustre matematico e fisico noto per gli studi sulla dinamica dei fluidi. Durante la guerra il Da Rios venne allontanato dall'incarico, colpevole di non aver promosso il figlio di un gerarca. Torn\u00f2 a presiedere il Liceo alla fine della guerra e fino al 1951.\nNel dopoguerra il \"Foscarini\" mantenne due sezioni ma alla fine degli anni ottanta perse una sezione rischiando l'estinzione, che fu evitata grazie all'accorpamento del Liceo Orseolo del Lido e all'introduzione dell'informatica nell'ambito del PNI; la progressiva estinzione della succursale del Lido pose per\u00f2 nuovi pericoli per la sua sopravvivenza come scuola autonoma.\n1995 Il liceo si riunifica con il convitto.\nNel settembre 1995 venne decisa dopo quasi 150 anni la riunificazione con il Convitto Nazionale. Nel 1996 nasce il sito web del Liceo uno dei primi siti scolastici in Italia.\nNei primi anni 2000 si verifica una forte crescita delle iscrizioni che porta al raddoppio delle sezioni (da due a quattro); nel 2003 si inaugura in due locali del Liceo il Museo di Fisica Traversi che recupera la collezione di strumenti del laboratorio di Fisica dell'Ottocento.\n2007 Il liceo \"Foscarini\" celebra il bicentenario.\nIl 14 dicembre 2007 il \"Foscarini\" ha celebrato il suo 200\u00ba compleanno, una delle prime scuole italiane a raggiungere questo traguardo. Per l'occasione sono stati pubblicati tre libri sulla storia del liceo, le Poste italiane hanno emesso un francobollo ed \u00e8 stata coniata una medaglia commemorativa.\n2010 L'introduzione dell'indirizzo classico europeo.\nA partire dall'anno scolastico 2010-2011 \u00e8 stato introdotto al Liceo \"Foscarini\" l'indirizzo sperimentale Liceo classico europeo, che affianca il preesistente Liceo Classico Ordinamentale."}
{"id": "1072266", "revid": "1429175", "url": "https://it.wikipedia.org/wiki?curid=1072266", "title": "Angelo Ogbonna", "text": "Con la nazionale italiana \u00e8 stato finalista all'Europeo di .\nBiografia.\nNato in Italia da genitori nigeriani, cresce a Cassino, nel quartiere di San Bartolomeo.\nCaratteristiche tecniche.\nIl suo ruolo naturale \u00e8 quello di difensore centrale, ma \u00e8 stato impiegato anche da terzino. \u00c8 forte fisicamente ma anche veloce, potente e dotato di un buon sinistro che abbina a una discreta visione di gioco.\nCarriera.\nClub.\nGli inizi a Torino e Crotone.\nInizia la carriera nel Montecassino, squadra giovanile della natia Cassino, nel quale ricopre immediatamente il ruolo di difensore centrale. Nel 2002 viene notato dal , che, su indicazione di Antonio Comi, lo acquista per 3 000 euro inserendolo nel proprio settore giovanile. Nella stagione 2006-2007 viene spesso aggregato alla prima squadra e l'11 febbraio 2007 debutta in Serie A a 18 anni, in Torino- (1-2), scelto come titolare dall'allenatore Alberto Zaccheroni. Alla fine della stagione totalizza 4 presenze in campionato.\nNell'agosto seguente si trasferisce in prestito al , in Serie C1, con cui riesce a fare esperienza disputando 22 partite di campionato e sfiorando la promozione in Serie B, sfumata nelle semifinali play-off.\nRitorno a Torino.\nNella stagione 2008-2009 ritorna quindi a Torino, collezionando 19 presenze in campionato e 4 in Coppa Italia, ma la stagione si rivela negativa per la squadra, con la retrocessione dei \"granata\" nella serie cadetta. Con il torneo 2009-2010 conquista un posto da titolare nel reparto difensivo della squadra. Realizza inoltre il suo primo e unico gol in maglia granata, il 17 aprile 2010, nella sfida contro il terminata 1-1, ed \u00e8 titolare anche nei play-off persi in finale contro il .\nIl 15 agosto 2010, nel secondo turno di Coppa Italia di fronte al (battuto 3-1 ai supplementari), indossa per la prima volta la fascia di capitano del Torino. Il campionato, in cui colleziona 35 presenze, termina con l'8\u00ba posto in classifica e i play-off sfumati all'ultima giornata, con la sconfitta contro il . Il 31 agosto 2011, in occasione della seconda giornata del campionato 2011-12 Torino- (1-1), colleziona la 100\u00aa presenza con la maglia \"granata\".\nJuventus.\nL'11 luglio 2013 passa dal Torino ai concittadini della per 13 milioni di euro (pi\u00f9 2 di bonus); Ogbonna diventa il primo calciatore della storia cresciuto nella squadra granata, fino a indossarne all'occorrenza la fascia di capitano, a passare ai rivali juventini, scatenando per questo molte antipatie nei suoi vecchi sostenitori torinisti.\nVeste la maglia bianconera per due stagioni, nelle quali contribuisce alla vittoria di altrettanti scudetti, di una Coppa Italia e di una Supercoppa italiana, i primi trofei della sua carriera, senza per\u00f2 riuscire a imporsi come titolare.\nWest Ham Utd.\nIl 10 luglio 2015 passa quindi a titolo definitivo alla formazione inglese del per 11 milioni di euro. Il 30 dello stesso mese fa il suo esordio con la maglia \"claret and blue\", nel terzo turno preliminare di Europa League contro i rumeni dell', rendendosi suo malgrado protagonista dell'autogol che vale il 2-2 finale.\nEsordisce in Premier League il 9 agosto seguente, nella vittoria per 2-0 contro l' all'Emirates Stadium. Il 9 febbraio 2016 segna la sua prima rete per gli \"Hammers\", decidendo al 121' minuto dei tempi supplementari la sfida del quarto turno di FA Cup contro il (2-1); nell'occasione torna al gol dopo quasi sei anni.\nNelle stagioni seguenti, pur tra alti e bassi, emerge comunque tra i punti fermi della squadra londinese nella seconda met\u00e0 del decennio, pagando dazio solo nelle annate 2016-2017, quando un infortunio al ginocchio lo tiene lontano dai campi per alcuni mesi, e 2018-2019, dov'\u00e8 inizialmente relegato nelle retrovie prima di riconquistare la titolarit\u00e0 nel corso del campionato.\nNazionale.\nNel 2009 \u00e8 convocato dalla , allenata da Shaibu Amodu, per le amichevoli contro e , tuttavia rifiuta la convocazione nella speranza di una chiamata da parte della nazionale italiana.\nIl 12 agosto 2009 esordisce nell' nella partita amichevole persa 3-2 contro la e giocata a San Pietroburgo. Giocando in coppia con Andrea Ranocchia al centro della difesa, partecipa alle qualificazioni all'Europeo 2011 e al doppio spareggio contro la , che sancisce l'eliminazione degli \"azzurrini\". Il suo ciclo si conclude dunque in anticipo, con 10 presenze al suo attivo.\nIl 3 giugno 2011 riceve la sua prima convocazione nell' da parte del commissario tecnico Cesare Prandelli, in sostituzione dell'infortunato Alberto Aquilani: \u00e8 la quarta volta nei precedenti trent'anni \u2014 gli altri casi furono Chinaglia nel 1972, Carnasciali nel 1993 e Maccarone nel 2002 \u2014 che un giocatore della Serie B \u00e8 aggregato alla nazionale maggiore, eccezion fatta per la coppia milanista Baresi-Collovati \"post-Totonero\" e gli juventini \"post-Calciopoli\". Viene convocato anche il 10 agosto successivo per un'amichevole contro la , e rimane nel gruppo per le successive gare di qualificazione al , senza esordire.\nIl debutto in nazionale maggiore arriva l'11 novembre 2011, subentrando a Domenico Criscito al 77' dell'amichevole -Italia (0-2) disputata a Breslavia. Alla sua seconda presenza, il 29 febbraio 2012, viene schierato come titolare nella partita amichevole persa 1-0 contro gli . Viene quindi inserito nella lista dei 23 convocati per la fase finale dell'Europeo in Polonia e Ucraina, nel quale non viene mai impiegato.\nNegli anni successivi rimane nel \"giro azzurro\", ottenendo per\u00f2 solo qualche sporadica presenza fino al 2014. Ci\u00f2 nonostante, dopo un biennio lontano dalla maglia azzurra, il 31 maggio 2016 viene inserito dal \"cit\u00ec\" Antonio Conte nella lista dei 23 giocatori convocati per il in Francia, che per la nazionale italiana si concludono ai quarti di finale dopo la sconfitta ai tiri di rigore contro la ; Ogbonna gioca da titolare la terza e ultima sfida della fase a gironi, il 22 giugno, un'ininfluente sconfitta 0-1 contro l'.\nCon il commissario tecnico Gian Piero Ventura scende in campo il 5 settembre 2016 nella partita di qualificazione al giocata contro Israele ad Haifa, uscendo in seguito dal \"giro azzurro\". Negli anni seguenti \u00e8 saltuariamente richiamato in nazionale \u2014 senza tuttavia scendere in campo \u2014 una prima volta dal selezionatore \"ad interim\" Luigi Di Biagio nel 2018, in vista del ciclo di amichevoli contro e , in sostituzione dell'infortunato Giorgio Chiellini, e una seconda nel 2020, dal \"cit\u00ec\" Roberto Mancini, per le sfide della fase a gironi della UEFA Nations League 2020-2021 e per l'amichevole contro l'.\nStatistiche.\nPresenze e reti nei club.\n\"Statistiche aggiornate al 7 novembre 2021.\""}
{"id": "1072276", "revid": "729019", "url": "https://it.wikipedia.org/wiki?curid=1072276", "title": "Bricklin", "text": "La Bricklin fu un'azienda costruttrice di auto sportive fondata in Canada a Saint John nel 1974 e attiva fino al 1976. \nLa \"SV-1\".\nL'unico modello di Bricklin, prodotto per il solo mercato degli Stati Uniti d'America, fu la \"Bricklin SV1\", dove SV sta per \"Safety Vehicle\", cio\u00e8 veicolo sicuro. Infatti Bricklin tent\u00f2 di spingere sul campo della sicurezza automobilistica per incrementare le vendite, senza successo, essendo tra l'altro il tema della sicurezza \"pesante\", per lo sviluppo dell'auto: si pensi che non era dotata di posacenere perch\u00e9 fumare in macchina poteva essere pericoloso."}
{"id": "1072283", "revid": "486946", "url": "https://it.wikipedia.org/wiki?curid=1072283", "title": "Giarre Calcio", "text": ""}
{"id": "1072289", "revid": "80598", "url": "https://it.wikipedia.org/wiki?curid=1072289", "title": "Karim (etichetta discografica)", "text": "La Karim \u00e8 stata un'etichetta discografica italiana attiva tra il 1961 e il 1966, anno in cui chiuse per fallimento.\nStoria.\nLa Karim fu fondata nel 1961 da Ivo Chiesa, dall'ingegnere genovese Pino Gualco (marito di Olga Villi), da Giuseppe De Andr\u00e9, da Gino Arduino, da Giovanni Fischetti e da Gaetano Pulvirenti; quest'ultimo era l'ex direttore vendite della RCA Italiana, oltre che fondatore e proprietario di una grossa societ\u00e0 di distribuzione discografica (la Pulvirenti S.p.A.) e di altre etichette minori, tra cui la Ariel (di cui per due anni, nel 1964 e nel 1965, sar\u00e0 direttore artistico Piero Ciampi) e la Roman Record Company.\nLa Karim nacque dalla rilevazione (da parte di Chiesa, Gualco e De Andr\u00e9) e dalla trasformazione societaria di una precedente casa discografica, Lo Specchio della Voce, attiva per tutti gli anni cinquanta e specializzata nello stampaggio e nella distribuzione di dischi a 78 giri.\nDal punto di vista aziendale, era una S.p.A.: la sede della casa discografica era a Roma, in via Guattani 8 (questa sede era gestita da Fischetti e Pulvirenti), ma aveva anche un ufficio a Milano, in Galleria del Corso 2, ed uno a Genova, gestito da Arduino, prima in via Maragliano 8 (traversa della centrale via XX settembre) e poi in piazza della Vittoria 11/a; nell'ultimo anno di attivit\u00e0, il 1966, probabilmente per ridurre i costi, la sede di Roma venne spostata in via Savoia 86, nella stessa sede della \"Distribuzione Pulvirenti S.p.A.\", dove aveva sede anche la Ariel.\nTra i produttori che lavorarono per l'etichetta il pi\u00f9 noto fu Giorgio Calabrese, che scopr\u00ec e vi port\u00f2 ad incidere Orietta Berti; tra i direttori d'orchestra che lavorarono agli arrangiamenti sono da ricordare Elio Isola ed Elvio Monti.\nPer le registrazioni dei propri artisti, la Karim si appoggiava agli studi Dirmaphon situati in via Pola a Roma, che erano i vecchi studi di registrazione della RCA Italiana (prima di essere soppiantati da quelli al km. 12 della via Tiburtina a Roma).\nTra gli artisti che incisero per la Karim i pi\u00f9 noti sono, oltre a Orietta Berti, Jula de Palma, Memo Remigi e Fabrizio De Andr\u00e9 (il quale era figlio del socio fondatore Giuseppe De Andr\u00e9 e fu il primo artista sotto contratto della casa).\nLa Karim pubblic\u00f2 anche numerosi dischi contenenti brani di musica \"ballabile\": sotto il nome esotico di qualcuno degli esecutori accreditati in etichetta, si celavano verosimilmente professionisti italiani. \nTra i cantanti o musicisti stranieri di jazz o twist, ve ne sono molti che oggi risultano sconosciuti o dimenticati, tra cui Jack Hammer, Frank Barbato, Bob Azzam, il chitarrista inglese Bud Ashton e vari gruppi musicali come Les Scarlet o I 4+4 di Nora Orlandi.\nPer la distribuzione nazionale la Karim si appoggiava ad altre etichette, tra cui la Durium (che la distribu\u00ec per il maggior numero di anni).\nNel 1966 fall\u00ec improvvisamente (insieme alla Ariel ed alla Pulvirenti), e il catalogo venne rilevato due anni dopo dalla Roman Record Company. Nel periodo immediatamente precedente al fallimento, Fabrizio De Andr\u00e9 fece causa alla casa discografica con l'accusa di non avere corrisposto una parte dei diritti d'autore dovuti.\nI dischi pubblicati.\nPer la datazione ci si basa sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci si basa sulla numerazione del catalogo, se esistenti, sono riportati oltre all'anno il mese e il giorno (quest'ultimo dato si trova, a volte, stampato sul vinile).\n45 giri della Assolo.\nLa Assolo era una sottoetichetta della \"Karim\", con sede a Genova; il direttore artistico era Gian Piero Reverberi"}
{"id": "1072299", "revid": "287204", "url": "https://it.wikipedia.org/wiki?curid=1072299", "title": "Il marchio di Merlino", "text": "Il marchio di Merlino \u00e8 il secondo volume della serie di Jack Whyte intitolata in italiano \"Io Lancillotto\". Il titolo originale \u00e8 \"Clothar the Frank\", si tratta di una pubblicazione divisa in due parti che racconta la storia dell'uomo che diventer\u00e0 Lancillotto. \u00c8 stato pubblicato dalla Piemme.\nTrama.\nContinua la storia di Clothar, cavaliere di origine franca sbarcato in Britannia dopo aver combattuto in patria, a fianco dell'amico Perceval, contro il fratellastro Gunthar. Il mentore di Clothar, il vescovo Germano, lo ha inviato sull'isola ad aiutare l'amico Merlino, mago e cavaliere, condottiero e stregone, per riportare la pace. Clothar fa la conoscenza di Merlino, e poi incontra casualmente e sconfigge in duello quello che sar\u00e0 il suo futuro re, Art\u00f9 Pendragon."}
{"id": "1072302", "revid": "21880", "url": "https://it.wikipedia.org/wiki?curid=1072302", "title": "Specie di Dendrobium", "text": "Elenco delle specie di \"Dendrobium\""}
{"id": "1072304", "revid": "94902", "url": "https://it.wikipedia.org/wiki?curid=1072304", "title": "Lischi", "text": ""}
{"id": "1072305", "revid": "486946", "url": "https://it.wikipedia.org/wiki?curid=1072305", "title": "An\u00e9cho", "text": ""}
{"id": "1072306", "revid": "486946", "url": "https://it.wikipedia.org/wiki?curid=1072306", "title": "Anecho", "text": ""}
{"id": "1072309", "revid": "94902", "url": "https://it.wikipedia.org/wiki?curid=1072309", "title": "Barrilla", "text": ""}
{"id": "1072311", "revid": "599013", "url": "https://it.wikipedia.org/wiki?curid=1072311", "title": "Geremi", "text": "Ha militato in importanti club europei come , Middlesbrough, Chelsea e Newcastle United ed \u00e8 una delle bandiere della nazionale del Camerun, con cui ha vinto due edizioni della Coppa d'Africa (2000 e 2002) e una medaglia d'oro alle Olimpiadi del 2000; vanta 118 presenze (con 13 gol segnati) con la maglia dei \"leoni indomabili\", figurando al secondo posto, insieme a Eto'o, in ordine di apparizioni nella nazionale africana.\nCarriera.\nClub.\nInizi.\nDopo alcuni anni in Camerun, nel 1997 fu prelevato dalla squadra paraguaiana del Cerro Porte\u00f1o, e in quello stesso anno si trasfer\u00ec poi al Gen\u00e7lerbirli\u011fi dove in due anni gioca 57 partite con 9 gol.\nReal Madrid.\nNel 1999 fu acquistato dal dove resta 3 stagioni, disputando in totale 61 partite tra campionato e coppe, e segnando 1 gol nella Champions League 2001-2002, edizione poi vinta del Madrid, il secondo trionfo europeo per Geremi con le \"merengues\" dopo la Champions League 1999-2000.\nNel 2000 complici i trionfi con la Nazionale camerunese \u00e8 stato inserito nella lista dei candidati al Pallone d'Oro non ricevendo per\u00f2 nessun voto. Lascia il con in bacheca anche la Liga 2001 e la Supercoppa di Spagna 2001.\nMiddlesbrough, Chelsea e Newcastle.\nNell'estate 2002 passa in prestito al Middlesbrough, in Premier League spinto dalla voglia di giocare di pi\u00f9, qui disputa un'eccezionale stagione con 33 presenze e ben 7 gol.\nDopo la Confederations Cup 2003 disputata con il Camerun, dove i leoni arrivano sino in finale, Geremi passa al Chelsea di Claudio Ranieri che lo preleva dal per 6 milioni di sterline.\nLa prima stagione \u00e8 ottima, segna 1 gol in 25 presenze in Premier League, giocando anche 10 presenze in Champions League dove il Chelsea arriva sino in semifinale battuto dal Monaco. Con l'arrivo di Jos\u00e9 Mourinho il camerunese ha perso il posto fisso nell'undici titolare, ma anche partendo dalla panchina ha sempre dato un importante contributo, con diversi gol decisivi per la squadra londinese.\nIl 3 luglio 2007 passa a titolo definitivo al Newcastle United. Alla prima stagione diviene subito capitano, con in panchina Sam Allardyce; il successivo allenatore Kevin Keegan invece consegner\u00e0 la fascia a Michael Owen.\nA gennaio 2010, durante la terza stagione con i bianconeri, dopo un girone d'andata in cui ha perso la maglia da titolare decide di cambiare squadra per non rischiare di perdere la convocazione al Mondiale sudafricano 2010.\nUltimi anni.\nViene quindi acquistato dal Ankarag\u00fcc\u00fc che milita nella S\u00fcper Lig, la massima divisione turca, diventando compagno di squadra di altri celebri giocatori come Vassell e Rothen.\nA fine agosto 2010 passa al club greco del Larissa.\nA pochi mesi dal suo arrivo in Grecia, il centrocampista camerunese \u00e8 stato lasciato libero dal club ellenico motivando la scelta con le difficolt\u00e0 di adattamento palesate dal giocatore, accolto con grande entusiasmo e finito ben presto in panchina.\nNazionale.\nGeremi \u00e8 una delle autentiche bandiere del Camerun, oltre che uno dei giocatori pi\u00f9 forti della storia della nazionale, simbolo, insieme a Rigobert Song, Samuel Eto'o, degli anni 2000.\nHa esordito con la maglia dei \"leoni indomabili\" nel 1995. Nel 2000 ha vinto la medaglia d'oro alle Olimpiadi di Sydney. Inoltre ha partecipato al in Asia e a 6 edizioni della Coppa d'Africa, vincendola nel 2000 e nel 2002. Ha partecipato anche a 2 Confederations Cup, perdendo la finale nel 2003.\nNella Coppa d'Africa 2008 il Camerun si \u00e8 classificato, dopo la sconfitta in finale contro l'Egitto, ma Geremi \u00e8 inserito nella formazione ideale del torneo.\nIn nazionale vanta 118 presenze e 13 gol."}
{"id": "1072313", "revid": "62004", "url": "https://it.wikipedia.org/wiki?curid=1072313", "title": "Geremi Njitap", "text": ""}
{"id": "1072316", "revid": "1543377", "url": "https://it.wikipedia.org/wiki?curid=1072316", "title": "Lassana Diarra", "text": "Biografia.\nIn Spagna era noto come \"Lass\", per non confonderlo con Mahamadou Diarra, suo compagno di squadra nel Real Madrid fino al 2010.\nCaratteristiche tecniche.\nMediano con attitudine difensiva, era abile nel contrastare e recuperare palla, e dotato di buon senso della posizione; all'occorrenza, poteva giocare sulla fascia destra in una difesa a quattro.\nCarriera.\nClub.\nEsordi e Chelsea.\nHa cominciato la propria carriera nel Le Havre, in Ligue 2. Grazie alle sue ottime prestazioni viene convocato nella Nazionale francese Under-21, attirando su di s\u00e9 l'interesse di molti club, tra cui il Chelsea che individua l'erede di Mak\u00e9l\u00e9l\u00e9. Nel luglio 2005 viene ingaggiato dal club londinese per una cifra poco inferiore ai 5 milioni di euro.\nNonostante le premesse, fa il suo esordio con la maglia dei \"Blues\" solo nell'ottobre 2005 nell'incontro valido per la UEFA Champions League contro gli spagnoli del Betis Siviglia. Trova continuit\u00e0 di prestazioni giocando con la squadra riserve, per poi esordire in campionato nel febbraio 2006, subentrando al connazionale Claude Mak\u00e9l\u00e9l\u00e9 nel match contro il Liverpool, perso da questi ultimi per 2-0.\nAl termine della sua prima stagione in Inghilterra viene nominato come miglior giovane del Chelsea malgrado l'esiguo numero di presenze, solamente 7 apparizioni, di cui solo quattro in campo dal primo minuto, complessivamente tra Premier League, FA Cup ed UEFA Champions League.\nNella stagione 2006-2007 viene impiegato con maggiore frequenza, nonostante sia stato costretto ad adattarsi nell'inconsueto ruolo di terzino destro, complici i vari infortuni della squadra allenata allora da Jos\u00e9 Mourinho.\nArsenal e Portsmouth.\nAd un anno dalla scadenza del suo contratto il 31 agosto 2007 viene acquistato dall'Arsenal per 2,9 milioni di euro, fortemente voluto dall'allenatore della squadra londinese Wenger, che lo defin\u00ec come un giocatore in grado di ricoprire svariati ruoli all'interno del campo, Decide di vestire la maglia numero 8 lasciata libera dall'addio dell'idolo della tifoseria Fredrik Ljungberg passato al West Ham.\nCon i \"Gunners\" debutta contro il Newcastle giocando per tutti i novanta minuti. Il suo minutaggio diminu\u00ec progressivamente, complice l'esplosione del centrocampista francese Mathieu Flamini.\nIl 17 gennaio 2008 \u00e8 stato ceduto al Portsmouth per 7 milioni di euro. Diventa un punto fermo della squadra allenata da Harry Redknapp, conquistando alla prima stagione con il \"Pompey\" una Coppa d'Inghilterra da protagonista.\nReal Madrid.\nDopo un anno con la squadra britannica, il 21 dicembre 2008 il club di Portsmouth annuncia di aver accettato l'offerta di 20 milioni di euro dal Real Madrid. Con le \"Merengues\" viene subito impiegato da titolare, facendo il suo esordio contro i valenciani del Villarreal, match vinto dai madrileni per uno a zero.\nDopo aver vestito la maglia numero 6, lasciata libera dal maliano Mahamadou Diarra, l'anno successivo vede assegnatagli la gloriosa numero 10, appartenuta in precedenza a Wesley Sneijder. Segna la sua prima rete con il club spagnolo alla prima di campionato della stagione 2009-2010 contro il Deportivo de La Coru\u00f1a, marcatura decisiva ai fini del risultato finale.\nEsperienze in Russia.\nIl 1\u00ba settembre 2012 viene ufficializzato il passaggio del mediano francese ai russi dell'An\u017ei per 5 milioni di euro. Qui gioca in tutto 28 partite e segna 1 gol tra campionato, Coppa di Russia e Europa League\nIl 20 agosto 2013 si trasferisce alla Lokomotiv Mosca per 12 milioni di euro firmando un contratto da 6 milioni l'anno scegliendo di indossare la maglia numero 85. Mette insieme 17 presenze e 1 rete in campionato e gi\u00e0 il 31 agosto 2014 si sarebbe liberato dalla squadra russa ma tuttora \u00e8 in corso un contenzioso simile al caso Mutu post-Chelsea.\nOlympique Marsiglia.\nIl 24 luglio 2015 viene reso noto il suo trasferimento all'Olympique Marsiglia, con cui firma un quadriennale. Il 14 febbraio 2017, dopo aver giocato un anno e mezzo con il Marsiglia, rescinde consensualmente il suo contratto.\nAl-Jazira.\nIl 18 luglio 2017 viene ingaggiato dall\u2019Al-Jazira. Il 24 dicembre, dopo appena cinque partite disputate in campionato, rescinde consensualmente il contratto.\nParis Saint-Germain.\nIl 22 gennaio 2018 firma un contratto della durata di 18 mesi con il Paris Saint-Germain.\nIl 19 febbraio 2019 rescinde il contratto che lo legava alla squadra francese, dando contestualmente l'addio al calcio giocato.\nNazionale.\nDiarra \u00e8 stato convocato 8 volte nella nazionale francese Under-21, mentre con la nazionale maggiore ha esordito nella partita tra Lituania-Francia del 24 marzo 2007, valida per le qualificazioni ad Euro 2008.\nNon viene convocato dal CT Domenech per i Mondiali di Sudafrica 2010 poich\u00e9 colpito da un'anemia falciforme. Nell'ottobre 2015 viene convocato dopo pi\u00f9 di cinque anni dall'ultima partita in nazionale dal C.T. Deschamps per la partita amichevole contro l'.\nIl 13 novembre 2015, mentre era impegnato nell'amichevole giocata allo Stade de France contro la Germania, Diarra ha subito la perdita della cugina, Asta Diakit\u00e9, perita negli attacchi terroristici avvenuti a Parigi proprio in quegli istanti.\nViene convocato per gli Europei 2016 in Francia, ma non pu\u00f2 parteciparvi per infortunio e viene sostituito da Morgan Schneiderlin.\nStatistiche.\nPresenze e reti nei club.\n\"Statistiche aggiornate al 26 agosto 2016.\""}
{"id": "1072317", "revid": "1442080", "url": "https://it.wikipedia.org/wiki?curid=1072317", "title": "Silvio Marzolini", "text": "Carriera.\nInizi\u00f2 la sua carriera nelle giovanili del Ferro Carril Oeste, debuttando nella Primera Divisi\u00f3n Argentina nel 1959. Solo un anno dopo si trasfer\u00ec al Boca Juniors, con cui vinse 5 campionati. Fra 1960 e 1972 gioc\u00f2 366 partite con il Boca, risultando il terzo giocatore con pi\u00f9 presenze nella storia della squadra, e mise a segno 9 reti.\nTerzino sinistro, gioc\u00f2 in questa posizione per la nazionale argentina ai Mondiali del 1962 e a quelli del 1966. In quest'ultima occasione la stampa specializzata lo consider\u00f2 il miglior terzino sinistro del torneo. Disput\u00f2 28 partite con l'Argentina, realizzando una rete.\nDopo essersi ritirato come calciatore divenne allenatore degli All Boys (1975-1976) per poi seguire il Boca Juniors con il quale vinse di nuovo la Primera."}
{"id": "1072323", "revid": "287204", "url": "https://it.wikipedia.org/wiki?curid=1072323", "title": "Scambio mentale", "text": "Scambio mentale (\"Mindswap\") \u00e8 un romanzo di fantascienza umoristica del 1966 di Robert Sheckley.\nTrama.\nIn un universo con innumerevoli mondi, \u00e8 possibile viaggiare economicamente, con un cambio alla pari del proprio corpo con un altro individuo, sia terrestre che alieno, senza la necessit\u00e0 di un lungo e costoso viaggio nello spazio.\nMarvin Flynn \u00e8 un giovane del Mid-East degli USA, annoiato dalla vita di provincia, e fa richiesta di uno scambio con un abitante di Marte, perch\u00e9 egli possa trascorrere una settimana nel pianeta rosso con le sembianze dell'alieno ospite.\nEgli scoprir\u00e0 ben presto di essere stato vittima di una raggiro da parte del contraente, un tale Ze Kraggash, truffatore ricercato, che si avvale dello Scambio per sfuggire alle forze dell'ordine. Marvin dovr\u00e0 rendere il corpo ospite entro sei ore, ma non ha il suo dove rientrare cos\u00ec deve rivolgersi al Servizio di Scambi Temporanei, diventando dapprima un quadrupede, stipendiato nella raccolta di uova aliene, poi un funzionario di un altro mondo, il quale, sotto costante minaccia di attentato, presta di buon grado il proprio corpo. In questa forma trascorrer\u00e0 una settimana e Urf Udorf, l'investigatore marziano che segue il suo caso, riuscir\u00e0 a rintracciare il truffatore sotto le mentite spoglie di Marvin. Costui per\u00f2 ha ancora un asso nella manica.\nFinale.\nRincorso da Marvin, Ze Kraggash fugge in un'altra dimensione, il cosiddetto \"Mondo Distorto\", un Universo di caos, dove la normale logica viene meno ma ci\u00f2 nonostante il protagonista riesce a riprendersi il maltolto e tornare in quello che \"sembrerebbe\" la sua patria Terra.\nEdizioni.\nLa versione originale del romanzo \u00e8 stata pubblicata nel 1966. \u00c8 stato pubblicato tradotto in italiano nel 1968 e ristampato nel 1983 (Classici Urania n.73, copertina di Karel Thole) dalla Arnoldo Mondadori Editore. Una successiva ristampa \u00e8 avvenuta nel n.1302 su Urania, con copertina di Jacopo Bruno."}
{"id": "1072324", "revid": "729019", "url": "https://it.wikipedia.org/wiki?curid=1072324", "title": "Emanuele Laustino", "text": "Biografia.\nNato in Pennsylvania da genitori originari di Isola d'Asti, intorno ai 10 anni, in seguito alla morte del padre, si trasfer\u00ec in Italia.\nL'artista inizi\u00f2 a lavorare all'et\u00e0 di 14 anni nel 1930 come allievo di Morgari e Bevilacqua, specializzati nell'affresco, collaborando ad opere presso chiese liguri e piemontesi, apprendendo le tecniche del restauro e della doratura.\nA 21 anni espose un suo quadro alla Mostra d'Arte Astigiana (Artisti dell'Ottocento e del \u2018900).\nNegli anni successivi espose diverse volte ad Asti, alla Societ\u00e0 Promotrice di Belle Arti di Torino (1939, 1940, 1942, 1968), a Milano alla III Esposizione del Sindacato Nazionale Artisti (1939), alla Galleria Civica d'Arte Moderna di Torino (1942).\nNel 1947 fu tra i fondatori della Societ\u00e0 Promotrice di Belle Arti di Asti.\nNel 1950 fu scelto da Casorati, Manz\u00f9, Carr\u00e0, Carena e Morandi per la XXV Biennale Internazionale d'Arte di Venezia.\nEspose in numerose mostre personali nazionali ed internazionali in diverse citt\u00e0: Torino (Galleria d'Arte Cigala - 1946), Pittsburgh (1948), Asti (1944, 1951, 1955, 1972, 1973, 1977, 1978, 1979, 1984), Chiavari (1966, 1969, 1977), Rapallo (1967, 1968), Lavagna (1968), Canelli (1983).\nNel 1982 venne pubblicata un'ampia monografia, curata da Angelo Mistrangelo, sulla sua opera.\nDopo la sua morte, venne ricordato in due mostre collettive presso la Galleria d'Arte Fogliato di Torino (1988, 1989). \nNel 2003 l'Associazione Culturale \u201cMino Rosso\u201d gli dedic\u00f2 un'ampia retrospettiva presso l'Archivio Storico di Asti.\nSono presenti opere in collezioni pubbliche e private in Italia e negli Stati Uniti.\nPercorso artistico.\nDopo il breve periodo dell'affresco, pass\u00f2 alla pittura ad olio, ispirato dalle tradizionali tendenze pittoriche figurative di quei tempi ed ai grandi del passato sino a giungere, in et\u00e0 adulta, ad una stabilit\u00e0 pittorica che, anche se accostabile all'impressionismo, \u00e8 pur sempre inconfondibilmente personale nel colpo di pennello a volte soffice e sciolto, a volte pi\u00f9 marcato e nervoso.\nI suoi soggiorni nella campagna astigiana, in Liguria e nelle valli alpine danno alle sue opere spunti variegati nel trattare il paesaggio anche se i colori sono sempre caldi, serotini, venati di malinconica poesia.\nLe innumerevoli nature morte (semplici composizioni di fiori od oggetti polverosi) riflettono il suo carattere: riservato, signorilmente modesto nella continua, inquieta ricerca di fermare il tempo.\nGli interni sono pervasi d'antico silenzio cos\u00ec come le non frequenti figure da lui dipinte con affettuoso ma intimo tormento.\nL'artista, ottimo incisore, ha prodotto opere di grafica anche in collaborazione con maestri piemontesi suoi contemporanei quali Giuseppe Manzone e Guglielmo Bezzo.\nPubblicazioni.\nHanno espresso giudizi lusinghieri sulla sua opera importanti critici d'arte quali E. Zanzi, P. Levi, R. Clermont, M. Bernardi, A. Mistrangelo, R. Guasco, S. Taricco, A. Menzio, M. Faussone, E. Guglielminetti, P.L. Sacco Botto, A. Platone."}
{"id": "1072326", "revid": "984922", "url": "https://it.wikipedia.org/wiki?curid=1072326", "title": "Parco nazionale K\u00e9ran", "text": "Il parco nazionale K\u00e9ran \u00e8 uno dei pi\u00f9 grandi (secondo posto) e importanti parchi del Togo. \u00c8 interamente situata nello stato e nella regione di Kara, tutela gli ecosistemi della savana caratteristici della parte settentrionale del Togo.\nNel parco si trovano relativamente pochi animali e raramente visibili; la maggior parte degli elefanti dello stato vive qui; sono presenti in piccole quantit\u00e0 scimmie, giraffe, ippopotami e vari uccelli quali cicogne, gru e marab\u00f9. I leoni sono piuttosto rari se non del tutto assenti."}
{"id": "1072332", "revid": "247222", "url": "https://it.wikipedia.org/wiki?curid=1072332", "title": "Rory Gallagher (album)", "text": "Rory Gallagher \u00e8 il primo album in studio da solista del cantante e chitarrista irlandese Rory Gallagher, pubblicato nel 1971, poco dopo lo scioglimento della sua band, i Taste.\nIl disco.\nL'album solista ebbe subito un grande successo, ottenendo la posizione numero 32 nel Regno Unito. Fu un brillante inizio di carriera.\nIl disco contiene dieci tracce, le quali mostrano come il chitarrista abbia scelto di proseguire la strada del blues rock, gi\u00e0 intrapresa con il precedente gruppo. Il brano pi\u00f9 famoso e interessante risulta essere \"I'm Not Surprised\", canzone dallo stampo tipicamente blues.\nNell'album \u00e8 presente, tra le altre cose, anche una sapiente mescolanza di strumenti come il sassofono ed il mandolino.\nNel 1999 ne \u00e8 stata pubblicata una versione rimasterizzata contenente due tracce bonus."}
{"id": "1072334", "revid": "599013", "url": "https://it.wikipedia.org/wiki?curid=1072334", "title": "Andy Mapple", "text": "Vita e Carriera.\nNativo di Preston, Lancashire, in Inghilterra, provenendo da una famiglia di indole molto competitiva, fu spronato a competere dal padre, a sua volta detentore di un record di vittorie nell'ambito del \u201crally\u201d.\nA causa del clima freddo dell'Inghilterra, Andy cominci\u00f2 a sciare solamente a 13 anni. Ben presto per\u00f2 entro nel giro agonistico e a 18 anni venne convocato nella rosa della nazionale inglese. Ma non gli bast\u00f2. Nel 1981 infatti Andy vinse il primo dei 6 titoli mondiali.\nQuindi si trasfer\u00ec in Florida dove entr\u00f2 a far parte del giro degli atleti americani, che allora dominavano la scena dello slalom mondiale e vinse il prestigioso titolo degli U.S. Masters per 5 anni consecutivi, dal 1984 al 1988. quindi nel 1989 domin\u00f2 i circuiti slalomistici americani e batt\u00e9 per ben 3 volte il record mondiale. Ma Mapple non si ferm\u00f2 l\u00ec. Infatti continu\u00f2 a dominare saldamente la ranking list mondiale ininterrottamente dal 1985 fino al suo ritiro.\nCollegamenti esterni.\nSito ufficiale"}
{"id": "1072336", "revid": "124585879", "url": "https://it.wikipedia.org/wiki?curid=1072336", "title": "World Masterpiece Theater", "text": "Il , a volte indicato pi\u00f9 brevemente con \"Meisaku\", \u00e8 una serie di anime prodotti con cadenza annuale dal 1975 al 1997 e dal 2007 al 2009 dalla Nippon Animation e trasmessi la domenica sera alle 19:30 dall'emittente giapponese Fuji TV.\nLa denominazione, letteralmente traducibile in \"Teatro dei capolavori del mondo\", indica che le varie serie sono ispirate a romanzi della letteratura per ragazzi mondiale, in massima parte di origine occidentale. Per la peculiare origine letteraria, la longevit\u00e0 e la ricorrenza di certe caratteristiche stilistiche, il \"World Masterpiece Theater\" pu\u00f2 essere identificato come un sottogenere ben definito dell'animazione giapponese.\nMolte di queste serie sono diventate dei classici dell'animazione, come \"Anna dai capelli rossi\" e \"Heidi\", diretti da Isao Takahata con la collaborazione di Hayao Miyazaki come animatore.\nStoria.\nEsordio.\nL'uso di testi letterari come fonte per la realizzazione di prodotti di animazione non era un'innovazione del settore e gi\u00e0 negli anni settanta molti autori si erano ispirati a testi occidentali con intento educativo in quanto il cartone animato era visto come uno strumento pedagogico oltre che di intrattenimento, e l'uso di classici come ispirazione avrebbe dovuto avvicinare i giovani alla letteratura.\nNel 1965 la Toei Doga produsse il lungometraggio \"Gulliver no uchu ryoko\" (\"I viaggi spaziali di Gulliver\"), un'interpretazione fantascientifica del romanzo d'avventura \"I viaggi di Gulliver\" di Jonathan Swift; nel 1969 venne prodotto dalla stessa casa \"Nagagutsu o haita neko\" ispirato a \"Il gatto con gli stivali\" di Perrault. Questi prodotti erano ispirati a fiabe e favole, soprattutto di Esopo, Perrault e Hans Christian Andersen, e a personaggi storici inseriti in ambientazioni europee del passato, spesso rivisitate in chiave fantastica e con poca aderenza alla realt\u00e0.\nA seguito del successo dell'anime \"Heidi\", una produzione nippo-tedesca del 1974 tratta da un romanzo di Johanna Spyri e creata dalla Zuiyo Eizo e da uno studio tedesco, ebbe inizio il progetto World Masterpiece Theater; la serie nacque prima del progetto ma ne conteneva gi\u00e0 alcune caratteristiche tipiche tra cui la qualit\u00e0 delle animazioni e la fedelt\u00e0 al testo originale, nonostante fossero presenti elementi necessari all'adattamento televisivo. Il successo di \"Heidi\" fu mondiale, ottenendo grandi risultati anche in Europa, e diede avvio al progetto. Dopo la trasformazione della Zuiyo nella Nippon Animation, Takahata diresse altri due titoli, \"Marco\" e \"Anna dai capelli rossi\", per poi abbandonarla e fondare lo Studio Ghibli con Miyazaki. Grazie alla Nippon Animation il progetto del Theater venne portato avanti, mantenendo i punti di forza di \"Heidi\" come linee guida; oltre alla qualit\u00e0 dei disegni e al realismo della narrazione, venne mantenuta anche l'abitudine di arricchire le storie originali con nuovi dettagli per renderle pi\u00f9 televisive e permetterne la serializzazione televisiva.\nLa fine.\nFuji TV aveva ridotto gli investimenti per le serie gi\u00e0 dalla fine degli anni ottanta, facendo declinare la qualit\u00e0 e la lunghezza delle produzioni.\nA partire dal 1988, con \"Piccolo Lord\", il taglio dei finanziamenti port\u00f2 ad accorciare la serie da 50-52 episodi a 43. L'anno successivo la produzione di \"Peter Pan\" arriv\u00f2 a soli 41 episodi.\nL'interesse della produzione di Fuji TV si spost\u00f2 gradualmente dalla qualit\u00e0 del prodotto alla riduzione degli investimenti. Nel 1995 la serie \"Spicchi di cielo tra baffi di fumo\" arriv\u00f2 a 33 episodi. Il successivo \"Meiken Lassie\", basato su \"Torna a casa, Lassie!\", venne addirittura interrotto, con 26 episodi realizzati.\nIl 23 marzo 1997 Fuji TV trasmise l'ultimo episodio di \"Remy la bambina senza famiglia\", l'ultima produzione del Theater. In seguito a questa, il progetto venne chiuso a causa del drastico calo degli indici di ascolto e della crisi finanziaria dell'azienda. Il genere ormai appariva superato e non poteva reggere il confronto con altre produzioni a pi\u00f9 basso budget ma meglio calibrate sugli interessi dei giovani.\nLa ripresa e la nuova sospensione.\nNel 2007 la Nippon Animation ha recuperato il genere del \"World Masterpiece Theater\" producendo \"Il cuore di Cosette\" (\"Les Mis\u00e9rables: sh\u014djo Cosette\"), un adattamento del romanzo \"I Miserabili\" di Victor Hugo. Aggiornata dal punto di vista tecnico, ha abbandonato il realismo dei personaggi avvicinandosi a quello pi\u00f9 giapponese, con occhi sproporzionati e volti orientaleggianti. Nelle successive produzioni la Nippon Animation si \u00e8 di nuovo riavvicinata alle caratteristiche che storicamente avevano caratterizzato il genere: cadenza annuale, aderenza alla trama e stile grafico semplice e realistico. Nel 2008 ha prodotto \"Il lungo viaggio di Porfi\" e nel 2009 \"Sorridi, piccola Anna\", prequel di \"Anna dai capelli rossi\" a 30 anni dalla sua nascita. Dopo quest'ultima produzione il \"World Masterpiece Theater\" \u00e8 stato nuovamente interrotto senza nessuna comunicazione ufficiale da parte della Nippon Animation.\nLo stile \"Meisaku\".\nLe opere realizzate all'interno del progetto sono in genere caratterizzati da un livello qualitativo nettamente superiore rispetto alla media dell'epoca e, inoltre, basandosi su testi letterari, le trame erano pi\u00f9 solide e i personaggi, contrariamente agli usi dell'epoca, meglio caratterizzati psicologicamente. Molta attenzione veniva data al realismo delle ambientazioni e a rappresentare dettagli di vita quotidiana dell'ambiente in cui si svolgeva la storia, per sottolinearne il contesto socio-culturale. Questa cura per il dettaglio viene definita \"stile Meisaku\", dal nome della serie.\nQuesti prodotti erano identificati come delle serie per bambini, per via delle tematiche trattate, nonostante spesso la qualit\u00e0 del prodotto e l'approfondimento psicologico le rendessero adatte anche a un pubblico adulto. Le animazioni erano di eccellente livello e la natura delle storie, perlopi\u00f9 di ambito domestico e familiare, permetteva agli artisti di profondere il loro talento nella creazione di sfondi minuziosamente dettagliati e di concentrarsi sulle animazioni facciali (che veicolavano la maggior parte delle emozioni). Al contrario di altre serie di animazione dell'epoca, per\u00f2, venivano aggiunte alcune finezze come limitate animazioni dei fondali e dei dettagli: queste innovazioni contribuirono a rendere lo \"stile Meisaku\" molto apprezzato.\nLo stile grafico dei Meisaku \u00e8 reso peculiare dalla caratterizzazione dei personaggi, che erano quasi standardizzati. Venne abbandonato l'aspetto nipponico e lo stile \"super-deformed\" in voga all'epoca, in favore di proporzioni pi\u00f9 realistiche e pi\u00f9 vicine ai tratti europei.\nI sottogeneri.\nI prodotti del Theater avevano caratteristiche ed atmosfere diverse a seconda del fatto che fossero destinati ad un pubblico prevalentemente maschile o femminile.\nI prodotti destinati alle bambine erano caratterizzati da personaggi generalmente pi\u00f9 allegri, destinati ad affrontare difficolt\u00e0 abbastanza limitate (per quanto a volte molto dolorose, come la morte di un parente) e che facevano della fantasia un punto di forza. Le serie pi\u00f9 maschili invece spesso erano incentrate su personaggi colpiti da grandi sventure, come l'allontanamento dalla famiglia o l'essere orfani. L'atmosfera \u00e8 lievemente pi\u00f9 cupa, e pi\u00f9 che sulla fantasia o la serenit\u00e0 il carattere dei personaggi \u00e8 incentrato sulla forza di volont\u00e0 e sull'integrit\u00e0. Occasionalmente potevano essere trattati anche temi cruenti.\nPertanto, mentre il primo tipo di serie \u00e8 in media pi\u00f9 allegro e spensierato, il secondo offre una introspezione psicologica pi\u00f9 angosciante.\nIn un numero molto limitato di casi i protagonisti non erano bambini. Uno di questi rari esempi \u00e8 la serie arrivata in Italia con il titolo \"Cantiamo insieme\", ispirata al romanzo autobiografico\" La famiglia Trapp\" di Maria Augusta Trapp (fonte anche del celebre film \"Tutti insieme appassionatamente\").\nElenchi degli anime Meisaku.\nDopo l'anno di realizzazione ed il titolo sono indicati fra parentesi l'eventuale titolo originale, se diverso da quello usato in Italia, e la casa di produzione.\nPrima della Nippon Animation: \"Calpis Comic Theater\".\nQuesti anime, prodotti prima che la Nippon Animation assumesse quella denominazione, non fanno propriamente parte del World Masterpiece Theater, ma sono da considerarsi i precursori. Il Calpis \u00e8 una bevanda al sapore di latte per bambini ed era lo sponsor dello show."}
{"id": "1072339", "revid": "46291", "url": "https://it.wikipedia.org/wiki?curid=1072339", "title": "Dendrobium cunninghamii", "text": "La winika (Dendrobium cunninghamii ) \u00e8 una orchidea epifita, diffusa in Nuova Zelanda.\nTassonomia.\nLa specie fu descritta originariamente da Solander come \"Epidendrum pendulum\" e successivamente fu assegnata al genere \"Dendrobium\" (\"D. cunninghamii\") da John Lindley. Nel 1997 M. A. Clements ne propose lo spostamento al genere monospecifico \"Winika\", nome con cui i M\u0101ori indicano questa orchidea., ma la ridenominazione non \u00e8 stata accettata e pertanto la specie \u00e8 tuttora assegnata al genere \"Dendrobium\"."}
{"id": "1072342", "revid": "17654", "url": "https://it.wikipedia.org/wiki?curid=1072342", "title": "Macchia nera", "text": ""}
{"id": "1072343", "revid": "486946", "url": "https://it.wikipedia.org/wiki?curid=1072343", "title": "Topolino e il doppio mistero di Macchia nera", "text": ""}
{"id": "1072346", "revid": "1504506", "url": "https://it.wikipedia.org/wiki?curid=1072346", "title": "Copa de la Liga", "text": "La Copa de la Liga (it. \"Coppa della Liga\") \u00e8 stato un trofeo calcistico spagnolo.\nStoria.\nIdeata nel 1982 dall'allora presidente del , Josep Llu\u00eds N\u00fa\u00f1ez, al fine di creare una nuova competizione che fruttasse denaro ai club tramite la vendita dei diritti televisivi, la manifestazione era organizzata dalla RFEF, non prevedeva la regola dei gol fuori casa e assegnava il trofeo in una finale con doppia sfida tra andata e ritorno. Il vincitore della Copa de la Liga otteneva un posto in Coppa UEFA per la stagione seguente.\nA causa delle restrizioni di calendario e della pressione dei club, il torneo dur\u00f2 solo quattro anni e fu abolito nel 1986.\nUn'analoga Copa de la Liga, riservata ai soli club di Segunda Divisi\u00f3n, venne disputata negli stessi anni. Le squadre militanti in Segunda Divisi\u00f3n B di entrambi i gruppi, e quelle della Tercera Divisi\u00f3n, disputarono altre tre ulteriori coppe di lega di categoria, queste ultime per\u00f2 solo per le prime tre stagioni."}
{"id": "1072348", "revid": "36426", "url": "https://it.wikipedia.org/wiki?curid=1072348", "title": "Borgo Allegri", "text": "Borgo Allegri \u00e8 una strada che si trova a Firenze, tra via San Giuseppe (canto del Ramerino) e piazza dei Ciompi. \u00c8 cos\u00ec chiamata dal nome di una famiglia che vi aveva le sue case, fuori del secondo cerchio delle mura.\nStoria.\nUna tradizione vuole che il suo nome derivi dalla grande allegria del popolo fiorentino per la visita che il re Carlo d'Angi\u00f2 fece allo studio di Cimabue, mentre il grande artista stava dipingendo la \"Madonna Rucellai\" (opera che oggi viene invece riferita quasi certamente a Duccio di Buoninsegna). Si tratta di una tradizione popolare non confermabile, riportata per la prima volta dal Vasari nelle \"Vite\", introducendola con un prudente \"dicesi\". Tale episodio venne ripreso in epoca romantica e fu oggetto, ad esempio, di un noto dipinto di Frederic Leighton. In Borgo Allegri aveva comunque per davvero la sua bottega il famoso pittore e maestro di Giotto, inoltre qui lavorarono in seguito anche i fratelli Bernardo e Antonio Rossellino e Lorenzo Ghiberti.\nPi\u00f9 probabile \u00e8 che per\u00f2 il titolo della strada sia legato alla famiglia Allegri, inurbata in Firenze da San Cresci in Mugello e foriera di quattro priori per la Repubblica di Firenze, tra il 1348 e il 1529. Tra i suoi esponenti principali ci fu Domenico Allegri, che fu oppositore di Cosimo il Vecchio, per cui venne esiliato assieme a Rinaldo degli Albizi. Suo figlio Pellegrino, finito a Correggio, fu padre di Antonio Allegri, il celebre pittore noto poi come il Correggio. Una casa con stemma Allegri si trova poco lontano, in via dell'Agnolo 58.\nIl nome di \"borgo\" veniva dato a strade affiancate da edifici che uscivano dalle mura del XII secolo. Borgo Allegri per\u00f2, non si dipartiva direttamente da una porta, ma era una direttrice parallela alle mura, raggiungibile poco oltre la Porta San Piero (situata vicino a piazza San Pierino).\nLa strada in antico era divisa in vari tratti con altrettanti nomi. Da via San Giuseppe a via Ghibellina era chiamata \"via della Stufa di Santa Croce\", con riferimento a un bagno pubblico (\"stufa\") dove i poveri si potevano lavare con acqua calda; l'angolo con via San Giuseppe si chiamava via del Ramerino (il \"rosmarino\"), e successivamente il nome di \"via del Ramerino\" fu esteso a tutto questo tratto, con riferimento ai numerosi orti e giardini che si trovavano nella zona e che ispirarono altri nomi di strade nei paraggi (via del Fico, via dell'Ulivo, via della Rosa, ecc.). Il secondo tratto, fino a via dell'Agnolo, si chiamava infatti \"via della Salvia\". Il nome di \"borgo Allegri\" era dato solo all'ultimo tratto, quello che oggi fa parte di piazza dei Ciompi, ricavata demolendo un isolato con lavori iniziati nel 1936. In tale isolato si trovava, segnalata da una targa al n.83, la casa di Cimabue, dove la tradizione voleva formatosi anche il giovane Giotto, mentre resta ancora oggi, situata per\u00f2 ormai sulla piazza, la casa di Lorenzo Ghiberti.\nNon molto distante da Borgo Allegri esiste via dei Malcontenti ed \u00e8 evidente il contrasto tra i nomi di queste due vie, tanto pi\u00f9 se si considera che col nome dei \"Malcontenti\" (i condannati a morte) si indicava anticamente anche via San Giuseppe, dove borgo Allegri sbuca.\nDescrizione.\nSi innestano sul tracciato della strada via Ghibellina e via dell'Agnolo.\nEdifici.\nGli edifici con voce propria hanno le note bibliografiche nella voce specifica.\nTabernacoli.\nAll'angolo con via Ghibellina si trova un tabernacolo della \"Madonna col Bambino e santi\" di Giovanni da San Giovanni. Qui, prima dell'alluvione del 4 novembre 1966, era presente una tavola raffigurante la \"Sacra Famiglia con san Giovannino\" attribuita alla scuola del Sodoma che, rimossa per intervenire sui danni provocati dalle acque, port\u00f2 alla luce l'affresco che oggi si vede; sulle figure, oltremodo consunte e conservate solo nella parte alta, si \u00e8 intervenuti con un restauro condotto nel 1996 da Laura Lucioli per le cure di Francesca Dei Razzanelli.\nUn tabernacolo si trova murato al numero 14, con una semplice terracotta della \"Madonna col Bambino\" in stile robbiano, e un altro nel giardino di Borgo Allegri.\nLapidi.\nLa lapide che ricorda la casa di Lorenzo Ghiberti si trova oggi in piazza de' Ciompi. Nelle demolizioni and\u00f2 perduta la casa di Cimabue, pure dotata di una targa marmorea.\nAl 30 una memoria privata:\nAl 31 una targa ricorda Giuseppe Mazzini:\nNel giardino di Borgo Allegri si trova una lapide voluta dagli abitanti del quartiere nel 1992, dedicata ad Alexander Fleming e Albert Sabin:"}
{"id": "1072350", "revid": "767487", "url": "https://it.wikipedia.org/wiki?curid=1072350", "title": "Against the Grain (Rory Gallagher)", "text": "Nel 1975 esce Against the Grain, il settimo album di Rory Gallagher, il quinto in studio.\nIl disco.\nQuesto album viene pubblicato un anno dopo all'acclamatissimo Irish Tour e doveva servire a consolidare il successo del cantante/chitarrista irlandese nel mondo.\nIl disco venne registrato con il grande Albert King al Montreux Music Festival poco dopo aver ottenuto un contratto con la casa discografica Chrysalis Records.\nIl contratto \u00e8 la conferma che Rory sta vivendo un momento d'oro della sua carriera. Con Against the Grain si riconferma un grande interprete e il sodalizio con gli altri membri \u00e8 pi\u00f9 che consolidato e sembra essere destinato a non finire mai.\nI quattro si intendono e si divertono. \nDa segnalare \"\"All Around Man\" scritta da Bo Carter dei Mississippi Sheiks, una band che Rory Gallagher ammirava molto e a cui dedicher\u00e0 Photo-Finish.\nNella canzone \"At The Bottom\"\" Rory descrive lo scioglimento dei Taste, gruppo da cui si era separato 5 anni prima."}
{"id": "1072356", "revid": "1544245", "url": "https://it.wikipedia.org/wiki?curid=1072356", "title": "Carris", "text": "Companhia Carris de Ferro de Lisboa E.M, S.A., meglio nota attraverso l'acronimo CCFL o semplicemente come Carris, \u00e8 un'azienda pubblica portoghese che gestisce gran parte del trasporto pubblico di Lisbona.\nPosta inizialmente sotto la sorveglianza prima del Ministero dell'economia e poi del Ministero dell'ambiente e della transizione energetica, l'azienda \u00e8 interamente controllata a partire dal 2016 dal Consiglio comunale di Lisbona.\nStoria.\nL'azienda di trasporto a Lisbona \u00e8 stata fondata il 18 settembre 1872. Poco dopo un anno, il 17 novembre 1873, si apr\u00ec la prima linea tranviaria, anche se l'inaugurazione ufficiale del servizio avvenne solo il 31 agosto 1901. Negli anni seguenti le linee furono\nelettrificate e si acquistarono molte motrici tranviarie ad una sola cassa (\"electricos\"):\nalcune di queste sono state restaurate e preservate ad uso museale o per essere impiegate su percorsi turistici.\nI primi autobus risalgono al 1940 e si inaugur\u00f2 la rete automobilistica il 9 aprile 1944.\nDegli ultimi anni sono i tram snodati con pianale parzialmente o totalmente ribassato.\nAttivit\u00e0.\nCarris gestisce le autolinee, le linee tranviarie, le tre funicolari (Bica, Gl\u00f3ria e Lavra) e l'ascensore verticale di Santa Justa di Lisbona. Le funicolari e l'ascensore sono stati dichiarati nel 2002 Monumenti nazionali.\nLa pi\u00f9 estesa tra esse \u00e8 la rete autobus che si compone di 87 autolinee (delle quali sei notturne) per un'estensione totale di circa 720 chilometri, dei quali 65 in corsia preferenziale. Segue la rete tranviaria che con le sue sei linee si estende per 53 chilometri, dei quali 13 in sede riservata."}
{"id": "1072378", "revid": "729019", "url": "https://it.wikipedia.org/wiki?curid=1072378", "title": "Strada statale 16 bis Adriatica", "text": "La strada statale 16 bis Adriatica (SS 16 bis), ora in parte strada regionale 16 bis Adriatica (SR 16 bis), \u00e8 una strada statale e regionale italiana che congiunge la localit\u00e0 Villa Raspa presso Pescara con Montesilvano Marina attraverso un percorso alternativo a quello della SS 16, passando per Cappelle sul Tavo (dove riceve la SS 151). La strada faceva parte nella sua interezza del Circuito di Pescara.\nNel dal 2001 la gestione della strada venne interamente trasferita alla regione Abruzzo, che a sua volta la trasfer\u00ec alla provincia di Pescara con la nuova denominazione SR 16 bis; successivamente parte della strada (dall'innesto con la SS 151 presso Cappelle sul Tavo fino all'innesto con la SS 16 presso Montesilvano) \u00e8 tornata di competenza Anas con il decreto del Presidente del Consiglio dei Ministri del 20 febbraio 2018."}
{"id": "1072380", "revid": "123630066", "url": "https://it.wikipedia.org/wiki?curid=1072380", "title": "Erica Lillegg", "text": "Tra i suoi lavori spiccano \"Vevi\" e \"Zolfanello\", entrambi pubblicati per la prima volta in Italia nel 1959 nella collana \"Il Martin Pescatore\", fondata e diretta da Donatella Ziliotto per la Vallecchi di Firenze. \nDopo la chiusura della collana per difficolt\u00e0 economiche dell'editore, \"Vevi\" \u00e8 stato ripubblicato nella collana \"Gl'Istrici\" della Salani nel 1991 e nel 2019 ne \u00e8 stata tratta una rappresentazione teatrale, in seguito alla riscoperta delle opere di Erica Lillegg.\nBiografia.\nFamiglia e studi.\nErica Lillegg nacque a Graz nel 1907, penultima di sette figli.\u00a0Suo padre mor\u00ec nel 1909, prima della nascita della figlia ultimogenita. Completata la scuola elementare e finiti gli studi presso il liceo classico a Vienna, Erica inizi\u00f2 la propria formazione come assistente di laboratorio chimico.\u00a0Dopo questa formazione studi\u00f2 tedesco all'Universit\u00e0 di Vienna, cominciando a lavorare come giornalista.\u00a0\nDal matrimonio alla fine della guerra.\nNel 1935 conobbe Edgar Jen\u00e9, un pittore e grafico surrealista tedesco trasferitosi in Francia per studi artistici. Si sposarono nel 1939 e in Francia Erica ebbe modo di conoscere importanti surrealisti come\u00a0Andr\u00e9 Breton. Inizi\u00f2 cos\u00ec a tradurre molti testi surrealisti dal francese al tedesco, gestendo anche un salotto artistico con il marito a Vienna. Durante la\u00a0seconda guerra mondiale\u00a0Erica Lillegg trov\u00f2 lavoro come segretaria nel\u00a0municipio di Vienna, mentre suo marito trov\u00f2 impiego come traduttore nel campo di prigionia di Gneixendorf, vicino alla citt\u00e0 statuaria di Krems an der Donau.\nSecondo dopoguerra e carriera letteraria.\nAlla fine della seconda guerra mondiale, Erica Lillegg e il marito tentarono di fondare un nuovo movimento di tipo surrealista.\nIl poeta\u00a0rumeno Paul Celan, alla fine del 1947, entr\u00f2 in contatto con questo nuovo circolo surrealista.\u00a0Da quel momento Erica Lillegg inizi\u00f2 una relazione amichevole con Celan, durata fino al 1960.\nNel 1948 venne pubblicato il primo libro di Erica Lillegg: \"Jakob era un calzolaio\".\u00a0In Germania ebbe molto successo mentre in patria la fama tard\u00f2 ad arrivare, tant'\u00e8 che la Lillegg venne a lungo considerata una scrittrice tedesca e non austriaca, credenza alimentata anche dal semplice fatto che pubblic\u00f2 in Germania. Prosegu\u00ec scrivendo articoli per giornali di lingua tedesca e nel 1953 si trasfer\u00ec a\u00a0Parigi.\u00a0Nel 1955 venne pubblicato ad Amburgo il romanzo\u00a0\"Vevi\", sua opera principale assieme a \"Zolfanello\", che venne pubblicato due anni dopo.\u00a0Il romanzo \u00e8 stato tradotto in cinque lingue (olandese, svedese, italiano, danese e giapponese) e un anno dopo dalla pubblicazione venne inserito tra i candidati per il German Youth Book Prize. Alla fine fu grazie a \"Zolfanello\", pubblicato a Stoccarda nel 1957, che Erica Lillegg vinse il German Youth Book Prize nel 1958. \"Vevi\" fu poi inserito\u00a0nella lista d'onore per il\u00a0Premio Hans Christian Andersen. La sua produzione letteraria continu\u00f2 negli anni successivi.\nMorte.\nErica Lillegg mor\u00ec a Cosne-Cours-sur-Loire, a 81 anni di et\u00e0, ed \u00e8 oggi considerata una pionera della letteratura fantastica per bambini in lingua tedesca."}
{"id": "1072381", "revid": "1104133", "url": "https://it.wikipedia.org/wiki?curid=1072381", "title": "He Touched Me", "text": "He Touched Me \u00e8 un album discografico gospel di Elvis Presley, pubblicato dalla RCA nell'aprile del 1972 col numero di serie RCA LSP-4690.\nDescrizione.\nCon questo LP Elvis vinse il suo secondo Grammy Award nella categoria \"Best Inspirational Performance\" (il primo di questi riconoscimenti gli era stato attribuito con il 33 giri del 1967 \"How Great Thou Art\"). Si tratta del terzo e ultimo album dedicato interamente alla musica gospel pubblicato da Presley.\n\"He Touched Me\" rimase per 10 settimane nella classifica di \"Billboard\" ove raggiunse il 79\u00ba posto.\nLe dodici canzoni che compongono il disco vennero registrate nel maggio/giugno 1971 a Nashville."}
{"id": "1072385", "revid": "2176804", "url": "https://it.wikipedia.org/wiki?curid=1072385", "title": "Kenny Hillery", "text": "Fu il bassista della heavy metal band Quiet Riot durante il periodo del 1993, registrando con la band l'album \"Terrified\" e alcune parti di basso dell'album \"The Randy Rhoads Years\", sempre del 1993.\nBiografia.\nDopo lo scioglimento dei Quiet Riot nel 1989, l'ex singer Kevin DuBrow fond\u00f2 assieme a Hillery un nuovo progetto chiamato \"Little Woman\" composto anche dal chitarrista Sean Manning e il batterista Pat Ashby. \"Little Women\" era il nome dei Quiet Riot negli anni settanta, prima che cambiassero nome in \"Quiet Riot\" su proposta di DuBrow.\nNel 1992 DuBrow riform\u00f2 i Quiet Riot riunitosi con i vecchi membri Carlos Cavazo, il batterista Frankie Banali e lo stesso Hillery. Con questa formazione la band realizzer\u00e0 l'album \"Terrified\" nel 1993. Con la band Hillery registr\u00f2 anche alcune parti di basso dell'album \"The Randy Rhoads Years\", una raccolta che comprendeva dei brani dei Quiet Riot nell'epoca di Randy Rhoads, che vennero rimasterizzati e riarrangiati.\nSi suicid\u00f2 all'et\u00e0 di 31 anni, il 5 giugno 1996."}
{"id": "1072386", "revid": "125624619", "url": "https://it.wikipedia.org/wiki?curid=1072386", "title": "Abdul Hamid II", "text": "Egli visse il periodo di declino della potenza dell'Impero ottomano, ma durante il suo periodo di regno fu il principale responsabile degli ammodernamenti che consentirono all'impero di progredire, esercitando ancora un forte controllo sui suoi affari interni. Tra i cambiamenti si ricordano la razionalizzazione della burocrazia, l'ambizioso progetto della Ferrovia del \u1e24ij\u0101z, la creazione di un sistema moderno di codici di leggi (1896), la fondazione di un censimento su sistemi moderni, un sistema per la registrazione ed il controllo della stampa, la sistemazione dei salari degli ufficiali (1880), la prima moderna scuola di legge (1898).\nIl Sultano fu anche proprietario del mitico diamante Hope, il diamante maledetto, che ricevette in dono un anno prima di essere destituito dal fratello.\nBiografia.\nI primi anni.\nAbdul, secondo figlio del sultano Abd\u00fclmecid I e della sua sposa armena Tirim\u00fcjgan, nacque al Palazzo Topkap\u0131, divenendo subito anche figlio adottivo di un'altra delle mogli del sultano in carica, Valide Sultan Rahime Perestu.\nSin dalla giovent\u00f9, la sua propensione ai lavori manuali lo aveva portato a fabbricare personalmente molti mobili ed oggetti intagliati nel legno che ancora oggi possono essere ammirati nel Palazzo Y\u0131ld\u0131z e nel Palazzo di Beylerbeyi di Istanbul. Abdul era inoltre un grande appassionato di opera e personalmente egli trascrisse le prime versioni in turco di molte opere classiche. Egli compose anche molti pezzi d'opera per i M\u0131z\u0131ka-\u0131 H\u00fcmayun che egli fond\u00f2, ospitandoli nel teatro del Palazzo Y\u0131ld\u0131z. A differenza di molti altri sultani ottomani, Abd\u00fcl Hamid ancora principe ereditario viaggi\u00f2 in paesi molto distanti dalla Turchia. Nove anni prima della sua ascesa al trono, ad esempio, egli accompagn\u00f2 il sultano Abd\u00fclaziz in una sua visita in Austria, Francia e Regno Unito nel 1867.\nIl regno.\nAbdul Hamid sal\u00ec al trono allorch\u00e9 fu destituito suo fratello Murad V, il 31 agosto del 1876.\nFu l'ultimo sultano ottomano con poteri assoluti e colui che ritard\u00f2 di alcuni decenni la modernizzazione della Turchia, con i suoi metodi autoritari e talvolta spietati nei rapporti con i separatisti, e con le sue manovre diplomatiche che tentarono di trarre vantaggio dai conflitti tra le potenze europee.\nEra conosciuto col nome di \"Ulu Hakan\" (Divino Khan) dai suoi sostenitori e come il \"Sultano Rosso\" dai suoi oppositori, come i Giovani Turchi e i loro simpatizzanti stranieri.\nFu responsabile dei cosiddetti massacri hamidiani, oggi considerati la prima fase del genocidio degli armeni.\nLa Prima Era Costituzionale, 1876\u20131877.\nNel corso del suo discorso per l'ascesa al trono, Abdul Hamid II non diede chiare indicazioni circa gli obbiettivi prossimi del suo regno, ma egli lavor\u00f2 coi Giovani Turchi per apportare alcuni cambiamenti costituzionali al sistema governativo. La nuova forma di governo, nel suo spazio teoretico, l'avrebbe aiutato a realizzare una transazione liberale del proprio regno, ma in stile islamico, che avrebbe portato ad un'imitazione si delle norme occidentali pur mantenendo un carattere legato alla religione islamica che costituiva essa stessa un cardine fondamentale per i sultani e il sudditi ottomani. \nIl 23 dicembre 1876, sulla scorta delle insurrezioni in Bosnia ed Erzegovina, la guerra con Serbia e Montenegro nonch\u00e9 per via della ribellione bulgara, egli si risolse a dichiarare una costituzione per l'impero e la creazione di un parlamento.\nLa conferenza internazionale tenutasi a Istanbul che si tenne sul finire del 1876 fu la causa della promulgazione della costituzione, ma le potenze europee si rifiutarono di credere che essa avrebbe avuto un ruolo impattante sullo scenario ottomano.\nLa Russia mantenne infatti la propria mobilitazione alla guerra e la flotta britannica si appress\u00f2 al Mar di Marmara. Il Sultano a questo punto sospese (ma non abol\u00ec) la costituzione e Mithat Pasci\u00e0, il suo autore materiale, venne esiliato poco dopo. Gi\u00e0 dal 1877 l'Impero ottomano riprese la guerra con l'impero russo.\nLa disintegrazione dell'impero.\nLa peggior paura di Abd\u00fcl Hamid circa la dissoluzione lenta ed inesorabile del suo impero, inizi\u00f2 a reificarsi con la dichiarazione di guerra da parte dei russi il 24 aprile 1877 e con la successiva vittoria russa del febbraio del 1878. Durante lo scontro Abd\u00fcl Hamid non pot\u00e9 contare su alcun aiuto. Il cancelliere russo, principe Gorchakov, aveva ottenuto a tutti gli effetti la neutralit\u00e0 austriaca con l'Accordo di Reichstadt; l'Impero britannico, sebbene temesse la predominanza russa nell'Asia meridionale, prefer\u00ec non venire coinvolto nel conflitto per la brutalit\u00e0 con la quale erano conosciuti gli ottomani dalla soppressione della rivolta bulgara. \nIl Trattato di Santo Stefano, sottoscritto tra Russia ed Impero ottomano, pose fine alla guerra, imponendo condizioni sfavorevoli per gli ottomani: l'Impero ottomano avrebbe riconosciuto l'indipendenza di Romania, Serbia e Montenegro, garantendo \"autonomia locale\" alla Bulgaria e prospettando per questi paesi nuove riforme, cedendo inoltre la Dobrugia e parti dell'Armenia alla Russia, alla quale inoltre dovette pagare un'enorme indennit\u00e0 di guerra.\nDal momento che la Russia dominava difatti la politica dei nuovi stati, la sua influenza poteva dirsi di molto aumentata nell'Europa sudorientale dopo il Trattato di Santo Stefano. \nPer via dell'insistenza delle Grandi Potenze (in particolare del Regno Unito), il trattato venne poi rivisto dal Congresso di Berlino di modo da ridurre i grandi vantaggi acquisiti dalla Russia. In cambio di questi favori, Cipro venne \"\"venduta\" al Regno Unito nel 1878 mentre le forze britanniche poterono facilmente occupare l'Egitto ed il Sudan nel 1882 col pretesto di \"riportare l'ordine\" in quelle province. Cipro, Egitto e Sudan rimasero province ottomane \"sulla carta\" sino al 1914, anno in cui il Regno Unito ufficialmente annett\u00e9 quei territori al proprio impero come risposta all'entrata in guerra degli Ottomani al fianco delle Potenze Centrali nella prima guerra mondiale.\nProblemi si riscontravano anche in Albania per la costituzione della Lega di Prizren e sul fronte greco e montenegrino. L'unione nel 1885 del Principato di Bulgaria con la Rumelia orientale fu un altro punto di decadenza dell'impero ottomano che temeva seriamente la ricostituzione di un potente stato bulgaro autonomo sul confine con i propri domini.\nCreta ottenne grandi privilegi, ma questo ancora non soddisfaceva la popolazione, che aspirava all'unificazione con la Grecia. All'inizio del 1897 una spedizione greca salp\u00f2 alla volta di Creta per rovesciare il governo ottomano dell'isola. Questo atto apr\u00ec la strada alla Guerra greco-turca del 1897. Alcuni mesi dopo Regno Unito, Francia e Russia ottennero la \"tutela\"\" del territorio cretese che la assegnarono poi in governo al principe Giorgio di Grecia che ne decret\u00f2 la definitiva scorporamento dall'Impero ottomano.\nIl sostegno della Germania.\nLa Triplice intesa (composta da Regno Unito, Francia e Impero russo), mantenne sempre relazioni tese con l'Impero ottomano. Abd\u00fcl Hamid ed i suoi consiglieri pi\u00f9 fidati ritenevano che l'impero turco dovesse essere trattato alla stregua delle principali potenze europee. Nella visione del sultano, l'Impero ottomano era a tutti gli effetti da considerarsi \"europeo\", dal momento che esso aveva tra i propri sudditi sia musulmani sia cristiani. Abd\u00fcl Hamid e il \"divan\" si ritenevano modernizzati, anche se spesso le loro azioni venivano ritenute bizzarre o addirittura incivili dai loro corrispettivi occidentali.\nAbd\u00fcl Hamid allora vedeva l'Impero tedesco come un potenziale alleato del suo governo. Il \"kaiser\" Guglielmo II venne ospitato per ben due volte da Abd\u00fcl Hamid a Istanbul: la prima il 21 ottobre 1899 e la seconda nove anni pi\u00f9 tardi, il 5 ottobre 1908 (Guglielmo II visit\u00f2 una terza volta poi Istanbul il 15 ottobre 1917 come ospite di Mehmet V). Ufficiali tedeschi (come il barone von der Goltz e von Ditfurth) vennero impiegati nella riorganizzazione dell'esercito ottomano col beneplacito del sultano.\nGli ufficiali del governo tedesco vennero chiamati a risanare anche le finanze turche, consentendo ad Abd\u00fcl Hamid di acquisire ulteriore potere personale privando i ministri del loro influsso politico. L'amicizia della Germania, ad ogni modo, non era disinteressata, ma venne ripagata con la connessione di tratte ferroviarie e terreni a condizioni vantaggiose. Nel 1899 il governo turco sottoscrisse il desiderio tedesco della costruzione della tratta ferroviaria Berlino-Baghdad.\nIl \"kaiser\" Guglielmo di Germania richiese inoltre l'aiuto del Sultano per sedare i problemi coi musulmani riscontrati durante la Ribellione dei Boxer quando l'esercito tedesco si scontr\u00f2 ripetutamente coi ristretti gruppi di musulmani cinesi nel 1900. I tedeschi, grazie alla mediazione turca, riuscirono dunque con la Spedizione Gasalee a battere le truppe musulmane cinesi nella Battaglia di Pechino. La situazione venne risolta nel 1901 quando Abdul Hamid II si accord\u00f2 coi tedeschi per inviare in Cina Enver Pasci\u00e0, ma la ribellione era ormai conclusa.\nLa Seconda era costituzionale, 1908.\nL'umiliazione nazionale della situazione in Macedonia, assieme al risentimento dell'esercito contro le spie di palazzo e gli informatori, port\u00f2 nuovamente l'Impero ottomano in crisi dopo l'inizio del nuovo secolo.\nNell'estate del 1908, i Giovani Turchi fecero scoppiare una rivoluzione ed Abdul Hamid II, dopo essere venuto a conoscenza del fatto che delle truppe da Salonicco stavano marciando alla volta di Istanbul (23 luglio), il giorno successivo un \"irad\u00e8\" annunci\u00f2 il restauro della sospesa costituzione del 1876; il giorno dopo altri \"irad\u00e8\" abolirono lo spionaggio e la censura, ed ordinarono il rilascio dei prigionieri politici.\nIl 17 dicembre successivo, Abd\u00fcl Hamid apr\u00ec il parlamento turco con un discorso dal trono nel quale afferm\u00f2 che il primo parlamento era stato temporaneamente dissolto sin quando l'educazione del suo popolo non fosse stata portata ad un livello sufficientemente adeguato con l'estensione dell'istruzione in tutto l'impero.\nIl contraccolpo, 1909.\nLe nuove attitudini del sultano non lo salvarono dal sospetto di intrighi con potenti elementi reazionari dello stato, sospetto confermato nella controrivoluzione del 13 aprile 1909 nota col nome turco di \"31 Mart Vakas\u0131\", quando un'insurrezione di soldati riport\u00f2 l'impero ad una politica conservatrice, rovesciando il gabinetto di governo. Il governo pi\u00f9 aperto venne restaurato delle truppe dell'esercito di Salonicco, che decisero la deposizione di Abd\u00fcl Hamid, e il 27 aprile successivo suo fratello Reshad Efendi venne proclamato Sultano col nome di Mehmet V.\nSotto il nuovo sultano, acclamato a gran voce dai musulmani pi\u00f9 conservatori contro le riforme liberali dei Giovani Turchi, si ebbe un massacro di decine di migliaia di cristiani armeni della provincia di Adana.\nIdeologia e Progressi.\nRiforme.\nGran parte del popolo turco si illudeva che Abd\u00fcl Hamid II avesse idee liberali e molti conservatori lo vedevano dalla sua ascesa come un pericoloso riformatore. Il Sultano, per quanto autoritario nei metodi di governo, non fu un conservatore, promuovendo riforme in chiave moderna conformi a quelle del periodo delle Tanzimat. Nonostante non nutrisse simpatie per il costituzionalismo n\u00e9 per la democrazia, non sarebbe corretto considerarlo un retrogrado reazionario, in quanto la sua azione fu costantemente orientata alla modernit\u00e0. Abd\u00fcl Hamid II era un modernizzatore, anche se non un occidentalista, che guard\u00f2 all'Europa come modello da cui adottare aspetti positivi.\nCol proseguire degli eventi, ad ogni modo, anche il sultano si rese conto che nell'Impero ottomano era difficile ottenere nuove riforme. Il \"default\" delle finanze pubbliche, il tesoro statale vuoto, l'insurrezione della Bosnia e dell'Erzegovina, la guerra con Serbia e Montenegro ed il risentimento creatosi in Europa per la crudelt\u00e0 per cui erano noti i turchi, furono tutti punti a sfavore della politica imperiale di fine Ottocento.\nIl dissesto finanziario del paese, consent\u00ec al sultano di dare a potenze straniere il controllo del debito nazionale turco. In un decreto emesso nel dicembre del 1881, gran parte delle rendite dell'impero erano detenute da capitali stranieri.\nNegli anni, Abd\u00fcl Hamid riusc\u00ec per\u00f2 a ridurre i suoi ministri alla posizione di segretari, concentrando maggiormente l'amministrazione dell'Impero nelle sue mani nel Palazzo Y\u0131ld\u0131z, ma questo non ridusse il dissenso interno. Creta si trov\u00f2 costantemente in tumulto. I greci che vivevano lungo i confini dell'Impero ottomano erano insoddisfatti, cos\u00ec pure gli armeni per il trattamento ricevuto.\nLa sua personale sfiducia nei confronti degli ammiragli riformisti della marina turca (i quali erano per la maggior parte sospettati di complottare per riportare in auge la costituzione del 1876) e la successiva decisione di bloccare lo sviluppo della flotta turca (che sotto il suo predecessore Abd\u00fclaziz si era attestata come la terza al mondo per grandezza) nel Corno d'Oro caus\u00f2 la perdita dei territori ottomani oltremare e di molte isole del Nord Africa, nel Mar Mediterraneo e nell'Egeo.\nLa questione dell'Islam.\nAbd\u00fcl Hamid riconobbe che l'idea delle \"Tanzimat\" non avrebbe potuto portare comunque le disparate popolazioni dell'Impero sotto una comune identit\u00e0 come \"Ottomani\". Abd\u00fcl Hamid tent\u00f2 di formulare nuovi principi ideologici a tal proposito, sfruttando il fatto che i sultani ottomani dal 1517 erano anche califfi e pertanto egli cerc\u00f2 di promuovere ed enfatizzare il Califfato ottomano.\nAbd\u00fcl Hamid era solito resistere alle pressioni delle potenze europee sino all'ultimo, cos\u00ec da apparire come il campione dell'Islam contro il cristianesimo \"infedele\". Venne cos\u00ec incoraggiato il panislamismo ed i privilegi degli stranieri insediatisi nell'Impero ottomano che spesso erano visti come un ostacolo al governo effettivo, vennero ridotti notevolmente. Grazie allo strategico sviluppo delle ferrovie Istanbul-Baghdad e Istanbul-Medina, il viaggio per il \u1e24ajj divenne pi\u00f9 efficiente e semplice per tutti. Emissari vennero inviati nei paesi distanti a predicare l'Islam e la supremazia del Califfo. Durante il suo periodo di governo, Abd\u00fcl Hamid rifiut\u00f2 l'offerta di Theodor Herzl di pagare una parte sostanziosa del debito ottomano ( di sterline in oro) in cambio della concessione del permesso ai sionisti di insediarsi in Palestina.\nL'appello di Abd\u00fcl Hamid ai musulmani, ad ogni modo, non ebbe gli stessi effetti in tutte le parti del vasto Impero. In Mesopotamia e nello Yemen, le agitazioni erano endemiche; presso la sua residenza venne mantenuta attiva una vasta guarnigione e lo spionaggio era all'ordine del giorno, costringendo sempre pi\u00f9 il Sultano a chiudersi nel suo palazzo per terrore di venire assassinato.\nLa questione armena.\nA partire dagli anni '90 dell'Ottocento, gli Armeni iniziarono a chiedere la realizzazione delle riforme promesse loro dalla Conferenza di Berlino. Tra il 1892 ed il 1893 a Merzifon e Tokat, gruppi di armeni iniziarono a protestare pubblicamente al punto che il sultano non esit\u00f2 a schiacciare queste rivolte con metodi sanguinari, probabilmente per mostrare l'intangibilit\u00e0 del potere del monarca, servendosi dei musulmani locali (in molti casi curdi) contro gli armeni. Tra il 1894 e il 1896 Abd\u00fcl Hamid II condusse una dura campagna di repressione contro gli armeni.\nNel 1907, la Federazione Rivoluzionaria Armena, di ispirazione socialista, tent\u00f2 di assassinare Abd\u00fcl Hamid II piazzando una bomba sotto la sua macchina durante un'apparizione pubblica, ma il Sultano si salv\u00f2 miracolosamente perch\u00e9 l'innesco ag\u00ec prima del dovuto, uccidendo 26 persone e ferendone altre 58 (delle quali poi 4 morirono in ospedale) e distruggendo altre 17 automobili.\nDeposizione e conseguenze.\nIl Sultano deposto fu costretto all'esilio sorvegliato presso Salonicco. Nel 1912, quando Salonicco pass\u00f2 alla Grecia, fu portato ad Istanbul, dove trascorse i suoi ultimi anni studiando, realizzando mobili e scrivendo le sue memorie presso il Palazzo di Beylerbeyi sul Bosforo, ove mor\u00ec il 10 febbraio 1918, alcuni mesi prima di suo fratello, il Sultano in carica. Fu sepolto a Istanbul, a \u00c7emberlita\u015f.\nLe fotografie dell'impero.\nAbd\u00fcl Hamid commission\u00f2 centinaia di fotografie dell'Impero. Temendo di essere assassinato, egli non era solito viaggiare (a differenza di molti altri predecessori) e le fotografie gli fornivano un'idea del suo reame. Il Sultano presentava come dono grandi album di fotografie a governi e capi di Stato, tra cui gli Stati Uniti (William Allen, \"The Abdul Hamid II Collection,\" History of Photography eight (1984): 119\u201345.) e il Regno Unito (M. I. Waley and British Library, \"Sultan Abdulhamid II Early Turkish Photographs in 51 Albums from the British Library on Microfiche\" (Zug, Svizzera: IDC, 1987).\nLa passione per la poesia.\nAbd\u00fcl Hamid era anche un poeta, come molti altri sultani ottomani. Uno dei suoi poemi tradotto dice:\nAbd\u00fcl Hamid era anche un grande appassionato delle opere il cui protagonista era Sherlock Holmes.\nMatrimoni e discendenza.\nPrimo matrimonio e figli.\nEgli spos\u00f2 in prime nozze a Istanbul il 15 novembre 1868 la georgiana Bedrifelek Kad\u0131n Efendi (Poti, 4 gennaio 1851 \u2013 Istanbul, Palazzo Y\u0131ld\u0131z, 6 febbraio 1930), dalla quale ebbe:\nSecondo matrimonio e figli.\nEgli spos\u00f2 in seconde nozze a Istanbul, Palazzo Y\u0131ld\u0131z, il 2 settembre 1875, la caucasica Biyd\u00e2r Kadin Efendi (Caucaso, 5 maggio 1858 \u2013 Erenk\u00f6y, Asia Minore, 1\u00ba gennaio 1918), ed ebbe i seguenti eredi:\nTerzo matrimonio e figli.\nAbd\u00fcl Hamid II spos\u00f2 in terze nozze a Istanbul, Palazzo Y\u0131ld\u0131z, il 10 aprile 1883, la georgiana Dilpesend Kad\u0131n Efendi (Tbilisi, 16 gennaio 1865 \u2013 Istanbul, Palazzo Y\u0131ld\u0131z, 5 ottobre 1903), ed ebbe:\nQuarto matrimonio e figli.\nIl Sultano spos\u00f2 a Istanbul, Palazzo Y\u0131ld\u0131z, il 2 gennaio 1885 l'azerbaigiana Mezide Mestan Haseki Kad\u0131n Efendi (Ganja, 3 marzo 1869 \u2013 Istanbul, Palazzo Y\u0131ld\u0131z, 21 gennaio 1909), dalla quale ebbe:\nQuinto matrimonio e figli.\nEgli spos\u00f2 in quinte nozze a Istanbul, Palazzo Y\u0131ld\u0131z, il 24 gennaio 1893 la caucasica Peyvesti Osman Haseki (Caucaso, 10 maggio 1873 \u2013 Parigi, 1944 ed ivi sepolta al Cimitero di Bobigny), dalla quale ebbe:\nSesto matrimonio e figli.\nEgli spos\u00f2 in seste nozze ad Istanbul, Palazzo Y\u0131ld\u0131z, il 10 maggio 1900 la georgiana Behice Maan Haseki (Batumi, 10 ottobre 1882 \u2013 22 ottobre 1969), dalla quale ebbe:\nSettimo matrimonio e figli.\nIl sultano spos\u00f2 in settime nozze ad Istanbul, Palazzo Y\u0131ld\u0131z, il 4 novembre 1904, Saliha Naciye Haseki (1887 \u2013 Erenk\u00f6y, Asia Minore, 4 dicembre 1923), dalla quale ebbe:\nAltri matrimoni e figli.\nSpos\u00f2 Naziked\u00e2 dalla quale ebbe:\nUna donna di nome sconosciuto, dalla quale ebbe:\nSpos\u00f2 la georgiana Emsalinur (Tbilisi, 2 gennaio 1866 \u2013 ?), dalla quale ebbe:\nSpos\u00f2 la caucasica M\u00fcsfik\u00e2 (Hopa, Caucaso, 10 dicembre 1867 \u2013 Istanbul, luglio 1961), dalla quale ebbe:\nSpos\u00f2 Sazk\u00e2r Haseki (8 maggio 1873 \u2013 ?), dalla quale ebbe:\nSpos\u00f2 una donna dal nome sconosciuto, dalla quale ebbe:\nSpos\u00f2 una donna dal nome sconosciuto, dalla quale ebbe:\nSpos\u00f2 la circassiana Gwaschemasch'e (Istanbul, Palazzo \u00c7\u0131ra\u011fan, 21 giugno 1877 \u2013 ?), dalla quale ebbe:\nSpos\u00f2 Safinaz, sorella di Y\u0131ld\u0131z, una delle mogli del sultano Abdulaziz I, ma non ebbe eredi"}
{"id": "1072387", "revid": "1543377", "url": "https://it.wikipedia.org/wiki?curid=1072387", "title": "Chiho Sait\u014d", "text": "Debutta nel 1982 con \"Ken to madomoaseru\" (\"La spada e la fanciulla\") pubblicato dalla casa editrice Shogakukan, con cui ancora oggi lavora. Fa parte del collettivo di autori noto come Be-Papas.\nStile.\nIl suo stile di disegno raffigura personaggi molto esili e slanciati con i tipici occhi grandi. Le sue sceneggiature raccontano per lo pi\u00f9 di travagliati intrecci amorosi.\nL'avventura \u00e8 uno degli elementi dell'intreccio, e non mancano elementi di mistero con una buona dose di sovrannaturale. Spesso le sue opere sono ambientate in epoche passate; Sait\u014d ha infatti iniziato la sua carriera prendendo come ispirazione anche le opere di Ryoko Ikeda, autrice di \"Lady Oscar\" che appunto spesso si cimenta con narrazioni storiche.\nDurante la sua carriera, Sait\u014d si \u00e8 cimentata in molte opere brevi e negli anni novanta l'autrice pubblica alcune delle opere che le conferiscono maggiore fama, soprattutto all'estero, come ad esempio \"Utena la fillette r\u00e9volutionnaire\"."}
{"id": "1072388", "revid": "63756", "url": "https://it.wikipedia.org/wiki?curid=1072388", "title": "Zolfanello", "text": "Zolfanello (titolo originale tedesco Feuerfreund), \u00e8 un romanzo per ragazzi scritto dalla scrittrice austriaca Erica Lillegg. Venne pubblicato per la prima volta a Stoccarda nel 1957, mentre in Italia venne pubblicato nel 1959, edito da Vallecchi nella collana \"Il Martin Pescatore\". Il libro venne illustrato da Franz Josef Tripp (1915-1978) ed \u00e8 stato tradotto in olandese e italiano nel 1959, e in giapponese nel 1973.\nTrama.\nIl romanzo tratta i temi dell'amicizia e della solitudine attraverso il mondo di Zolfanello, un bambino dalla faccia nera ed il collo bianco. Sar\u00e0 proprio l'amicizia che riuscir\u00e0 a cancellare definitivamente la solitudine e la faccia nera di Zolfanello."}
{"id": "1072389", "revid": "1564499", "url": "https://it.wikipedia.org/wiki?curid=1072389", "title": "Romolo Caggese", "text": "Il percorso formativo.\nI genitori Potito e Amalia Ursomando, che provenivano da una famiglia della media borghesia, gli consentirono di frequentare il prestigioso seminario di Ascoli Satriano fino a quando raggiunse l'et\u00e0 di sedici anni. Successivamente prosegu\u00ec gli studi presso il liceo classico di Foggia, dove fu influenzato soprattutto dall'insegnamento del professor Francesco Carabellese, che gli consigli\u00f2 di intraprendere gli studi storici.\nOttenuta come studente meritevole una borsa di studio si iscrisse all'Istituto di Studi Superiori di Firenze e qui complet\u00f2 la sua formazione culturale sotto la guida di Pasquale Villari e sotto l'influenza di Gaetano Salvemini. Si laure\u00f2 il 21 ottobre del 1904 discutendo con Villari una tesi di laurea, pubblicata nel 1905, intitolata \"Un comune libero alle porte di Firenze nel secolo XIII\", in cui ricostruisce la storia dei rapporti politici tra la citt\u00e0 di Prato e la campagna circostante, in modo da spiegare la nascita di quel Comune.\nLe ricerche storiche.\nFrutto di questa prima esperienza storiografica furono successivamente le scelte metodologiche che fece in direzione di una storiografia indipendente dall'influenza del positivismo dominante in quegli anni nella cultura italiana.\nNel 1907 mise a frutto le vaste conoscenze acquisite nel corso di laboriose ricerche giovanili e scrisse \"Classi e Comuni rurali nel Medioevo italiano\", opera in cui in maniera diversa da altri storici teorizz\u00f2 l'origine dei comuni rurali individuando la radice della nascita del comune nel vincolo del vicinato, che secondo lui aveva determinato un rafforzamento della personalit\u00e0 giuridica del colono nei rapporti contrattuali col feudatario, perch\u00e9 fece nascere le prime forme di \"contrattazione collettiva\" tra il signore e i servi del contado. Precedentemente alcuni storici tedeschi (tra i quali Mauer e Hatmann) avevano seguito la teoria della nascita del comune dalla \"marca germanica\"; invece il Palmieri aveva sostenuto la tesi della derivazione dalla \"parrocchia di campagna\".\nPoco dopo, l'amministrazione comunale di Firenze, avendo notato la profonda conoscenza che il Caggese aveva dimostrato di avere degli archivi e della storia comunale toscana, e soprattutto fiorentina, gli diede l'incarico di pubblicare gli \"Statuti della Repubblica Fiorentina\". A questa ricerca storica fece seguito a cominciare dal 1912 la pubblicazione in tre volumi della \"Storia di Firenze dalla decadenza di Roma al Risorgimento\", che mostra \u2013 seguendo la metodologia della scuola economico-giuridica \u2013 come il susseguirsi alla guida dello Stato di classi e partiti incapaci di governarlo lo fecero rapidamente scivolare verso la Signoria.\nNel 1924 scrisse il saggio storico sull'abile mediatore politico francese \"Mirabeau\", uno dei protagonisti dell'Assemblea Nazionale Costituente del 1789 e che nel 1929 apparve sulla \"Cambridge Medieval History\". Nel 1930 pubblic\u00f2 il volume \"Roberto d'Angi\u00f2\", nel quale individu\u00f2 le cause dell'arretratezza del Mezzogiorno, della depressione economica meridionale, dello spopolamento delle campagne come una conseguenza dell'ambizione senza limiti e della incapacit\u00e0 di governare del suo sovrano. Continuazione di queste ricerche furono i due volumi intitolati \"Grande storia d'Italia\", dei quali vide stampato solo il primo, perch\u00e9 il secondo fu pubblicato postumo dal Barbagallo, un anno dopo la sua morte nel 1939.\nLe scelte politico-culturali.\nNegli anni che vanno dal 1914 al 1924 il Caggese sotto l'influenza fre gli altri di Ettore Ciccotti, Gaetano Salvemini, Pasquale Villari, Giustino Fortunato, Napoleone Colajanni partecip\u00f2 alla battaglia politica del meridionalismo in difesa della povert\u00e0 del Mezzogiorno d'Italia e in linea con le idee politiche del Salvemini individuava nella \"politicizzazione socialista delle masse meridionali\" l'unica possibilit\u00e0 di riscattare i contadini dallo sfruttamento da parte dei \"galantuomini\".\nSuccessivamente, per\u00f2, il Caggese, seguendo l'esempio di Leonida Bissolati, accus\u00f2 il Partito Socialista Italiano di essere un \"ramo secco\" incapace di portare avanti nel Mezzogiorno una politica intransigente in difesa degli interessi delle classi lavoratrici. Tuttavia il 12 luglio del 1914 si present\u00f2 a Napoli alle elezioni nel mandamento di Avvocata come candidato socialista ed entr\u00f2 cos\u00ec a far parte del Consiglio comunale e provinciale napoletano, arrivando anche a svolgere il ruolo di vicesindaco di Arturo Labriola dopo il 1916-1917.\nIn questo periodo il Caggese in campo nazionale si adoper\u00f2 a sostenere l'intervento italiano a fianco dell'Intesa, senza nascondere all'opinione pubblica \"le nuove difficolt\u00e0 che sarebbero venute al Mezzogiorno dalla guerra\" (A.Ventura), ma anche evidenziando i vantaggi che sarebbero derivati a tutto il paese in caso di vittoria. Perci\u00f2 la grande guerra inizi\u00f2 a Napoli con \"un clima di grande esaltazione patriottica\".\nIl cedimento al fascismo.\nTerminata la guerra, \u00ab il Caggese\u00bb, scrive il Ventura, \u00aba livello nazionale e locale, assunse posizioni nettamente contrastanti con la sua prima azione meridionalistica e politica, lasciandosi andare a concessioni e compromessi con il \"fascismo emergente\", tali da anticipare l'opera di aperto fiancheggiamento prestata nel 1925\u00bb.\nIn questo modo giunse a collaborare \u2013 su invito del medioevalista Gioacchino Volpe \u2013 alla creazione dell'Enciclopedia Treccani, che contribu\u00ec ad orientare verso il fascismo l'opinione pubblica nazionale colta. Avendo attraverso una serie di comportamenti data materialmente e praticamente la sua adesione al fascismo la critica ideologico-politica lo accus\u00f2 di\"'cedimento al fascismo\", il che lo amareggi\u00f2 durante gli ultimi anni della sua vita fino al giorno in cui la morte lo colse a Milano il 5 luglio 1938.\nBibliografia.\nConsiderando le opere citate, il Caggese ha scritto circa cinquanta monografie di storia e circa settanta articoli pubblicati in giornali politici (\"Il Socialista\", \"Il Secolo\", \"L'Idea Democratica\") e riviste culturali (\"Rivista Storica Italiana\", \"Archivio storico italiano\", \"Tempi Moderni\"), senza considerare i contributi all'Enciclopedia Treccani.\nLe opere di e su Caggese sono consultabili presso la Magna Capitana di Foggia (biblioteca provinciale). L'elenco completo \u00e8 contenuto nel saggio seguente:\nSu Romolo Caggese hanno scritto: G. Arf\u00e8, E.Ciccotti, Ivanoe Bonomi, Benedetto Croce, G. Dorso, M. L. Salvadori, Gaetano Salvemini, Antonio Gramsci, R. Romano e"}
{"id": "1072390", "revid": "767487", "url": "https://it.wikipedia.org/wiki?curid=1072390", "title": "Sinner &amp; Saint", "text": "Sinner...&amp; Saint \u00e8 una compilation di brani di Rory Gallagher (cantante/chitarrista irlandese) tratti dagli album \"Rory Gallagher\" e \"Deuce\".\nIl disco.\nNel 1975 La Polydor International decide di far uscire una compilation di brani presi dai primi due album di Rory Gallagher a volte in versione diversa dall'originale (acustico, pi\u00f9 jazz).\nRitroviamo ballate come \"\"I Fall Apart\" e \"For The Last Time\", tracce rock (\"Used To Be\"\", \"\"Hand Up\" o canzoni Jazz. \nIn particolare ricordiamo \"Don't Know Where I'm Going\"\" e \"J\"ust The Smile\"\" che mostrano la straordinaria versatilit\u00e0 che Rory dimostrava nel comporre musica straordinaria e poi suonarla dando il massimo con la propria chitarra."}
{"id": "1072393", "revid": "118125485", "url": "https://it.wikipedia.org/wiki?curid=1072393", "title": "Bolas", "text": "Le bolas o boleadoras (dallo spagnolo e dal portoghese \"bola\", palla) sono cordicelle o lacci di cuoio alle cui estremit\u00e0 sono legate delle palle di circa 10\u00a0cm di diametro da un lato, e delle maniglie (in genere cuoio) dall'altro.\nIn origine erano un'arma ed uno strumento di caccia usato dagli eschimesi, in Cina e dagli indiani sudamericani, e, perfino una delle armi personali che normalmente portavano i gauchos."}
{"id": "1072394", "revid": "124707902", "url": "https://it.wikipedia.org/wiki?curid=1072394", "title": "Fabbri africani", "text": "Il fabbro \u00e8 una figura che riveste una funzione tecnologica e sociale significativa in molte culture africane. in generale, l'Africa costituisce un terreno d'indagine unico per lo studio della lavorazione del ferro con metodi non industriali. Da nessun'altra parte infatti la lavorazione del ferro fu cos\u00ec diffusa. La ricchezza e la variet\u00e0 ineguagliata delle tecniche tradizionali di lavorazione \u00e8 probabilmente dovuta alla diffusione e all'accessibilit\u00e0 dei minerale che poteva essere raccolto direttamente sul terreno. Nonostante la diffusione dei metalli di lavorazione industriale, in diverse parti del continente \u00e8 ancora possibile osservare o raccogliere testimonianze dirette della lavorazione del metallo dall'estrazione al prodotto finito ottenuto con altiforni la cui costruzione e funzionamento richiedeva un alto livello di specializzazione.\nAspetti sociali e mitici.\nAl di l\u00e0 dell'aspetto strettamente tecnologico, \u00e8 evidente che la lavorazione del metallo \u00e8 un'attivit\u00e0 investita di profondi significati culturali. Tale attivit\u00e0 \u00e8 quasi sempre appannaggio di specialisti fonditori e fabbri. Questi artigiani che giocano con il fuoco occupano un posto particolare nel pensiero simbolico. In virt\u00f9 della particolarit\u00e0 del loro lavoro \u00e8 infatti molto comune che i fabbri rivestano uno speciale ruolo politico ed economico. In molte mitologie e cosmologie africane, il fabbro \u00e8 un eroe prometeico che ruba il fuoco alla divinit\u00e0 per portarla agli uomini segnando cos\u00ec il passaggio dalla natura alla civilt\u00e0. Oltre a fornire agli uomini uno strumento per cuocere il cibo, scaldarsi e proteggersi dagli animali, il fabbro riusc\u00ec ad appropriarsi dei misteri del fuoco utilizzandolo per la fusione del metallo. Sua moglie, invece, ne fece uso per trasformare l'argilla in terracotta. Tale associazione tra fabbri e ceramiste quali specialisti in grado di dominare e controllare il fuoco per la creazione degli oggetti indispensabili alla societ\u00e0 \u00e8 molto diffusa sul continente africano, anche se non ovunque esiste una divisione sociale netta, fondata sull'appartenenza lignatica che fa dei fabbri e delle ceramiste un gruppo chiuso e distinto dal resto della societ\u00e0, cos\u00ec come avviene in Africa occidentale.\nFabbro in Africa occidentale.\nLa lavorazione del ferro in Africa occidentale risale al V secolo a.C. e venne praticata su scala e intensit\u00e0 diversa a seconda delle localit\u00e0 e dei gruppi. Studi archeologici hanno dimostrato la presenza di siti di fusione in molte zone di questa parte del continente. In particolare, in Senegal, Guinea, Burkina Faso, Nigeria, Togo e Camerun sono state trovate tracce di centri di produzione del ferro su larga scala. In molte culture dell'Africa occidentale, quello dei fabbri costituisce un gruppo definito su base lignatica. Nelle societ\u00e0 altamente stratificate di questa area, i fabbri sono solitamente inclusi nella classe degli specialisti professionali che hanno l'appannaggio della produzione della cultura materiale e della preservazione della memoria orale. In virt\u00f9 del loro lavoro manuale e in particolare della loro abilit\u00e0 di manipolare il fuoco, che implica l'acquisizione di poteri mistici potenzialmente pericolosi, i fabbri sono temuti ma anche disprezzati dal resto della societ\u00e0. Sebbene il sapere della forgia sia trasmesso esclusivamente all'interno del gruppo, non tutti i membri maschi di una famiglia di fabbri devono necessariamente scegliere di praticare questo mestiere. Tuttavia, anche qualora scegliessero altre attivit\u00e0 professionali, saranno sempre riconosciuti come fabbri. Al contempo, nessun individuo che non sia nato all'interno di una famiglia di fabbri potr\u00e0 mai intraprendere questa professione che \u00e8 appannaggio esclusivo di questo gruppo. Sempre in Africa occidentale esistono anche gruppi che non delimitano secondo criteri famigliari l'accesso all'arte della forgia, ma che consentono a chiunque lo desideri di intraprendere questa professione. Sebbene vi siano temi ricorrenti che indicano il fabbro dell'Africa occidentale come una sorta di eroe culturale con uno statuto particolare all'interno della societ\u00e0 \u00e8 importante sottolineare che le variazioni locali possono essere molto significative\nFabbro tuareg.\nNella cultura Tuareg, i fabbri e pi\u00f9 in generale gli artigiani, denominati \"inadan\" (nome la cui etimologia rimanda proprio al concetto di separatezza) sono un gruppo chiuso, fortemente endogamico. La separatezza degli \"inadan\" \u00e8 riscontrabile a diversi livelli: a) essi sono gli unici a svolgere un'attivit\u00e0 di tipo professionale in una societ\u00e0 dove l'attivit\u00e0 manuale \u00e8, almeno idealmente, considerata altamente disonorevole; b) sono la classe che pi\u00f9 strettamente osserva l'endogamia di gruppo; c) a causa della loro attivit\u00e0 principale (quella di fabbri-gioiellieri), che implica il piegare e trasformare la materia per mezzo del fuoco sono considerati particolarmente vicini al mondo degli spiriti e collocati su un piano non totalmente umano. La traduzione \"fabbri\" con cui \u00e8 stato spesso reso il termine \"inadan\", pur sottolineando un aspetto importante del loro lavoro, evidenzia soltanto una delle attivit\u00e0 del gruppo. Gli \"inadan\" non sono infatti solo gli artefici dei gioielli e delle armi usati dai Tuareg, ma di tutti gli oggetti che costituiscono l'arredo della tenda, dei paramenti per i cammelli. Sono inoltre barbieri, cavadenti, chirurghi. \u00c8 a loro che ci si rivolge per qualsiasi tipo di problema tecnico possa insorgere nella vita di un accampamento o di un villaggio. Nessun tuareg che non sia nato in una famiglia di \"inadan\" pu\u00f2 svolgere le attivit\u00e0 manuali proprie di questa classe.\nGeneralmente gli \"inadan\" risiedono vicino a un accampamento o vicino a una zona agricola dove pi\u00f9 facilmente possono trovare clienti per i propri prodotti. Non \u00e8 raro che essi stabiliscano una sorta di contratto con gli abitanti dell'accampamento che per\u00f2 non costituisce un vero e proprio rapporto di subordinazione in quanto pu\u00f2 essere rescisso in qualsiasi momento.\nI Tuareg ritengono che gli \"inadan\" siano dotati di particolari poteri mistici che li pongono in contatto diretto con il mondo degli spiriti. Che gli artigiani, e in particolare gli artigiani del metallo, siano dotati di capacit\u00e0 straordinarie grazie alle quali intrattengono un rapporto privilegiato con gli spiriti \u00e8 una credenza ampiamente diffusa in Africa Occidentale. Il potere degli \"inadan\" non \u00e8 per\u00f2 legato a qualche forma di iniziazione esoterica, ma al graduale apprendimento delle tecniche famigliari a partire dalla prima infanzia. In virt\u00f9 di questi poteri, gli \"inadan\" non sono soltanto i produttori della cultura materiale tuareg, ma anche figure chiave nelle negoziazioni tra i diversi gruppi che compongono la societ\u00e0. Figure marginali il cui ruolo diventa centrale in numerosi rituali e momenti critici e da cui dipende la preservazione della memoria di queste popolazioni nomadi del deserto del Sahara.\nFabbro Mande.\nPresso le popolazioni Mand\u00e9 della Guinea e del Mali i fabbri sono individui potenti che rivestono un ruolo piuttosto ambiguo nella societ\u00e0 locale. Sono infatti una classe influente dal punto di vista politico, consulenti del capo villaggio per tutte le decisioni importanti riguardanti la comunit\u00e0. Questo loro potere, unito alla conoscenza spirituale e tecnica necessaria allo svolgimento della loro professione, \u00e8 al contempo fonte di rispetto e di timore da parte degli altri membri della societ\u00e0. Manipolatori della materia, i fabbri sono ritenuti in grado di manipolare la forza intrinseca a tutte le cose (che i Mande chiamano \"nyama\"), e per questo sono in grado di esercitare il controllo sul principio organizzativo fondamentale della societ\u00e0 Mande.\nQuesta forza e controllo non sono accessibili a chiunque. Sebbene non tutti i membri del gruppo scelgano di esercitare la professione, sono solo coloro che nascono all'interno di un lignaggio di fabbri a poter essere ammessi all'apprendistato che consente l'apprendimento delle tecniche della professione e del \"daliluw\", \"il sapere segreto sulla funzione e la natura del nyama\". L'apprendistato comincia molto presto, dato che sono necessari diversi anni per raggiungere la competenza tecnica e spirituale necessaria ad operare a pieno titolo come fabbro all'interno della societ\u00e0. Infatti, quali controllori del nyama, i fabbri devono possedere una forza particolare che consenta loro di operare atti difficili e pericolosi (quali la caccia, la fusione e la forgiatura dei metalli) e di manipolare e orientare in maniera positiva le forze eversive alla base della societ\u00e0..\nFabbro in Africa equatoriale.\nL'apprendimento dell'arte della forgia \u00e8 un processo complicato che richiede un apprendistato lungo e graduale, che passa dall'acquisizione dell'abilit\u00e0 di operare il mantice alle pi\u00f9 elaborate operazioni di fusione e di forgia. Sebbene, anche in Africa equatoriale, tale sapere tecnico sia per lo pi\u00f9 trasmesso di padre in figlio (spesso anche nel caso di societ\u00e0 patrilineari), le regole di accesso alla professione sono molto pi\u00f9 eterogenee rispetto all'Africa Occidentale. Pierre de Maret riporta come tra i Nen chiunque desiderasse apprendere la professione poteva accedervi e l'apprendistato era gratuito. Si tratta tuttavia di un caso quasi unico dato che, nella maggior parte dei casi, anche laddove non vi siano vincoli famigliari all'ingresso nella professione, \u00e8 tuttavia necessario pagare per l'apprendistato.\nIn Africa centrale esiste un ampio ventaglio di possibili relazioni tra i fabbri e il loro gruppo. Solitamente gli specialisti della metallurgia non sono connessi tra loro in modo da formare un gruppo chiuso di tipo lignatico o professionale e nulla li distingue dagli altri membri del gruppo se non la loro professione. Tra l'altro, in Africa centrale non \u00e8 presente l'associazione stretta tra fabbri e ceramiste che invece caratterizza la divisione di ruoli all'interno dei lignaggi di fabbri in Africa occidentale.\nI fabbri nella societ\u00e0.\n\u00c8 raro che i fabbri di questa zona formino delle caste o siano legati tra di loro da regole endogamiche. Anzi, in alcuni casi, come tra i Tetela la pratica dell'arte della forgia unisce gli individui in una sorta di confraternita professionale e viene pertanto vietata l'instaurazione di alleanze matrimoniali con altri membri, cosa che viene assimilata all'incesto.\nEsistono gruppi presso cui lo statuto di fabbro \u00e8 riservato al capo. De Heusch attribuisce questa associazione al valore primordiale del fuoco che diventa rimanda al contempo al potere regale. Tuttavia questa associazione non pu\u00f2 essere generalizzata e va calata nel complesso della simbologia, dell'organizzazione sociale ed economica di ciascuna societ\u00e0. A differenza di quanto avviene in Africa occidentale, presso le popolazioni di lingua bantu il fabbro \u00e8 raramente disprezzato. Anche in questa zona, il fabbro \u00e8 temuto per il suo potere di governare il fuoco, tuttavia al timore si associa generalmente il rispetto.\nNella maggior parte dei casi i fabbri in Africa centrale rivestono un ruolo di prestigio e in alcuni caso sono associati o subordinati direttamente al potere regale.\n\u00c8 indicativo che i simboli di potere delle dinastie dell'area equatoriale siano spesso oggetti di ferro e in alcuni casi gli stessi strumenti della forgia. In Ruanda, la stessa parola designa gli \"oggetti di ferro\" e il \"potere regale\". Nel Burundi, il mito narra l'acquisizione della tecnica da parte del lignaggio regale attraverso il matrimonio del re Tutsi con la figlia di un fabbro Hutu. Presso i Kuba e i Kongo, i miti connettono direttamente i progressi della metallurgia con la regalit\u00e0.\nRuolo economico della metallurgia.\nLa metallurgia in Africa centrale \u00e8 in gran parte connessa a economie di tipo agricolo. Sebbene sia possibile trovare fabbri che lavorano il metallo anche presso popolazioni di cacciatori-raccoglitori, le tecniche di estrazione del metallo si sono sviluppate prevalentemente presso le popolazioni agricole. L'operazione che consente di trasformare il minerale in un prodotto semifinito richiede una grande abilit\u00e0 tecnica e non pu\u00f2 essere effettuata da un individuo solo. Di fatto la fusione del ferro richiede la partecipazione di un gruppo di individui che collaborano per diversi giorni: bisogna estrarre e preparare il minerale, preparare grandi quantitativi di carbone, costruire la fornace e infine fondere, fase che da sola pu\u00f2 durare pi\u00f9 di un giorno intero e il cui risultato non \u00e8 mai del tutto certo. Nella maggior parte dei casi il processo di fusione \u00e8 un'operazione altamente ritualizzata, il cui esito non dipende solo dalla corretta esecuzione tecnica, ma implica il coinvolgimento di diverse forze di natura sociale e spirituale.\nDi solito i segreti della fusione erano noti solo a pochi specialisti il che consentiva anche di mantenere uno stretto controllo sulla produzione, e di conseguenza sulle attivit\u00e0 economiche. In questa zona del continente africano esistono casi in cui i fabbri dipendono da altri per la fusione del metallo e casi in cui i fabbri praticano sia la fusione che la forgia. Anche in questi ultimi casi esistono poi numerose specializzazioni locali e individuali che distinguono diversi tipo di produzione. Per esempio, tra i Bafia del Camerun, alcuni fabbri si specializzano nella produzione di asce, zappe, machete e rasoi, mentre altri si dedicano alla produzione di anelli e ornamenti, coltelli e pugnali, altri ancora fabbricano armi, spade, e coltelli di grandi dimensioni.\nMolto variabile \u00e8 anche la modalit\u00e0 di lavoro. Mentre presso alcuni gruppi, il fabbro \u00e8 uno specialista a tempo pieno che produce oggetti che vende ai propri clienti, il altri casi i fabbri lavorano solo su commissione e vengono pagati per il loro lavoro prima ancora di realizzare il prodotto. Presso i Kikuyu del Kenya, i clienti dovevano portare al fabbro il ferro e il carbone prima di contrattare il prezzo del lavoro necessario per la realizzazione di un dato attrezzo.\nDe Maret mette in luce come la natura permanente o occasionale del lavoro del fabbro sia da mettere in correlazione con le dimensioni della societ\u00e0 e la sua capacit\u00e0 di produrre un quantitativo di cibo sufficiente a sostenere il bisogno alimentare di tecnici a tempo pieno. In effetti, nelle economie di sussistenza la remunerazione dei fabbri comprende spesso prodotti alimentari, anche se esistono casi in cui il pagamento viene effettuato in materie prime o moneta.\nPresso un gran numero di popolazioni e in particolare nel bacino del Congo, \u00e8 il fabbro a fabbricare le \"monete\", vale a dire le unit\u00e0 di valore metallico (spesso sotto forma di lama) utilizzate prevalentemente negli scambi matrimoniali o nell'acquisizione di diritti nelle societ\u00e0 iniziatiche. Al di l\u00e0 della loro funzione primaria, le \"monete\" metalliche vanivano poi usate anche in scambi commerciali di diversa natura.\nAspetti simbolici.\nNella maggior parte delle popolazioni bantu, il fabbro \u00e8 considerato come un mago. Il suo potere \u00e8 strettamente connesso alla sua abilit\u00e0 di manipolare il fuoco e il metallo per formare il ferro. La fusione del metallo \u00e8 infatti un'attivit\u00e0 investita di una molteplicit\u00e0 di valenze simboliche. Molte sono le prescrizioni che regolano l'operazione di fusione. Le principali riguardano l'astensione sessuale che solitamente riguarda i fabbri coinvolti nella fusione e talvolta anche coloro che preparano il carbone. L'operazione dell'estrazione del metallo \u00e8 infatti ricca di metafore riproduttive che spesso sono enfatizzate anche dalla forma e terminologia della fornace, che in molte parti dell'Africa centrale \u00e8 assimilata a un corpo femminile. In molte culture di questa zona si ritrovano riferimenti espliciti che assimilano la fusione del metallo al coito o al parto. De Maret riporta come tra i Tshokwe dell'Angola, i fabbri che si apprestano a fondere il metallo eseguono una serie di riti che vengono praticati durante il parto. Al contempo, la terminologia utilizzata per le varie parti della fornace e le sequenze dell'operazione rimandano al corpo femminile e al processo del parto.\nL'omologia sul piano simbolico tra il ruolo creatore della donna e del fabbro/metallurgista sono tratti che si ritrovano in diversi contesti culturali. Proprio questa dimensione \"fecondante\" della metallurgia - oltre alla sua innegabile valenza economica - ne spiega in parte anche la sua funzione politica, che nell'area bantu \u00e8 solitamente connessa a una visione positiva del potere degli artigiani che operano con il fuoco."}
{"id": "1072396", "revid": "599013", "url": "https://it.wikipedia.org/wiki?curid=1072396", "title": "Hwv", "text": ""}
{"id": "1072397", "revid": "120411238", "url": "https://it.wikipedia.org/wiki?curid=1072397", "title": "Mezzettino", "text": "Mezzettino \u00e8 una delle tante variazioni dello Zanni: furbo e intrigante, il risultato della contaminazione delle doti tra Brighella e Scapino. Il nome deriva probabilmente dal termine \"mezzettin boccale\" che indica la mezza misura.\nStoria.\nQuesta maschera fa la sua apparizione gi\u00e0 dal secondo decennio del Seicento, utilizzato da Ottavio Onorati, della Compagnia dei Confidenti ed in seguito appare ancora nel 1675 in un'incisione di G\u00e9rard Jollain, dove viene raffigurato nel suo costume caratteristico a strisce formate da losanghe colorate disposte in verticale. Fu Angelo Costantini (1654 - 1729), attore di origine veronese a portare Mezzettino al successo.\nChiamato a recitare in Francia nella Troupe Italienne si altern\u00f2 con Domenico Biancolelli nel ruolo di Arlecchino, che per\u00f2 dovette in seguito abbandonare a causa dell'ostilit\u00e0 di quest'ultimo. Fu cos\u00ec che egli vest\u00ec i panni di Mezzettino, servo astuto, imbroglione, spregiudicato e abilissimo a cacciarsi in ogni sorta di intrigo, come nel districarsene.\nIl costume di Costantini era caratterizzato da strisce verticali bianche e rosse, privo di maschera, viene rappresentato con in mano una chitarra, che l'attore suonava molto bene."}
{"id": "1072400", "revid": "767487", "url": "https://it.wikipedia.org/wiki?curid=1072400", "title": "Iradj Alexander", "text": "Dal 2001 al 2004 ha gareggiato nel campionato GT Fia per la scuderia JMB Ferrari. Ha pure gareggiato nella American Le Mans Series (2003), nel campionato francese GT (2001) e nella Barber Dodge Pro Series (1999). Agli albori della sua carriera, nel 1996 ha vinto il suo primo campionato, la Formula Ford svizzera. Nel 2005 ha corso nel campionato francese GT su Lister Storm e nel 2006 nel campionato del mondo FIA GT su Ferrari F430 GT2.\n\u00c8 collaudatore per Maserati e Ferrari, nonch\u00e9 istruttore di guida.\nNel 2007 corre nel campionato Le Mans Series, ingaggiato dal team Swiss Spirit.\nLa carriera.\nCampionato del mondo FIA GT su Ferrari F430 GT2\nCampionato Francese GT FFSA su Lister Storm\n- Campionato del Mondo FIA GT su Ferrari 575M Maranello\n- Campionato GRANDAM USA su Ferrari 360 Modena\n- Maserati GT CARS Test Driver\n- Campionato Francese GT FFSA su Viper GTS-R\n- Campionato ALMS USA su Ferrari 360 Modena N-GT\n- 24 Ore di Spa su Ferrari 360 Modena N-GT\n- Campionato del Mondo FIA GT\n- 24 ore di Spa\n- Campionato del Mondo FIA GT\n- Campionato Francese GT FFSA\n- Campionato Francese \n- Campionato Europeo\n- Campionato USA\n- Campionato Francese\n- Gare Internazionali\n- Campionato Francese\n- Campionato Europeo e Festival Mondiale F. Ford\n- Campionato Svizzero\n- Gare Internazionali in Francia, Germania e Inghilterra\n- Campionato Europeo e Festival Mondiale Formula Ford\n- Campionato Svizzero\n- Gare Internazionali in Francia, Germania e Inghilterra\n- Campionato Europeo e Festival Mondiale F. Ford\nFino al 1995 ha disputato gare di karting in Svizzera."}
{"id": "1072442", "revid": "4175", "url": "https://it.wikipedia.org/wiki?curid=1072442", "title": "Coppa di Lega scozzese", "text": ""}
{"id": "1072473", "revid": "256896", "url": "https://it.wikipedia.org/wiki?curid=1072473", "title": "Comunit\u00e0 Papa Giovanni XXIII", "text": ""}
{"id": "1072481", "revid": "228587", "url": "https://it.wikipedia.org/wiki?curid=1072481", "title": "Rossetto (disambigua)", "text": ""}
{"id": "1072484", "revid": "958600", "url": "https://it.wikipedia.org/wiki?curid=1072484", "title": "Palazzo Dudley", "text": "Palazzo Dudley, la cui denominazione ufficiale \u00e8 Palazzo del duca di Nortumbria, si trova a Firenze ed ha due facciate, una su via della Vigna Nuova e una su via della Spada, con uno spigolo su via de' Tornabuoni.\nStoria e descrizione.\nFu costruito nel 1613, su antiche case dei Rucellai, da Robert Dudley, conte di Warwick e duca di Northumberland, figlio del favorito della regina Elisabetta I d'Inghilterra.\nNel 1605 Dudley lasci\u00f2 l'Inghilterra e, dopo un passaggio in Francia, si trasfer\u00ec in Toscana, dove entr\u00f2 al servizio dei granduchi, Cosimo II e poi Ferdinando II, che gli affidarono il governo del porto di Livorno e l'incarico di costruire il Molo Mediceo (1608) e l'Arsenale di San Rocco. Nel settembre 1608 Dudley fece un viaggio lungo le coste della Guiana. Compose l'\"Arcano del mare\", il primo atlante marittimo pubblicato in Italia, a Firenze tra il 1646 e il 1647.\nMor\u00ec nel 1649 e fu sepolto nella chiesa di San Pancrazio.\nIl palazzo ha la forma di un cuneo e dopo la scomparsa del Dudley pass\u00f2 di erede in erede. Agli inizi del Novecento ne affitt\u00f2 una parte Francesco Navone, commerciante di ricami che necessitava di una sede di prestigio per i suoi commerci. Nel 1912, soddisfatto del palazzo di via Tornabuoni, decise di comprarlo e, forse per dare un effetto di novit\u00e0, fece \"tagliare\" all'architetto Adolfo Copped\u00e8 una fetta nella parte pi\u00f9 stretta dell'edificio, dove fece ricavare due portali, che somigliano quasi a una loggetta, e un maestoso balcone balaustrato al primo piano, su cui si apre un maestoso portale con timpanato entro una nicchia sormontata da arco. Sull'architrave del portale, a chiare lettere, compare ancora la scritta \"F. Navone\". Lo stemma Rucellai, gi\u00e0 al primo piano, venne spostato al di sopra della nicchia, mentre non venne toccato il grazioso tabernacolo su via dei Tornabuoni.\nOggi il palazzo \u00e8 di propriet\u00e0 condominiale; la loggia al pian terreno, dopo esser stata la sede di una banca e - per un successivo periodo - sede del monomarca della Gianfranco Ferr\u00e8, ospita oggi un altro esercizio commerciale.\nIl tabernacolo.\nL'edicola posta in cima al palazzo \u00e8 composta da stili ed elementi architettonici diversi: una larga cornice ad arco ribassato poggiante su due lesene che si alzano da terra, \u00e8 sormontata da una grande conchiglia sotto la quale, fra due festoni, si trova una testina di Cherubino. Nella parte centrale della nicchia sottostante aggetta un puttino, seduto sul timpano di una tenda il cui panneggio \u00e8 sollevato ai lati da due angioletti, che consente appena la visione interna del bassorilievo riproducente la \"Madonna\", dispensatrice di grazie, col \"Bambino\". Sotto, l'iscrizione: ."}
{"id": "1072487", "revid": "76069", "url": "https://it.wikipedia.org/wiki?curid=1072487", "title": "Gran Bollito", "text": ""}
{"id": "1072490", "revid": "1234826", "url": "https://it.wikipedia.org/wiki?curid=1072490", "title": "Leitmotiv", "text": "Leitmotiv (: ; o ), in italiano motivo conduttore, \u00e8 un termine tedesco che indica un tema musicale ricorrente associato ad un personaggio, un sentimento, un luogo, un'idea, un oggetto.\n\u00c8 usato soprattutto nell'ambito dell'opera lirica e delle colonne sonore.\nLa parola \u00e8 il risultato di un prestito della lingua tedesca che ha mutuato dal francese il significato di \"motiv\" (FR: \"motif\") come \"tema\". Aggiungendo il prefisso \"leit-\" (dal tedesco \"leiten\", \"condurre\") si ha \"Leitmotiv\" (plurale: \"Leitmotive\").\nIl \"Leitmotiv\" \u00e8 in genere costituito da una breve melodia, ma pu\u00f2 anche essere un accordo e semplicemente una figura ritmica. L'uso di diversi \"Leitmotiv\" legati, ad esempio, ai diversi personaggi, aiuta ad amalgamare un lavoro in un tutt'uno coerente e facilita il compositore nel raccontare una storia senza l'uso di parole.\nPer estensione, il termine \u00e8 usato per indicare ogni tipo di tema ricorrente, anche nella letteratura e nel cinema.\nOpera lirica.\nCarl Maria von Weber \u00e8 stato uno dei primi compositori ad utilizzare estensivamente il \"Leitmotiv\". Friedrich Wilhelm J\u00e4hns, un critico musicale, ha utilizzato per primo la parola \"Leitmotiv\" nel 1871 proprio descrivendo l'opera di Weber.\nIl compositore pi\u00f9 spesso associato alla tecnica del \"Leitmotiv\" \u00e8 Richard Wagner. Nel ciclo \"Der Ring des Nibelungen\" (\"L'anello del Nibelungo\") ben 74 Leitmotive vengono continuamente utilizzati e variati per rappresentare personaggi, cose o situazioni. Molti temi, inoltre, vengono ripresi attraverso l'intero ciclo, costituendo un elemento unificatore. Wagner us\u00f2 la parola \"Grundthema\" (idea base) per definire il Leitmotiv. Fu Hans Paul von Wolzogen, l'editore del \"Bayreuther Bl\u00e4tter\", ad utilizzare per la prima volta nel 1887 il termine Leitmotiv in riferimento a Wagner commentando molti altri compositori. Tra questi ricordiamo Richard Strauss, Sergei Prokofiev (che utilizz\u00f2 il Leitmotiv nell'opera \"Pierino e il lupo\" in cui ogni personaggio viene associato a uno strumento musicale), Giacomo Puccini.\nL'uso del Leitmotiv trova spazio anche in generi musicali diversi dalla musica classica. Tra gli utilizzatori troviamo Frank Zappa nel doppio album \"Uncle Meat\"; gli Who nelle 'opere rock' \"Tommy\" e \"Quadrophenia\"; i Pink Floyd in svariati album tra i quali \"The Wall\", \"The Dark Side of the Moon\" e \"The Final Cut\"; i Dream Theater di cui \u00e8 esempio il concept album ; Mike Oldfield; Neal Morse nell'album \"One\".\nCinema e televisione.\nL'uso del Leitmotiv \u00e8 molto comune nel cinema: un esempio \u00e8 il tema della marcia imperiale che John Williams ha scritto per il film \"Guerre stellari\". Anche i vari personaggi Luke Skywalker, Leila Organa, Palpatine e Yoda hanno il loro tema ricorrente durante tutta la saga. Altri esempi dello stesso autore la colonna sonora dei film \"Superman\", \"Lo squalo\" e \"Indiana Jones\".\nAltro esempio molto noto \u00e8 il tema di Lara composto da Maurice Jarre per il film \"Il dottor Zivago\".\nUltimamente \u00e8 molto pi\u00f9 frequente l'uso dei Leitmotiv nei film d'animazione e nei film sui supereroi, ad esempio il tema di Spider-Man nell'omonimo film del 2002.\nIl regista Fritz Lang, alla sua prima esperienza con il sonoro, nel 1931, utilizz\u00f2 un motivo tratto dal \"Peer Gynt\" di Edvard Grieg come tema ricorrente di \"M - Il mostro di D\u00fcsseldorf\".\nTra i tanti esempi possibili citiamo \"Via col vento\" (musiche di Max Steiner), \"Mary Poppins\", la saga di James Bond, per concludere con un film di Sergio Leone: \"C'era una volta il West\", con musiche di Ennio Morricone.\nAnche per la televisione gli esempi sono numerosi, tra essi citiamo la soap opera \"Dynasty\", il tema di Laura Palmer in \"I segreti di Twin Peaks\" scritto da Angelo Badalamenti, e la colonna sonora di \"Star Trek\", in cui un suono di chitarra elettrica accompagnava ogni scena in cui il Signor Spock cadeva in meditazione profonda (curiosamente, in una successiva serie di \"Star Trek\" i leitmotiv furono eliminati per esplicita volont\u00e0 del produttore Rick Berman).\nNotabili sono i temi musicali associati ai personaggi della ciurma nell'anime One Piece, nella versione originale sono ripresi nell'intermezzo.\nLetteratura.\nIn letteratura il Leitmotiv pu\u00f2 riferirsi alla rappresentazione ripetitiva di alcuni temi o emozioni attraverso un lavoro di tipo letterario. Si pu\u00f2 trattare di un evento, un oggetto o un personaggio. Lo scopo \u00e8 sempre quello di dare unit\u00e0 all'opera.\nUn esempio viene dato da James Joyce, che utilizza questa tecnica nell\"Ulisse\", nel capitolo delle Sirene, e poi anche in \"Ritratto dell'artista da giovane\". In questo caso l'utilizzo del tema della Vergine Maria, poi del mito greco di Dedalo, e poi di altri temi ricorrenti servono a dare unit\u00e0 dal romanzo a mano a mano che il carattere di Stefano matura.\nUn uso ricorrente del Leitmotiv \u00e8 riscontrabile nell'opera di Thomas Mann, per esempio nei \"Buddenbrooks\" o in \"La montagna incantata\".\nIn campo drammaturgico si pu\u00f2 prendere ad esempio Samuel Beckett, che \u00e8 stato a contatto con James Joyce e usa il Leitmotiv in tutta la sua produzione. Beckett usa molto le ripetizioni e utilizza le \"voci\" come strumenti musicali.\nVideogiochi.\nNel panorama dei videogiochi, il Leitmotiv viene utilizzato per indicare un determinato personaggio o evento speciale; brani come \"Dancing Mad\" e \"Balance is Restored\", composti da Nobuo Uematsu per il videogioco \"Final Fantasy VI\", sono un perfetto esempio dell'utilizzo del Leitmotiv nell'ambito dei videogiochi. \nLa colonna sonora del videogioco \"Undertale\" \u00e8 costituita principalmente da differenti Leitmotiv, in modo tale da suscitare emozioni nostalgiche verso il gioco."}
{"id": "1072493", "revid": "830939", "url": "https://it.wikipedia.org/wiki?curid=1072493", "title": "Fran\u00e7ois H\u00e9delin", "text": "Biografia.\nFiglio di Claude H\u00e9delin, avvocato al parlamento, e di Catherine Par\u00e9, figlia del celebre chirurgo Ambroise Par\u00e9, Fran\u00e7ois H\u00e9delin fu all'inizio destinato da sua madre al foro. Dopo aver completato i suoi studi, esercit\u00f2 la professione di avvocato a Nemours, dove il padre aveva acquistato la carica di luogotenente generale. Abbandon\u00f2 presto la toga per lo stato ecclesiastico, e divenne precettore del duca di Fronsac, nipote del cardinale Richelieu.\nPoco tempo dopo, a Fran\u00e7ois H\u00e9delin fu affidata l'abbazia d'Aubignac (della quale gli rest\u00f2 il nome), poi quella di Meymac. L'allievo, divenuto maggiorenne, assegn\u00f2 al suo maestro una pensione di 4.000 libbre, per la quale d'Aubignac dovette sostenere un processo dopo la morte del duca, nel 1646. Questa morte fu, per l'abate d'Aubignac, un fulmine a ciel sereno che gli fece perdere il pensiero della fortuna e dei piaceri della vita. Continu\u00f2 tuttavia a occuparsi di letteratura. Sul finire dei suoi giorni, si ritir\u00f2 a Nemours, dove mor\u00ec il 25 luglio 1676.\n\"Querelles\" letterarie.\nSi dedic\u00f2 alla letteratura ed entr\u00f2 in contatto con le menti migliori del suo tempo. Appassionato di letteratura, scrisse alcuni romanzi e tragedie (\"La Pucelle d'Orl\u00e9ans\", \"Z\u00e9nobie\", \"Sainte Catherine\", \"Erix\u00e8ne\", \"Pal\u00e8ne\", \"T\u00e9rence justifi\u00e9\"). \u00c8 noto principalmente per aver edificato la regola delle tre unit\u00e0 per il teatro classico. \u00c8 noto, soprattutto, per le sue \"querelles\" con Pierre Corneille, del quale attacc\u00f2 le tragedie, e con Gilles M\u00e9nage, contro il quale pubblic\u00f2 \"T\u00e9rence justifi\u00e9\". Da una parte e dall'altra si pubblicavano epigrammi e opuscoli. Gli epigrammi non sono stati raccolti; gli opuscoli esistono ancora. Fu uno dei primi a sostenere che Omero era un personaggio chimerico, introducendo di fatto la questione omerica nell'Europa moderna: i poemi a lui attribuiti, composti nell'et\u00e0 di Pericle, non sarebbero altro che una raccolta di parti separate.\nL'opuscolo che l'abate d'Aubignac fece stampare contro M\u00e9nage \u00e8 intitolato \"T\u00e9rence justifi\u00e9, ou deux Dissertations sur la troisi\u00e8me com\u00e9die de T\u00e9rence, intitul\u00e9e: Heautontimorumenos, contre les erreurs de M. Gilles M\u00e9nage, avocat au parlement\", Parigi, 1656, in-4\u00b0. Esso contiene l'opuscolo pubblicato sedici anni prima col titolo \"T\u00e9rence justifi\u00e9\", in occasione di una conversazione tra M\u00e9nage e d'Aubignac. Quest'ultimo, che aveva dato alcuni conigli a P. Corneille, se ne vantava dappertutto, e ne fece l'elogio nella sua \"Pratique du Th\u00e9\u00e2tre\". Irritato di vedere che, nell'esame delle sue tragedie, P. Corneille non faceva alcuna menzione di lui, d'Aubignac gli si scaten\u00f2 contro e, cogliendo tutte le occasioni per attaccarlo, fece stampare \"Deux Dissertations concernant le po\u00e8me dramatique, en forme de. remarques sur deux trag\u00e9dies de M. Corneille intitul\u00e9es Sophonisbe et Sertorius, envoy\u00e9es \u00e0 Madame la Duchesse de R*\", Parigi, 1665, in-12. Corneille, allarmato, se ne lament\u00f2 molto, e volle fare fermare la stampa; non essendoci riuscito, reclut\u00f2 un amico per pubblicare le \"D\u00e9fenses de la Sophonisbe et du Sertorius\". L'abate d'Aubignac rispose con le sue \"Troisi\u00e8me et quatri\u00e8me Dissertations concernant la trag\u00e9die de M. Corneille, intitul\u00e9e \u0152dipe, et R\u00e9ponse \u00e0 ses calomnies\", 1665, in-12.\nPubblicazioni.\nSebbene l'abate d'Aubignac risponda direttamente a Corneille, non bisogna credere che fu lui l'autore delle sue \"D\u00e9fenses\". Oltre alle opere appena menzionate, molte altre sono dovute alla penna dell'abate d'Aubignac; le principali sono:\nD'Aubignac lavor\u00f2 fino alla fine della sua vita a ritoccare la \"Pratique du Th\u00e9\u00e2tre\" e vi aggiunse un capitolo intero sui discorsi di devozione nelle tragedie. Si trova nella \"Continuation des M\u00e9moires de litt\u00e9rature et d'histoire\" data da Desmolets, vol. 6, p.\u00a0210. L'autore aveva soppresso dal suo libro tutti i brani in cui parla di Corneille. \u00abLa Pratique du Th\u00e9\u00e2tre, dice Laharpe, \u00e8 un pesante e noioso commento ad Aristotele, fatto da un pedante senza spirito e senza giudizio, che capisce male ci\u00f2 che ha letto e che crede di conoscere il teatro perch\u00e9 sa il greco.\u00bb"}
{"id": "1072501", "revid": "767487", "url": "https://it.wikipedia.org/wiki?curid=1072501", "title": "Marie Camargo", "text": "Nota anche come La Camargo, fu una delle pi\u00f9 conosciute danzatrici nell'Europa di fine Settecento.\nIl padre, Ferdinand Joseph de Cupis, si guadagnava appena da vivere come violinista e maestro di ballo, e la educ\u00f2 fin da piccola perch\u00e9 calcasse le scene dei teatri. All'et\u00e0 di 10 anni ricevette lezioni da Fran\u00e7oise Pr\u00e9vost (1680-1741), allora prima ballerina dell'Op\u00e9ra, e ben presto ottenne scritture come \"premi\u00e8re danseuse\", prima a Bruxelles e poi a Rouen.\nIl suo debutto con il Balletto dell'Op\u00e9ra di Parigi risale al 5 maggio 1726, in \"Les Caracteres de la Danse\", in cui si esib\u00ec, prima fra le donne, in un \"entrechat quatre\" (salto nel quale si intrecciano velocemente le gambe due volte in aria prima di atterrare), che immediatamente la innalz\u00f2 a regina delle scene. Fu innovatrice nei costumi in quanto per prima tolse il tacco alle scarpe e accorci\u00f2 sopra la caviglia le gonne per poter ottenere una maggiore libert\u00e0 di movimento, scelte che la promossero come ideatrice di nuove mode. Alla corte del re si cominci\u00f2 a seguirne le scelte, le sue acconciature erano di rigore, il suo calzolaio fece fortuna.\nNella prima met\u00e0 del XVIII secolo la ricerca nella danza iniziava a rompere i clich\u00e9 della danza a terra, intraprendendo la lenta strada verso la sconfitta della forza di gravit\u00e0. Lo stile di Luigi XIV e il tradizionale \"ballet de cour\", cresciuti in contemporanea, erano fatti di movimenti maestosi e sfruttavano al massimo la grazia delle figure disposte su una superficie orizzontale; ma la tecnica evolveva in una continua ricerca di nuovi movimenti. Uno dei primi ballerini che diedero la sensazione dell'elevazione fu Jean Balon (e ancora oggi la capacit\u00e0 di dare la sensazione di rimanere sospesi in aria tipica dei ballerini \u00e8 detta, appunto, \"balon\").\nLa Camargo divenne il simbolo di questa rivoluzione. Oggi \u00e8 difficile comprendere l'eccitazione di chi assisteva a questi primi esperimenti, abituati come siamo al virtuosismo assoluto. Di fatto la Camargo non aveva una grande elevazione nei suoi movimenti, e la sua agilit\u00e0 non era molto vivace. Giacomo Casanova, che ebbe la fortuna di vederla danzare, descrisse una \"danseuse\" che eseguiva molti salti, ma senza una particolare elevazione. Si trattava di un inizio, nonostante tutto: il concetto di \"danse terre \u00e0 terre\" veniva superato da quello di \"danse haute\". La ballerina divenne, di fatto, il simbolo di questa nuova danza e venne spesso associata ai balletti dell'erede di Jean Baptiste Lully, Jean Philippe Rameau, che le dedic\u00f2 anche un movimento (\"La Cupis\") dal V dei suoi Pi\u00e8ces de clavecin en concerts del 1741. La danzatrice affascin\u00f2 il proprio pubblico grazie anche al proprio temperarmento scenico e al proprio magnetismo; di lei Voltaire disse che danzava come un uomo: l'aggressivit\u00e0 della sua tecnica brillante, se confrontata a quella di altre ballerine, costituiva una svolta nella storia del balletto. Di fatto fu la prima a strappare agli uomini il monopolio della danza."}
{"id": "1072508", "revid": "834", "url": "https://it.wikipedia.org/wiki?curid=1072508", "title": "Contee dell'Oregon", "text": "L'Oregon \u00e8 suddiviso in 36 contee:"}
{"id": "1072516", "revid": "48344", "url": "https://it.wikipedia.org/wiki?curid=1072516", "title": "Deus Caritas est", "text": ""}
{"id": "1072519", "revid": "81195", "url": "https://it.wikipedia.org/wiki?curid=1072519", "title": "Feticismo di travestimento", "text": "Il feticismo di travestimento \u00e8 una forma di parafilia per cui si prova eccitazione o piacere sessuale indossando abiti tradizionalmente attribuiti all'altro sesso.\nA differenza del travestitismo, inteso come comportamento di \"cross dressing\", non ha niente a che vedere con identit\u00e0 di genere, ma soltanto con le preferenze sessuali del soggetto. Tipico del feticista, rispetto al travestito vero e proprio, \u00e8 infatti il bisogno di liberarsi dei vestiti dopo il raggiungimento dell'orgasmo, dunque nel momento in cui il desiderio sessuale diminuisce. Per quanto riguarda l'orientamento sessuale, per la maggior parte le persone interessate dal feticismo di travestimento sono uomini eterosessuali, . \nQuesto tipo di feticismo, catalogato nella classificazione ICD, viene considerato come una patologia soltanto se gli interessati soffrono della loro condizione.\nAnche il DSM IV-TR (2000) classifica il feticismo di travestimento all'interno delle parafilie riferendosi a \"fantasie, impulsi sessuali o comportamenti ricorrenti e intensamente eccitanti sessualmente, riguardanti il travestimento in un maschio eterosessuale\".\nAnche se lo status di eterosessuale maschio viene riportato come preferenziale, alcuni autori (Langstrom &amp; Zucher, 2005) hanno osservato elementi che suggeriscono una percentuale anche se minore, di uomini con feticismo di travestimento con orientamento omosessuale, bisessuale o addirittura asessuale. \nDeve essere chiaro che il nucleo centrale del feticismo di travestimento rimane quello di vivere una certa eccitazione erotico-sessuale mettendo in atto un particolare comportamento di cross-dressing. Questo comportamento pu\u00f2 variare dal semplice portare occasionalmente un certo abbigliamento intimo femminile sotto abiti maschili (culotte, autoreggenti, etc.), a vestirsi e truccarsi completamente come una donna in pubblico. Tale modo di fare non necessariamente pu\u00f2 causare distress clinici significativi o e/o danni dell'individuo"}
{"id": "1072541", "revid": "256896", "url": "https://it.wikipedia.org/wiki?curid=1072541", "title": "INGV", "text": ""}
{"id": "1072543", "revid": "124793437", "url": "https://it.wikipedia.org/wiki?curid=1072543", "title": "Gary Hocking", "text": "Hocking nacque a Caerleon in Galles, ma crebbe in Rhodesia, attualmente nota come Zimbabwe.\nCarriera.\nHocking cominci\u00f2 a correre da ragazzo su tracciati in erba. Lasci\u00f2 la Rhodesia Meridionale (all'epoca Federazione della Rhodesia e del Nyasaland) nel 1958 per gareggiare in Europa, e ottenne subito buoni risultati, finendo terzo dietro le MV Agusta al N\u00fcrburgring. Nel 1959 gli fu offerta la guida della MZ, scuderia della Germania Orientale, e fin\u00ec secondo nella classe 250. L'anno seguente a dargli fiducia fu la MV Agusta offrendogli pieno supporto, Hocking ricambi\u00f2 la fiducia classificandosi secondo nelle classi 125, 250 e 350. In seguito al ritiro come campione del mondo in carica dalle competizioni motociclistiche di John Surtees, Hocking divenne prima guida della MV Agusta e ottenne la vittoria del mondiale nelle categorie 350 e 500.\nHocking fu colpito profondamente dalla morte dell'amico Tom Phillis al GP dell'Isola di Man nel 1962. Immediatamente annunci\u00f2 il suo ritiro dalle competizioni motociclistiche e fece ritorno in Rhodesia. Era convinto che il motociclismo fosse troppo pericoloso, e cos\u00ec decise di dedicarsi all'automobilismo che riteneva essere pi\u00f9 sicuro. Ironicamente Hocking mor\u00ec poco tempo dopo durante dei test per il GP del Natal - Sudafrica, sul circuito di Westmead. La sua macchina, una Lotus 24 del Rob Walker Racing Team, and\u00f2 dritta ad una curva veloce e si ribalt\u00f2.\nLa settimana seguente avrebbe dovuto debuttare nel Campionato mondiale di Formula 1. Aveva 25 anni."}
{"id": "1072545", "revid": "363629", "url": "https://it.wikipedia.org/wiki?curid=1072545", "title": "Pellegrinaggi africani", "text": "Un pellegrinaggio \u00e8 un viaggio compiuto per devozione, ricerca spirituale o penitenza verso un luogo considerato sacro. \nPellegrinaggio a Lalibela, Etiopia.\nLalibela \u00e8 una citt\u00e0 nel nord dell'Etiopia. Nel XII secolo vi si impiant\u00f2 una nuova dinastia, non salomonide, che regn\u00f2 fino al 1270. Il pi\u00f9 celebre dei suo re fu Lalibela, costruttore di chiese che fond\u00f2 la localit\u00e0 omonima. Oasi cristiana dell'Africa, l'Etiopia fu separata dalla Chiesa cattolica fin dal concilio di Calcedonia nel 451 che non fu seguito dalla Chiesa Etiopica che mantenne l'Ortodossia, cio\u00e8 il miafisismo (da non confondere con il monofisismo) cio\u00e8 l'idea biblica che in Cristo ci sia una sola natura, divina e umana, essendo Egli una sola Persona della Trinit\u00e0; una sola natura infatti costituisce una persona, due nature invece costituiscono due persone. Con il concilio di Calcedonia, invece, il credo cattolico introdusse la novit\u00e0 della concezione delle due nature di Cristo.\nL'Etiopia si era convertita al Cristianesimo nel 333 ed era restata per tre secoli in buoni rapporti con Alessandria. Nel 640 l'Egitto fu conquistato dai musulmani, l'Etiopia rimase alquanto isolata rispetto al restante mondo cristiano. Il re Lalibela ordin\u00f2, dopo una visione ispiratrice, di scolpire dieci chiese scavandole nella viva roccia della montagna.\nAncora oggi questi luoghi sacri sono divenuti la \"Gerusalemme d'Africa\" e i credenti vi si recano in pellegrinaggio, giungendo anche da distanze enormi. Lalibela infatti \u00e8 una delle citt\u00e0 pi\u00f9 sacre ed \u00e8 la meta di molti pellegrinaggi. Secondo un vecchio manoscritto, databile forse a due secoli fa, Dio incit\u00f2 Lalibela a costruire le chiese e, quando di notte gli operai vi riposavano, inviava angeli a continuare tutti i lavori al posto degli operai.\nTali chiese monolitiche, conosciute in tutto il mondo, giocano un ruolo primario nell'architettura sacra africana. Esse sono dodici nel complesso. Il gruppo a nord \u00e8 costituito da: Bete Medhane Alem, Bete Maryam, Bete Golgotha, la cappella di Selassie e la tomba di Adamo. A ovest c'\u00e8 Bete Giyorgis. A est si trovano: Bete Amanuel, Bete Merkorios, Bete Abba Libanos e BeteGabriel-Rufael. Appena al di fuori de complesso ci sono altri due monasteri dedicati a Maria e a Ges\u00f9. L'architettura delle chiese di Lalibela si ispira a diverse culture: alcuni elementi delle finestre ricordano influssi greci, bizantini e latini, portati in Etiopia dai cristiani d'Egitto che fuggivano alle persecuzioni dell'islam. Altri elementi sembrano rivelare influenze persiane e persino dell'arte cinese e questo \u00e8 plausibile poich\u00e9, anche se l'Etiopia rimase tagliata fuori dal resto del mondo cristiano, continuava ad avere rapporti economici e commerciali con il Medio Oriente il quale, a sua volta, commerciava con l'Estremo Oriente.\nPellegrinaggi \u201cmisti\u201d in Maghreb.\nIn tutto il Maghreb esistono santuari che si potrebbero definire \u201cambigui\u201d in quanto rappresentano spazi di commistione, dialogo e interpenetrazione tra differenti universi culturali. In Marocco esistono forme sincretiche di culti giudeo-musulmani che venerano santi indifferentemente provenienti dall'una e dall'altra tradizione religiosa. Tali culti potrebbero essere ripartiti in tre categorie: santi ebrei venerati ugualmente da musulmani, santi rivendicati sia da ebrei sia da islamici e santi musulmani adorati anche da ebrei. \nAnche in Algeria esistono molti casi in cui sono attestate forme cultuali \u201cmiste\u201d, ad esempio tal fenomeno \u00e8 ben osservabile presso santuari cristiani come Notre-dame d'Afrique, ad Algeri, ritenuto sacro dai cristiani, ma quotidianamente frequentato da fedeli musulmani dal XIX secolo. Sin dalla sua comparsa il santuario ha giocato un ruolo decisivo non solo nella diffusione dei valori e simboli cristiani, ma anche nella costruzione dello stato coloniale francese. Oggi chiese e santuari costruiti in citt\u00e0, ma anche cappelle erette in villaggi rurali sono state attrazione per molti fedeli indifferentemente da quale professione di fede provenissero, tanto che musulmani si sono appropriati di simboli giudeo-cristiani e viceversa. Ad esempio il culto e la venerazione che gli islamici hanno per la Vergine \u00e8 molto sentito nei paesi dell'Africa del nord, resistendo alle guerre d'indipendenza, al fondamentalismo musulmano e alle guerre civili recenti. \nNotre Dame d'Afrique rimane uno dei santuari pi\u00f9 importanti frequentati anche da musulmani, tanto che le visite sono stimate a un centinaio di persone al giorno di cui solo il 2 o 3% \u00e8 cristiano. I fedeli islamici rivolgono preghiere alla Madonna domandando grazie di diversa natura (di solito per placare sofferenze, malattie e chiedere fertilit\u00e0) in particolare giovani coppie che fanno doni e offerte (soldi, fiori, dolci) e spesso si confessano con preti e religiosi della basilica. \nIn Tunisia, negli spazi sacri dei santuari avvengono ancora interconnessioni religiose e appropriazioni di senso e simboli appartenenti ad altre fedi tanto che Sidi Mahrez, il santo patrono della nazione, \u00e8 venerato tanto da musulmani quanto da ebrei in un'atmosfera interreligiosa non sempre pacifica, ma comunque costituita da scambi e relazioni di lunga durata.\nEgitto: pellegrinaggio al Monte Sinai e altri.\nIl Monte Sinai, anche conosciuto come Monte Horeb, Monte Musa, \"Gebel Musa\" o \"Jabal Musa\" (montagna di Mos\u00e8) dai beduini, \u00e8 il nome della montagna sacra, meta di pellegrinaggi, situata nella penisola di Sinai. Alta 2285\u00a0m, ci sono due strade principali per raggiungere la cima e una sola di esse pu\u00f2 essere percorso in notturna a piedi o su un cammello. La via pi\u00f9 lunga e meno frequentata detta Siket El Bashait porta alla cima in circa due ore e mezza. La seconda via pi\u00f9 diretta, Siket Sayidna Musa, percorre i \u201cpassi della penitenza\u201d e non pu\u00f2 essere percorsa di notte. \nSulla cima del monte c'\u00e8 una Moschea e una cappella greco-ortodossa (costruita nel 1934 sulle rovine di una chiesa del sedicesimo secolo) la quale si suppone racchiuda la pietra su cui Dio scrisse le Tavole della Legge. Sulla cima c'\u00e8 inoltre la caverna di Mos\u00e8 in cui si crede abbia atteso prima di ricevere la rivelazione dei Dieci Comandamenti. Accanto alla grotta coabitano un santuario e una moschea e iscrizioni di diverse lingue e racconti di viaggio provano che tale sito \u00e8 stato meta di pellegrinaggio da parte di musulmani e cristiani sin dal Medioevo. Ai piedi del monte anche il monastero di Santa Caterina \u00e8 \u201cambiguo\u201d poich\u00e9 al suo interno \u00e8 stata costruita una moschea; inoltre, esso ha intrattenuto relazioni simbiotiche, economiche e religiose con la popolazione araba di Sinai.\nAnche la \u201cTerra santa\u201d in Egitto mostra dunque affinit\u00e0 e interpenetrazione di discorsi religiosi diversi. Nel 1483 il domenicano Felix Fabri testimonia di un albero molto vecchio il quale si pensava aveva offerto ombra e riposo alla Vergine e Ges\u00f9; oggi tale \u201cmonumento\u201d naturale \u00e8 venerato sia da cristiani sia da musulmani. Un suo contemporaneo Joos Van Ghistele, un grande commerciante fiammingo, travers\u00f2 l'Egitto tra il 1481 e il 1485 e visit\u00f2 un villaggio alle rive del Nilo in cui c'era una chiesa consacrata a San Giorgio venerato anch'egli da musulmani e cristiani. Egli, come Sant'Elia e la loro comune transfigurazione musulmana in Khadir, pu\u00f2 essere considerato il filo conduttore tra i diversi culti poich\u00e9 entrambi vi attribuiscono forti poteri terapeutici e ne divengono devoti in seguito a inspiegabili guarigioni.\nA Matariyeh, una delle pi\u00f9 importanti tappe del soggiorno egiziano della Sacra Famiglia e centro di pellegrinaggi, esiste un albero che fedeli di entrambe le confessioni credono dotato di forti effetti miracolosi. In questo luogo ritenuto sacro sono stati costruiti edifici religiosi, sia moschee sia cappelle cristiane e copte non mancando di generare tensioni e conflitti, senza tuttavia arrivare a interrompere la stretta commistione di cristiani e musulmani intorno al sito. Negli ultimi anni si sta assistendo ad una revitalizzazione del ciclo della Sacra Famiglia in Egitto attraverso una forte messa in scena dell'Egitto cristiano al fine anche di promuovere turismo religioso. \nA Zaytun, un quartiere alla periferia del Cairo, la Vergine \u00e8 apparsa il 2 aprile 1968 e i primi ad avvertire la presenza celestiale furono donne musulmane che si trovavano in prossimit\u00e0. Altre apparizioni si verificarono a Shubra negli anni \u201880 e nella chiesa Saint-Marc d'Assiut nel 2000-2001; tutti siti che, nel tempo, sono divenuti centri di pellegrinaggio da parte di fedeli musulmani e cristiani.\nInfluenza dell'Hajj in Africa occidentale.\nIl pellegrinaggio pu\u00f2 assolvere varie funzioni contemporaneamente: pu\u00f2 soddisfare un desiderio personale, un bisogno pratico o una ricerca spirituale e, nello stesso tempo, pu\u00f2 rinsaldare l'integrazione sociale e servire come centro di diffusione culturale. Un forte impatto sull'Africa occidentale, regione remota del mondo musulmano, lo ebbe il pellegrinaggio alla Mecca. I pellegrini alla Mecca erano il principale condotto attraverso cui influenze arabo-musulmane raggiungevano l'Africa dell'ovest. \nL'Hajj \u00e8 musulmana, ma esisteva in tempi pre-islamici. In seguito, il profeta Maometto, nel VI secolo d.C., se ne \u00e8 appropriato conferendovi significati simbolici nuovi ed esclusivi all'islam in contrapposizione alle religioni politeiste precedenti. Attraverso tale pellegrinaggio, caricato ormai di caratteri esclusivamente musulmani, i fedeli potevano elevare il proprio prestigio sociale rafforzando il proprio sentimento di appartenenza alla ummah, comunit\u00e0 islamica.\nTale culto nell'Africa occidentale inizialmente era praticato solo da gruppi elitari e nobili in grado di recarsi alla Mecca e venire a contatto con commercianti arabi e berberi e influenzare poi, al loro ritorno, il resto della societ\u00e0 di appartenenza avvicinandola sempre pi\u00f9 al mondo arabo-musulmano.\nEccetto per questi facoltosi fedeli, non c'erano grandi contatti tra i centri dell'islam in Egitto, Arabia e Medio Oriente con i territori dell'Africa occidentale isolata da un mare di sabbia. Tuttavia, i facoltosi e nobili pellegrini africani che si recavano alla Mecca divennero veicoli di trasmissione e insegnamento dell'ethos islamico e, grazie alla loro posizione di potere e prestigio nelle societ\u00e0 africane occidentali, essi furono in grado di istituire ben presto riforme religiose. L'islam, comunque, non divenne subito la religione delle masse e il suo carattere \u201cclericale\u201d ed elitario permase per altri secoli.\nNel XIII e XIV secolo i centri musulmani pi\u00f9 attivi in Africa erano il Ghana e il Mali: tra i governatori malesi che si sono avvicinati all'islam in modo pi\u00f9 eclatante spiccano le personalit\u00e0 di Baramandana e Mansa Musa. Quest'ultimo si rec\u00f2 alla Mecca nel 1324 con una carovana di seimila schiavi, servi e accompagnatori e al suo ritorno, port\u00f2 con s\u00e9 altrettanti poeti, mercanti e avventurieri arabi. Altri due re malesi effettuarono l'Hajj influenzando notevolmente la societ\u00e0 da loro governata, ossia Mansa Ule, il quale regn\u00f2 dal 1260 al 1270 e Sakura, dal 1290 al 1300, assassinato al suo ritorno dall'Arabia. \nIl grande pellegrinaggio islamico prese piede in Africa occidentale nel regno di Songhay, dal 1493 al 1591; uno dei suoi re, Ashiya Mohammed, quando si rec\u00f2 alla Mecca, fece costruire alloggi, centri di accoglienza e ristoro per il pellegrini e viandanti al fine di favorire il loro viaggio spirituale. Oltre al Mali, Ghana e Songhay, anche l'area di Kanem-Bornu, oggi zona intorno al lago del Ciad, divenne un fervido centro spirituale pullulante di pellegrini in partenza per la Mecca; in particolare, viene ricordato il Mai (re) Dunama B. Umme, il quale tra il 1098 e 1150 intraprese il viaggio verso l'Arabia ben due volte, morendo durante il percorso nel suo terzo Hajj. \nL'era della Jih\u0101d, iniziata intorno alla fine del XVIII secolo, segn\u00f2 un considerevole cambiamento nella natura e forma dell'islam in Africa occidentale dando il via al moderno periodo islamico caratterizzato da un forte revival religioso. Le conseguenze furono l'imposizione dell'islam ai nativi, caso emblematico ne \u00e8 il Sudan, non solo appartenenti alle fasce pi\u00f9 alte della societ\u00e0, ma a ogni livello, gettando le basi di una nuova religione di massa che si sarebbe consolidata nei secoli. In questo periodo, l'Hajj fu in un certo senso soppiantata dalla Jih\u0101d, in quanto molti sufi predicavano che agli occhi di dio colui che partecipava alla guerra santa era come se effettuasse un pellegrinaggio interiore, senza bisogno che lo compisse realmente, poich\u00e9 si prodigava comunque a combattere l'infedelt\u00e0 e a diffondere l'islam.\nIl pellegrinaggio, tuttavia, non spar\u00ec, al contrario lungo le antiche strade di avventurieri e carovanieri, molti pellegrini provenienti da varie parti dell'Africa occidentale continuavano a percorrere l'Hajj, supportati anche da un clima intellettuale che fior\u00ec e si espanse agli inizi del XIX secolo nella Guinea e in Costa d'Avorio, in particolare nella citt\u00e0 di Dyula.\nIl pellegrinaggio alla Mecca trov\u00f2 una grande ripresa nel periodo del colonialismo europeo: esso rifior\u00ec poich\u00e9 forniva ai coloni un modo per opporsi alle missioni cattoliche e garantirsi un'\u201cidentit\u00e0\u201d sociale e religiosa diversa dalla \u201cprimitivit\u00e0\u201d selvaggia che gli invasori volevano loro attribuire. Come si \u00e8 visto l'Hajj e, in particolare la fede ad esso legato, nei secoli ha assunto varie valenze e connotazioni, ha adempito a varie funzioni. In questo caso, la sua rievocazione sembra sia servita ai nativi africani ad innalzare lo status dei suoi adepti fornendo una forma di netta distinzione dai bianchi cattolici e \u201cincollandosi\u201d un'\u201didentit\u00e0\u201d religiosa in quel momento utile per dissociarsi dai caratteri di arretratezza e primitivit\u00e0 che i coloni attribuivano loro.\nHillulah, pellegrinaggio transnazionale ebraico in Marocco.\nNel 1986, il Concilio della Comunit\u00e0 Ebraica in Marocco (CJCM) inizi\u00f2 ad organizzare un pellegrinaggio ebraico \u201cnazionale\u201d al santuario di Rabbi Yahia Lackadar. Tale evento corrispose con il Festival ebraico celebrato in primavera conosciuto come Lag b'Omer in memoria della morte di Rabbi Shimon Bar Yohai. \nInteressante \u00e8 che il Concilio effettu\u00f2 una vera e propria promozione turistica e pubblicitaria mandando a marocchini ebrei emigrati in Francia, Israele, Canada e altre parti del mondo, brochure simili a quelle realizzate dalle agenzie turistiche con tanto di immagini evocative raffiguranti un Marocco lontano e meraviglioso. \nTale operazione promuoveva il pellegrinaggio, detto Hillulah, alla tomba del rabbino come attrazione transnazionale in grado di far convergere masse di fedeli dall'oltremare e far confluire e rimpatriare nella terra d'origine soldi e risorse. In questa iniziativa si faceva leva, attraverso le pittoresche immagini del Marocco e dei suoi luoghi sacri, a quel potente senso si appartenenza immaginaria della rete transnazionale di famiglie ebree emigrate alla comunit\u00e0 d'origine e a un forte sentimento di nostalgia spesso sognata ma mai provata realmente poich\u00e9 molte famiglie a cui era indirizzata l'operazione era gi\u00e0 emigrata di seconda e terza generazione.\nOggi il pellegrinaggio al santuario marocchino \u00e8 divenuto un vero fenomeno translocale in grado di far confluire masse di fedeli/turisti dall'estero e la crescita della comunit\u00e0 ebraica marocchina fuori dal Marocco \u00e8 notevole soprattutto durante l'anniversario della morte del Saddiq, santo, creando spazi spesso di sincretismo tra ebrei e musulmani. \nTouba in Senegal.\nTouba \u00e8 una citt\u00e0 nel centro del Senegal considerata sacra per i Muridi. Qui \u00e8 sepolto Seex Aamadu B\u00e0mba Mb\u00e0kke (1853-1927), il fondatore del muridismo, una confraternita religiosa islamica. Vicino alla sua tomba giace un imponente moschea, meta di molti pellegrinaggi, terminata nel 1963. Seex Aamadu B\u00e0mba Mb\u00e0kke fond\u00f2 il villaggio di Touba nel 1887 dopo che ebbe una sorta di rivelazione: sotto un grande albero, in un momento di trascendenza e meditazione, speriment\u00f2 la visione cosmica della luce. In arabo tuba significa felicit\u00e0, gioia, beatitudine ed il suo nome, nel semplice atto di pronunciarlo, evoca un senso di pace e grazia raggiungibili nell'aldil\u00e0. Nella tradizione islamica tuba \u00e8 il nome dell'albero del Paradiso, dalle enormi proporzioni come viene descritto nel Corano. Per i Sufi il termine evoca l'aspirazione verso la perfezione spirituale. Oggi Touba \u00e8 divenuta \"la Mecca\" dei muridi.\nSeex Aamadu B\u00e0mba Mb\u00e0kke fu molto di pi\u00f9 di un maestro spirituale, infatti aveva anche una missione sociale da portare avanti, quella di restituire la libert\u00e0 ai popoli africani sottomessi dai colonialisti e riportarli sulla retta via dell'islam. La sua predicazione richiam\u00f2 molti fedeli suscitando sospetto nelle autorit\u00e0 francesi le quali finirono per mandarlo in esilio prima in Gabon, poi in Mauritania. Touba divenne presto meta di pellegrinaggi annuali chiamati \"Grand Magal\" che attraevano uno o due milioni di persone da tutto il Senegal e, oggi, anche da ogni parte del mondo. Altri pellegrinaggi minori vengono effettuati durante l'anno, infatti per i Muridi, Touba \u00e8 un luogo santo, considerato protetto dalla corruzione del mondo occidentale moderno. Nella citt\u00e0 vigono molti divieti come quello di consumare alcool o tabacco. \nIn arabo \"murid\" significa aspirante, novizio e, per meglio distinguersi dagli altri fedeli, gli adepti hanno modificato le preghiere, articolandole su toni che simulano trance e crisi estatiche. Durante le celebrazioni e i pellegrinaggi, i muridi conferiscono una grande importanza al canto. In alcune zone \u00e8 proibito (Siria), in altre \u00e8 elemento di culto (Iraq). I pellegrinaggi sono momenti di grande festa con periodicit\u00e0 frequente, almeno annuale e non c'\u00e8 murid che non lo effettui, anche perch\u00e9 si tratta di occasioni di raccolte straordinarie di fondi per le comunit\u00e0.\nDal punto di vista economico e amministrativo la citt\u00e0 \u00e8 autonoma con speciale statuto e tutto \u00e8 amministrato in modo indipendente rispetto al resto della nazione, compresa l'educazione, la salute, i mercati, le terre.\nNel cuore del luogo c'\u00e8 una delle pi\u00f9 grandi Moschee africane, negli anni ampliata e decorata. La Moschea ha cinque minareti e tre costruzioni tra cui una accoglie la tomba del maestro.\nLa Tomba di Askia in Mali.\nNella Tomba di Askia, in Gao, in Mali, si pensa sia sepolto Askia Mohammed I, il primo imperatore del regno di Songhay. Egli si convert\u00ec all'islam e comp\u00ec il pellegrinaggio alla Mecca, da cui torn\u00f2 nel 1495. Quando torn\u00f2 dal viaggio port\u00f2 con s\u00e9 del materiale che sarebbe servito a costruire poi la sua tomba, ossia fango e legna provenienti dalla Mecca e si narra che la sua carovana era trasportata da mille cammelli. La tomba fu sin dall'inizio strutturata come una casa, costituita da molte camere e passaggi. \nCostruita alla fine del XV secolo, \u00e8 un raffinato esempio della tradizione architettonica dell'Africa occidentale. Il complesso include una tomba piramidale, due Moschee, un cimitero e una sorta di rudimentale anfiteatro. Essa rappresenta uno dei pi\u00f9 importanti monumenti islamici pre-coloniali nella regione. Negli anni Novanta la Moschea \u00e8 stata abbellita e ampliata per accogliere i fedeli che vi giungevano sempre pi\u00f9 numerosi. Oggi, oltre ad essere un importante meta di pellegrinaggio, rappresenta anche un centro culturale islamico molto attivo. "}
{"id": "1072553", "revid": "3115", "url": "https://it.wikipedia.org/wiki?curid=1072553", "title": "Leghe di alluminio", "text": "Le leghe di alluminio, dette anche leghe leggere, sono leghe ottenute principalmente con la combinazione tra alluminio e rame, zinco, manganese, silicio, o magnesio.\nPeculiarit\u00e0.\nLe principali caratteristiche di queste leghe sono:\nL'impiego delle leghe d'alluminio nell'industria \u00e8 sempre cresciuto con il passare degli anni. Nel 2000 le leghe di alluminio hanno superato la plastica come terzo materiale pi\u00f9 usato nella costruzione di automobili, nel 2006 l'acciaio come secondo materiale pi\u00f9 usato. Per questo i processi produttivi sono divenuti molto pi\u00f9 efficienti: negli ultimi 50 anni, la quantit\u00e0 media di energia elettrica per fabbricare un chilogrammo di alluminio \u00e8 diminuita da 26 kWh a circa 15 kWh. L'industria USA dell'alluminio \u00e8 la pi\u00f9 importante al mondo in termini di produttivit\u00e0: produce ogni anno beni e materiali grezzi in alluminio per 39,1 miliardi di dollari.\nLa composizione delle leghe di alluminio \u00e8 catalogata e gestita dalla Aluminum Association. Molte organizzazioni pubblicano standard pi\u00f9 specifici per la produzione di leghe di alluminio, inclusa l'organizzazione per la standardizzazione Society of Automotive Engineers (societ\u00e0 degli ingegneri automobilistici) e in particolare il suo sottogruppo per gli standard aerospaziali e l'ASTM\nCampi di applicazione.\nLe leghe di alluminio trovano impiego in numerosi rami dell'ingegneria strutturale. Si possono classificare mediante il sistema numerico definito dall'ANSI oppure secondo i criteri definiti dalle norme DIN e ISO che stabiliscono nomenclature che permettono di riconoscere gli elementi principali costituenti. La scelta della lega da impiegare necessita di considerazioni sulla resistenza statica, duttilit\u00e0, lavorabilit\u00e0, saldabilit\u00e0 e resistenza alla corrosione, e altri aspetti quali le caratteristiche meccaniche alle temperature di impiego. Una breve panoramica storica sulle leghe e sulle tecnologie di fabbricazione \u00e8 riportata nella bibliografia.\nI principali campi di applicazione sono:\nNella progettazione, bisogna anche tener conto del fatto che una lega di alluminio in media costa 2-3 volte un acciaio, nonostante esso sia il secondo elemento metallico pi\u00f9 abbondante sulla crosta terrestre dopo il silicio, a causa del complesso processo di raffinazione della bauxite, il minerale dal quale si ricava l'alluminio, e del costo intrinseco degli elementi di lega sommato ai procedimenti termici necessari a migliorare le caratteristiche meccaniche del materiale.\nClassificazione delle leghe leggere.\nLo standard ASTM, designa le leghe di alluminio sulla base di due metodi differenti, a seconda che si tratti di leghe da utilizzare per la lavorazione plastica o di leghe da fonderia. Lo standard di classificazione ASTM delle leghe leggere da deformazione plastica \u00e8 praticamente coincidente con quello della Aluminum Association, sigla AA.\nLe prime sono classificate con un numero a quattro cifre seguito da un trattino, una lettera che identifica il tipo di trattamento termico e un numero composto fino a quattro cifre che identifica la specifica tempra e invecchiamento.\nLa lettera che identifica il tipo di trattamento termico pu\u00f2 ad esempio essere:\nAd esempio una lega 2024-T3 identifica una lega solubilizzata a caldo, lavorata a freddo ed invecchiata naturalmente.\nLe leghe di alluminio per fonderia, invece, sono designate con un numero a 4 o 5 cifre con punto decimale. La cifra nella posizione delle centinaia indica i componenti della lega, mentre la cifra dopo il punto decimale indica il formato (profilati o lingotti).\nLeghe per lavorazioni plastiche.\nLeghe di alluminio per lavorazione plastica - limiti di composizione (% peso)\nIl limite \"altri metalli\" si applica a tutti gli altri elementi, sia quelli compresi in tabella sia quelli non menzionati e per i quali non sono indicati altri limiti. La lega 6005A ha un altro limite non specificato in tabella: il titolo di manganese pi\u00f9 cromo deve essere compreso nell'intervallo 0.12-0.50.\nLeghe per fonderia.\nSecondo l'ente IADS (International Alloy Designation System) le leghe da fonderia sono cos\u00ec classificate:\n.0=lega per getti\n.1=lega per lingotti\nLa designazione europea EN-1780-1 classifica cos\u00ec le leghe:\nIndurimento per precipitazione.\nL'indurimento per precipitazione, chiamato anche PH (\"Precipitation hardening\") \u00e8 un trattamento termico volto ad aumentare la durezza delle leghe ed a migliorare altre propriet\u00e0, come la resistenza a corrosione.\nIl miglioramento di queste propriet\u00e0 avviene attraverso la formazione di \"precipitati\" dispersi nella matrice metallica, vale a dire formando particelle di una fase diversa da quella della matrice, immerse in essa stessa. In letteratura si fa anche riferimento al termine \"indurimento per invecchiamento\", poich\u00e9 le propriet\u00e0 meccaniche della lega trattata si sviluppano nel tempo. L'invecchiamento pu\u00f2 essere ottenuto in maniera artificiale, mantenendo la lega a temperature pi\u00f9 alte di quella ambientale (tipicamente dell'ordine del centinaio di gradi Celsius per le leghe di alluminio), accelerando la formazione dei precipitati.\nL'indurimento per precipitazione prevede due diverse fasi di trattamento termico:\nLavorazioni tipiche.\nLe leghe di alluminio vengono lavorate mediante vari metodi:\nMeno impiegata per queste leghe \u00e8 la tecnica della fusione (anche se ultimamente sta trovando un certo successo la fusione in cera persa, che permette l'ottenimento di strutture molto integrate, e dunque il risparmio di assemblaggi laboriosi).\nSaldabilit\u00e0.\nAd alte temperature l'alluminio si lega con l'ossigeno formando l'allumina, un ossido refrattario. Di conseguenza, i metodi di saldatura tradizionali non offrono risultati soddisfacenti, comportando per questo materiale il ricorso a tecniche quali la TIG, la MIG detta comunemente saldatura a filo continuo, la saldatura per attrito (FSW - \"Friction Stir Welding\"), la saldatura laser. A causa di introduzione di zone termicamente alterate e di imperfezioni nel cordone di saldatura come inclusioni, porosit\u00e0 ed altre, oltre che dell'inevitabile alterazione delle propriet\u00e0 meccaniche della lega, ogni qualvolta si progettano giunzioni strutturali in qualche modo critiche in lega di alluminio, si deve rinunciare alla saldatura a favore di tecnologie pi\u00f9 affidabili come la chiodatura, la bullonatura o l'incollaggio.\nPropriet\u00e0 meccaniche.\nLe leghe di alluminio possiedono propriet\u00e0 meccaniche inferiori rispetto ad un acciaio o ad una lega di titanio. Per contro, il basso peso specifico delle prime garantisce in linea generale un risparmio in peso sul componente.\nLe propriet\u00e0 meccaniche della lega possono essere migliorate con trattamenti di lavorazione a freddo, oppure aggiungendo elementi come rame, magnesio, silicio, manganese e zinco, e l'indurimento per precipitazione sopra descritto.\nLa seguente tabella d\u00e0 un'idea delle propriet\u00e0 tipiche di alcune leghe di alluminio di uso strutturale:\nLa tabella seguente invece riporta, a titolo comparativo, le propriet\u00e0 tipiche approssimative di alcuni acciai e leghe di titanio:\nFlessibilit\u00e0.\nQuando in ambito strutturale si sceglie di sostituire l'acciaio con una lega leggera, \u00e8 da considerare il fatto che i moduli elastici dei due materiali sono differenti.\nUn esempio di criticit\u00e0 in questo senso si ha nel caso della sostituzione della struttura tubolare di un telaio di bicicletta con una di identiche dimensioni, ma realizzata in lega leggera. La maggiore flessibilit\u00e0 di quest'ultima, se non corretta, causerebbe un disallineamento della trasmissione e uno spreco delle forze muscolari di spinta, che verrebbero in parte assorbite e sprecate. Se per recuperare la rigidezza si aumenta la geometria del tubo, il peso varia proporzionalmente, annullando la scelta adottata. In questo caso si deve ricorrere al ridimensionamento dell'elemento tubolare. Nel caso del telaio per bicicletta, agendo sul diametro dei tubi e non sullo spessore delle pareti del tubo. In questo modo, la rigidezza necessaria pu\u00f2 essere nuovamente raggiunta o addirittura migliorata senza compromettere il risparmio di peso. Dal punto di vista matematico in un tubo, a parit\u00e0 di spessore delle pareti, la rigidezza aumenta con il cubo del diametro, mentre la massa aumenta solo in proporzione diretta.\nDi conseguenza, un tubo in lega leggera che abbia il doppio del diametro di un tubo di acciaio e lo stesso spessore delle pareti, avr\u00e0 una rigidezza maggiore all'incirca di un rapporto 8 a 3, ma peser\u00e0 solo i 2/3. Naturalmente, bisogna garantire una rigidezza flessionale adeguata per ogni direzione di flessione, affinch\u00e9 non si verifichi il fenomeno dell'instabilit\u00e0 a carico di punta. Infatti, nel caso della bicicletta sono presenti altre forze non dirette lungo l'asse longitudinale del tubo, che potrebbero provocare questo fenomeno nei tubolari che compongono il telaio.\nAccortezze di utilizzo.\nLe propriet\u00e0 di una lega di alluminio variano considerevolmente in funzione degli elementi che la costituiscono, del tenore delle impurezze presenti e dei trattamenti (meccanici e termici) applicati al materiale. Questa variabilit\u00e0 unita al periodo di apprendimento che \u00e8 stato necessario per comprendere le modalit\u00e0 di impiego, ha consegnato alle leghe leggere per un certo periodo di tempo una cattiva reputazione. Per esempio, il gran numero di casi di rotture incorse a strutture di alluminio per biciclette negli anni settanta diffuse nell'ambiente perplessit\u00e0 sull'utilizzo in questione. Al contrario, l'uso diffuso di componenti in lega di alluminio nei settori ad alte prestazioni delle industrie aerospaziale e automobilistiche, dove gli stress meccanici sono attentamente studiati e tenuti in considerazione nella progettazione, non ha portato a diminuzioni dell'affidabilit\u00e0. Ci\u00f2 ha costituito la dimostrazione che componenti in alluminio per uso ciclistico correttamente progettati non sono intrinsecamente inaffidabili. Il tempo e le esperienze hanno dato prova sul campo di questi concetti.\nSimilarmente, l'uso delle leghe di alluminio nelle applicazioni automobilistiche, particolarmente nelle parti dei motori che devono resistere in condizioni difficili, ha avuto un grande sviluppo nel corso del tempo. Un ingegnere dell'Audi, commentando il motore V12 da oltre 500 hp (370\u00a0kW), di un'auto da corsa della Auto Union degli anni trenta che \u00e8 stata recentemente restaurata dalla Audi, ha dichiarato che la lega di alluminio con la quale \u00e8 stato costruito il motore oggi sarebbe usata solo per arredi da giardino e simili.\n\u00c8 comunque da sottolineare il fatto che a seconda della destinazione di utilizzo (per ragioni direttamente riconducibili al prezzo e all'affidabilit\u00e0 dei singoli prodotti finiti in lega) le leghe pi\u00f9 pregiate, a parit\u00e0 di composizione e designazione, sono quelle impiegate in campo aerospaziale. La differenza apparentemente paradossale che si pu\u00f2 riscontrare nei comportamenti meccanici di prodotti destinati a settori differenti ma identici da un punto di vista designativo e di composizione chimica \u00e8 principalmente dovuta ai metodi di fusione e solidificazione delle differenti partite di lega. Di conseguenza un prodotto destinato all'industria aerospaziale, pu\u00f2 avere costi decuplicati (o anche pi\u00f9) rispetto allo stesso pezzo destinato ad esempio all'industria automobilistica anche di alto livello.\nFenomeni di degrado strutturale.\nFatica.\nLe leghe di alluminio, a causa della loro bassa densit\u00e0, gi\u00e0 dagli anni '20 sono state utilizzate in campo aeronautico, nella composizione Al-Cu-Mg. Negli anni '40, con l'aumentare delle velocit\u00e0 di volo, e quindi dei carichi agenti sulle strutture, fu necessario introdurre delle leghe leggere che avessero propriet\u00e0 meccaniche decisamente migliori delle precedenti. In questi anni cominciarono ad essere utilizzate le leghe Al-Zn, che per\u00f2 soffrivano di problemi di tensocorrosione e di scarsa resistenza a fatica. Il problema permase fino agli anni '60, quando l'introduzione del trattamento termico T73 (sovrainvecchiamento), miglior\u00f2 di molto la situazione. Il dimensionamento a fatica delle leghe di alluminio \u00e8 tuttora uno dei requisiti cogenti previsti dalle normative internazionali in materia.\nI pannelli di fusoliera o di ventre d'ala di un aeroplano sono tipici esempi di strutture dimensionate a fatica, mentre i pannelli di dorso d'ala, e la struttura sottostante, sono dimensionati affinch\u00e9 non vadano in instabilit\u00e0.\nLa recente introduzione delle leghe Al-Li, ancora pi\u00f9 leggere e con prestazioni superiori in termini di rigidezza e resistenza a fatica a parit\u00e0 di peso, sembra aver trovato larghi consensi. L'alto costo dell'utilizzo del litio, a causa della sua elevata reattivit\u00e0 chimica, viene compensato dal risparmio sul peso della struttura a vantaggio dei costi operativi (ad es. un aeromobile pi\u00f9 pesante consuma pi\u00f9 carburante, o equivalentemente trasporta meno carico pagante). Il limite di solubilit\u00e0 del litio nella lega pu\u00f2 essere oltrepassato con tecniche, che naturalmente aumentano i costi di produzione del materiale, come la solidificazione rapida o la metallurgia delle polveri (sinterizzazione).\nCorrosione.\nLe leghe di alluminio non soffrono di corrosione di tipo generalizzato, ma di fenomeni come la tensocorrosione, la corrosione localizzata (pitting), la corrosione per sfregamento (fretting) e quella galvanica.\nTipicamente la protezione dalla corrosione si consegue mediante anodizzazione o l'applicazione di \"clad\" o di vernici protettive (primer). Spesso come rivestimento protettivo su una lega di alluminio viene utilizzato l'alluminio puro. In tale caso la lega viene indicata con il suo numero seguito dalla dicitura \"Alclad\", ad esempio 2024 Alclad. Per garantire la resistenza a corrosione dello strato di alluminio esterno, si deve ricorrere a placcatura a freddo.\nLeghe comuni di alluminio.\nLe leghe di alluminio elencate\nLeghe di uso comune nell'industria aerospaziale.\nDi seguito sono richiamate le leghe di alluminio che hanno impiego aeronautico.\nLeghe di maggior impiego:\nAltre leghe per uso aerospaziale.\nNella lista sono comprese leghe per uso aerospaziale ancora in produzione, ma meno utilizzate.\nLeghe per impiego navale.\nQueste leghe sono utilizzate nella cantieristica navale e in tutte le altre applicazioni dove \u00e8 richiesta resistenza all'ambiente salino e saldabilit\u00e0."}
{"id": "1072555", "revid": "31573911", "url": "https://it.wikipedia.org/wiki?curid=1072555", "title": "Filangeri", "text": ""}
{"id": "1072560", "revid": "115533", "url": "https://it.wikipedia.org/wiki?curid=1072560", "title": "Leghe d'alluminio", "text": ""}
{"id": "1072561", "revid": "115533", "url": "https://it.wikipedia.org/wiki?curid=1072561", "title": "Lega di alluminio", "text": ""}
{"id": "1072562", "revid": "8191669", "url": "https://it.wikipedia.org/wiki?curid=1072562", "title": "Zeta Zero Alfa", "text": ""}
{"id": "1072565", "revid": "115533", "url": "https://it.wikipedia.org/wiki?curid=1072565", "title": "Lega d'alluminio", "text": ""}
{"id": "1072566", "revid": "115533", "url": "https://it.wikipedia.org/wiki?curid=1072566", "title": "Lega leggera", "text": ""}
{"id": "1072567", "revid": "115533", "url": "https://it.wikipedia.org/wiki?curid=1072567", "title": "Leghe leggere", "text": ""}
{"id": "1072569", "revid": "1305772", "url": "https://it.wikipedia.org/wiki?curid=1072569", "title": "Wei\u00dfensee (Berlino)", "text": "Wei\u00dfensee \u00e8 un quartiere (\"Ortsteil\") di Berlino, appartenente al distretto (\"Bezirk\") di Pankow.\nPosizione.\nWei\u00dfensee si trova nella zona nord-orientale della citt\u00e0. Procedendo da nord in senso orario, confina con i quartieri di Malchow, Neu-Hohensch\u00f6nhausen, Alt-Hohensch\u00f6nhausen, Prenzlauer Berg, Pankow e Heinersdorf.\nStoria.\nIl borgo rurale di Wei\u00dfensee nacque intorno al 1230 sulla strada Berlino-Bernau-Oderberg (attuale \"Berliner Allee\"). Il nome deriva dal piccolo lago Wei\u00dfer See che caratterizza la localit\u00e0. Gli abitanti erano perci\u00f2 dediti al commercio e alla pesca.\nDurante la guerra dei trent'anni Wei\u00dfensee fu distrutto e successivamente ricostruito.\nNel XIX secolo lo sviluppo industriale ed edilizio dei dintorni di Berlino interess\u00f2 anche Wei\u00dfensee: \u00e8 del 1804 l'allargamento della strada per Berlino, del 1859 la costruzione del cosiddetto \"castello\" (trasformato nel 1874 in centro di divertimenti e distrutto da un incendio nel 1919), del 1873 l'arrivo del tram da Berlino, del 1877 l'apertura dell'ippodromo (chiuso gi\u00e0 nel 1912) e del 1880 del grande cimitero ebraico.\nNel 1905 il comune di Wei\u00dfensee inglob\u00f2 il comune rurale (\"Landgemeinde\") di \"Neu-Wei\u00dfensee\" (insediamento fondato nel 1872 e divenuto comune autonomo nel 1880), chiedendo l'attribuzione del titolo di citt\u00e0, che venne per\u00f2 rifiutato, nonostante lo sviluppo edilizio ed industriale ormai rilevante.\nNel 1920 Wei\u00dfensee venne inglobato nella \"Grande Berlino\", entrando a far parte del distretto omonimo, il diciottesimo della citt\u00e0 (\"Bezirk Wei\u00dfensee\"). Il distretto comprendeva, oltre a Wei\u00dfensee, anche gli attuali quartieri di Alt-Hohensch\u00f6nhausen, Falkenberg, Malchow, Neu-Hohensch\u00f6nhausen, Stadtrandsiedlung Malchow e Wartenberg.\nNel 1945 il distretto di Wei\u00dfensee fu assegnato al settore di occupazione sovietico, e quindi a Berlino Est.\nDal 1\u00ba gennaio 2001 Wei\u00dfensee entr\u00f2 a far parte del nuovo distretto di Pankow.\nComunicazioni.\nWei\u00dfensee non \u00e8 servita n\u00e9 da linee metropolitane, n\u00e9 dalla rete \"S-Bahn\". La linea tranviaria M4, che collega Wei\u00dfensee con il centro della citt\u00e0, \u00e8 anche per questo la pi\u00f9 trafficata di Berlino."}
{"id": "1072572", "revid": "1543377", "url": "https://it.wikipedia.org/wiki?curid=1072572", "title": "Niedersch\u00f6nhausen", "text": "Niedersch\u00f6nhausen (letteralmente: \u00abSch\u00f6nhausen di sotto\u00bb, in contrapposizione alla vicina Hohensch\u00f6nhausen \u2013 \u00abSch\u00f6nhausen di sopra\u00bb; talvolta semplicemente \"Sch\u00f6nhausen\") \u00e8 un quartiere di Berlino, appartenente al distretto di Pankow.\n\u00c8 talvolta chiamato \"Pankow-Sch\u00f6nhausen\".\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Pankow."}
{"id": "1072575", "revid": "110157", "url": "https://it.wikipedia.org/wiki?curid=1072575", "title": "Blankenburg (Berlino)", "text": "Blankenburg \u00e8 un quartiere di Berlino, appartenente al distretto di Pankow.\nPosizione.\nBlankenburg si trova nella zona nord-orientale della citt\u00e0. Procedendo da nord in senso orario, confina con i quartieri di Franz\u00f6sisch Buchholz, Karow, Stadtrandsiedlung Malchow, Heinersdorf e Pankow."}
{"id": "1072577", "revid": "433605", "url": "https://it.wikipedia.org/wiki?curid=1072577", "title": "Triopio", "text": "Il Triopio, un sottile promontorio della Caria sudoccidentale, era il sito dove coloni dori del Peloponneso avevano fondato Cnido. \nIl promontorio era unito al continente da un breve e stretto istmo. \nApollo.\nGli Cnidi avevano consacrato il promontorio ad Apollo a cui erano devoti."}
{"id": "1072582", "revid": "874552", "url": "https://it.wikipedia.org/wiki?curid=1072582", "title": "L\u00facia dos Santos", "text": "I fratelli Jacinta e Francisco, \"cugini di suor Lucia\" sono gli altri due pastori protagonisti delle apparizioni mariane di Fatima. Sono stati proclamati beati nel 2000 e proclamati santi nel 2017. \nAnche suor Lucia \u00e8 gi\u00e0 acclamata e venerata nella devozione popolare con l'attributo di mistica delle apparizioni di Fatima. \nQuesto appellativo si inserisce in una tradizione di visioni e devozione mistica ai Sacri Cuori avuta tra gli altri da santa Teresa d'Avila, riformatrice dell'Ordine Carmelitano.\nBiografia.\nInfanzia.\nLucia dos Santos nacque il 28 marzo 1907, il gioved\u00ec santo di quell'anno, a Aljustrel, borgata di Fatima, da Ant\u00f3nio dos Santos e Maria Rosa quale ultima di quattro sorelle e un fratello. In vista della celebrazione del triduo pasquale, il parroco di Fatima don Manuel Joaquim de Oliveira si rifiutava di battezzare durante il sabato santo i bambini che non fossero nati almeno da una settimana. Antonio dos Santos, allora, per far ricevere il battesimo prima di Pasqua alla neonata, rifer\u00ec al presbitero che ella fosse in realt\u00e0 nata il 22 marzo.\nLa famiglia dos Santos era una famiglia povera che viveva grazie ai prodotti del gregge; Lucia si dedic\u00f2 fin da quando le fu possibile ad aiutare in casa i genitori, badando dapprima alle galline e ai conigli e infine anche al gregge. Oltre ad essere una famiglia povera, nessuno dei membri ricevette un'istruzione, ma i genitori trasmisero ai figli i valori dell'educazione cristiana che spinsero Lucia a prendersi cura dei poveri e dei vagabondi della borgata.\nQuando Lucia ebbe sei anni, la madre Maria Rosa, la catechista della zona, mand\u00f2 la figlia ad assistere alle lezioni di catechesimo del parroco, il reverendo don Pena, in preparazione alla prima comunione, seppur la figlia non rispettasse i sette anni imposti da papa Pio X come et\u00e0 minima per ricevere questo sacramento. Dopo il netto rifiuto del parroco, Lucia si mise a piangere in chiesa e, notata da un assistente del parroco, il reverendo e servo di Dio Francisco Rodrigues da Cruz, le fu chiesto il motivo del pianto. Dopo aver sentite le ragioni, da Cruz esamin\u00f2 Lucia sulle materie di fede e del sacramento dell'eucaristia e garant\u00ec a don Pena che ella era gi\u00e0 pronta per la prima comunione. Lucia ricevette la prima comunione il 30 maggio 1913, giorno della festa del Sacro Cuore di Ges\u00f9.\nLe prime esperienze mistiche.\nAll'et\u00e0 di sette anni, nel 1915, la madre diede il compito a Lucia di far pascolare il gregge affinch\u00e9 si responsabilizzasse, seppur il padre e le sorelle fossero contrari a questa idea. Presto altre compagne e amiche si unirono a Lucia per aiutarla a condurre il gregge, ma anche per starle vicino e condividere i momenti di gioco. Lucia raccont\u00f2 nelle sue memorie che durante un'uscita con il gregge insieme ad altre tre compagne, mentre erano nelle vicinanze del monte Cabe\u00e7o, speriment\u00f2 un'esperienza mistica durante la recitazione del rosario. La pastorella insieme alle tre amiche asser\u00ec di aver visto una figura come avvolta in un lenzuolo di cui non si riuscivano a vedere gli occhi e il viso, sospesa sopra gli alberi e che rimase in quella posizione per tutta la recita della preghiera.\nNel 1916, in un giorno imprecisato di primavera, Lucia stava ancora pascolando il gregge, questa volta con i cugini Francesco e Giacinta, figli di Olimpia dos Santos sorella del padre Antonio, quando, secondo il suo racconto, mentre si trovavano in una grotta della localit\u00e0 di Chousa Velha per un momento di pausa, la figura misteriora riapparve e si present\u00f2 come \u00abl'angelo della pace\u00bb invitando i tre a pregare con questa preghiera:\nLo stesso anno, in un giorno d'estate, Lucia insieme ai cugini stava trascorrendo il pomeriggio nell'orto della sua famiglia, quando, sempre secondo il racconto della suora, l'angelo riapparve, questa volta presentandosi come l'angelo custode del Portogallo, rimproverando i tre di non stare pregando e chiedendo di offrire sacrifici di riparazione per le offese subite da Dio da parte dei peccatori.\nLe apparizioni della Madonna di Fatima.\nL\u00facia rifer\u00ec che l'evento si era ripetuto sei volte, fino al 13 ottobre 1917, e che nell'incontro del 13 luglio la Madonna aveva rivelato un segreto (diviso in tre parti) che avrebbe dovuto essere rivelato solo al tempo stabilito; la Madonna aveva aggiunto che Francisco e Jacinta sarebbero morti presto, mentre L\u00facia sarebbe restata a lungo sulla Terra. I pastorelli raccontarono di aver visto una donna vestita con una tunica bianca che scendeva fino ai piedi, con un lungo mantello che le copriva il capo, con la bianca corona del Rosario nella mano destra e con i piedi poggiati su una piccola nube, al di sopra di un elce (albero detto anche leccio). All'epoca dei fatti L\u00facia aveva solo 10 anni, era del tutto analfabeta ed era la pi\u00f9 grande dei tre pastorelli.\nSuor L\u00facia mor\u00ec nel 2005, a quasi 98 anni, dopo aver passato quasi tutto il resto della sua vita in clausura, prima dalle Suore di Santa Dorotea (in cui entr\u00f2 nel 1925 come postulante, pronunciando i voti definitivi nel 1934) e poi dalle Monache Carmelitane Scalze (in cui entr\u00f2 nel 1948) ed oggi \u00e8 sepolta all'interno del Santuario di F\u00e1tima. Ebbe dei colloqui privati solo con alcuni vescovi e papi.\nLa causa di beatificazione.\nDopo che il 13 febbraio 2008 papa Benedetto XVI aveva concesso la dispensa dai cinque anni di attesa dalla morte, necessari per l'avvio della causa di beatificazione, il 28 aprile del 2008 fu presentata la domanda per aprire la causa stessa. L'anno seguente fu istituito il tribunale, i cui lavori terminarono il 13 febbraio 2017 nel Carmelo di Coimbra.\nSuor L\u00facia \u00e8 attualmente Serva di Dio."}
{"id": "1072584", "revid": "161374", "url": "https://it.wikipedia.org/wiki?curid=1072584", "title": "Strada Statale 16 bis", "text": ""}
{"id": "1072588", "revid": "1652635", "url": "https://it.wikipedia.org/wiki?curid=1072588", "title": "Caterina Labour\u00e9", "text": "Biografia.\nLa giovinezza.\nZoe Labour\u00e9 (Caterina fu il nome attribuitole dopo i voti) nacque a Fain-l\u00e8s-Moutiers, un piccolo paese della Borgogna a circa 233 km da Parigi, il 2 maggio 1806 da Pietro e Maddalena Gontard, considerati tra i pi\u00f9 onesti e pii del luogo. La fanciulla, ben presto rimasta orfana della madre, affid\u00f2 se stessa e i suoi fratelli alla Vergine Maria. Il padre, preso da molti affari, affid\u00f2 Caterina alle cure di una zia a Saint R\u00e9my. Due anni dopo la riprese con s\u00e9 e le affid\u00f2 le cure della casa. Caterina cercava il pi\u00f9 possibile di conciliare le cure domestiche con la preghiera.\nA 12 anni fece la Prima Comunione. Giunta all'adolescenza, San Vincenzo de' Paoli le sarebbe apparso in sogno per invitarla a entrare nella comunit\u00e0 delle sue suore, cosicch\u00e9 ella chiese di entrare in una casa delle Figlie della Carit\u00e0. Caterina, per\u00f2, trov\u00f2 opposizione nel padre, che aveva gi\u00e0 dato una figlia a tale Istituto e non voleva privarsi dell'aiuto di Caterina. La mand\u00f2 in casa di un altro figlio a Parigi e la moglie di costui, diventata avvocato, le permise di seguire la sua vocazione.\nLa vita religiosa e le apparizioni.\nIl 21 aprile 1830 Caterina entr\u00f2 come postulante tra le Figlie della Carit\u00e0 a Ch\u00e2tillon-sur-Seine. In seguito fu mandata a Parigi per il noviziato, nella Casa Madre situata in rue du Bac. Durante il noviziato avrebbe avuto delle apparizioni, come quelle di Ges\u00f9 Eucaristico e di Cristo Re (giugno 1830), ma quelle che hanno avuto nel corso del tempo la maggiore risonanza sono state quelle dell'Immacolata della \"Medaglia miracolosa\".\nNella notte tra il 18 e il 19 luglio 1830, mentre la Francia era sconvolta dalla possibilit\u00e0 di una nuova rivoluzione (il 27 luglio cadde Carlo X), Caterina sarebbe stata condotta da un angelo nella grande cappella della Casa Madre, dove avrebbe avuto un colloquio durato pi\u00f9 di due ore con la Madonna. Nuovi incontri sarebbero avvenuti, a breve distanza l'uno dall'altro, nel settembre, novembre e dicembre dello stesso anno.\nLa pi\u00f9 nota delle apparizioni fu quella che Caterina ha avuto il 27 novembrenella quale si possono distinguere due fasi. Nel racconto di Caterina, nella prima fase la Madonna le appare \u2014 ritta su un globo avvolto dalle spire di un serpente \u2014 mentre offre a Dio un altro piccolo globo dorato, tenuto all'altezza del cuore e simbolicamente riferito a ogni singolo credente; dalle mani della Madonna piovono sul globo inferiore due fasci di luce. \nNella seconda fase \u2014 prosegue la narrazione di Caterina \u2014 scomparso il piccolo globo d'oro, le mani della Vergine si abbassano irraggiando fasci luminosi e, come a formare un'aureola, intorno alla testa della Madonna appaiono le parole: \"O Maria, concepita senza peccato, pregate per noi che ricorriamo a Voi\". Subito dopo sarebbe apparso il retro del quadro, senza la figura della Madonna e con al centro la lettera M, con al di sopra la croce e al di sotto i Sacri Cuori di Ges\u00f9 e Maria. Una voce interiore avrebbe chiesto a Caterina di far coniare una medaglia che riproducesse la visione.\nSolo nel 1832 furono coniati i primi millecinquecento esemplari. La medaglia fu presto detta \"miracolosa\" e il presunto miracolo che fece pi\u00f9 scalpore fu la conversione dell'ebreo agnostico Alfonso Ratisbonne (1842). La Madonna avrebbe espresso, inoltre, a Caterina il desiderio che venisse fondata un'Associazione delle Figlie di Maria Immacolata.\nDopo i voti di comunit\u00e0 ebbe vari uffici nelle sue Case, comportandosi con la massima discrezione \u2014 solo le superiori seppero delle presunte apparizioni \u2014 e dedicandosi, come specifico dell'ordine di appartenenza, alla cura degli ammalati e degli anziani.\nVerso la fine del 1876 Caterina avrebbe predetto la sua prossima morte, che avvenne il 31 dicembre dello stesso anno. Introdotta la Causa di beatificazione e canonizzazione nel 1907, fu beatificata il 28 maggio 1933 da Pio XI e canonizzata il 27 luglio 1947 da Pio XII.\nNel 1933, in occasione della sua beatificazione, il corpo di Caterina fu ritrovato intatto; oggi \u00e8 custodito nella Cappella Notre Dame della Medaglia Miracolosa, sotto l'altare della Vergine. \nNel 1977 una convenzione tra il Comune di Parigi e le Figlie della carit\u00e0 di San Vincenzo de' Paoli ha permesso l'apertura al pubblico del giardino adiacente alla cappella, che ha preso il nome di Giardino Catherine Labour\u00e9.\nLe apparizioni a Caterina Labour\u00e9 non poterono avere il riconoscimento ufficiale, nonostante l'atteggiamento favorevole della Chiesa cattolica nei confronti della Medaglia miracolosa \u2014 a cominciare da Papa Gregorio XVI \u2014 perch\u00e9 non fu possibile ottenere la testimonianza della religiosa. Tuttavia alcuni autori propendono per un riconoscimento di fatto."}
{"id": "1072592", "revid": "838137", "url": "https://it.wikipedia.org/wiki?curid=1072592", "title": "OSCARrafone", "text": "OSCARrafone \u00e8 una raccolta di videoclip prodotti fino al 1996 del gruppo Elio e le Storie Tese."}
{"id": "1072597", "revid": "15756", "url": "https://it.wikipedia.org/wiki?curid=1072597", "title": "Manichino da crash test", "text": "I manichini da crash test sono delle riproduzioni in scala di esseri umani, con il giusto peso e le articolazioni per simulare il comportamento di un corpo umano, e dotati di strumentazioni per registrare il maggior numero di dati possibili sulle variabili di un incidente, come la velocit\u00e0 d'urto, le forze di schiacciamento, di piegamento o di torsione del corpo e la decelerazione al momento della collisione. Anche al giorno d'oggi essi restano indispensabili nello sviluppo di nuovi modelli per ogni tipo di veicoli, da una berlina ad un aereo da caccia.\nLa necessit\u00e0 dei test.\nIl 31 agosto 1869, Mary Ward fu la prima vittima registrata di un incidente automobilistico, a Parsonstown in Irlanda.\n Alcuni anni pi\u00f9 tardi, il 13 settembre 1899, Henry Bliss \"pass\u00f2 alla storia\" come la prima vittima di un incidente automobilistico nel Nord America, dopo che fu investito mentre scendeva da un tram a New York. Da quel giorno, oltre 20 milioni di persone in tutto il mondo hanno perso la vita a causa di incidenti automobilistici.\nIl bisogno di un mezzo per analizzare e attenuare gli effetti degli incidenti stradali sul corpo umano si svilupp\u00f2 rapidamente subito dopo la commercializzazione dell'automobile (intorno al 1890) e quando l'auto divent\u00f2 significativa nella vita quotidiana, verso il 1930, il numero di morti per incidente stava raggiungendo una quota preoccupante. I tassi di mortalit\u00e0 superarono i 15,6 incidenti ogni 100 milioni di miglia per veicolo e continuavano a crescere; i progettisti di veicoli interpretarono questi dati come una chiara indicazione della necessit\u00e0 di fare delle ricerche per rendere pi\u00f9 sicuri i loro prodotti.\nNel 1930, l'interno di un'auto non era un luogo sicuro neanche in caso di collisione a velocit\u00e0 ridotta. I cruscotti erano costituiti da metallo rigido, il piantone dello sterzo non era pieghevole e ovunque vi erano pomelli, pulsanti e leve sporgenti. Non si conoscevano le cinture di sicurezza e in un impatto frontale gli occupanti venivano scagliati contro il parabrezza, lasciando poche speranze di evitare gravi ferite o di morire. La struttura stessa del veicolo era rigida, e le forze d'urto erano trasmesse direttamente agli occupanti del veicolo. Negli anni cinquanta i fabbricanti di automobili dichiararono pubblicamente che non si potevano rendere meno dannosi gli incidenti, poich\u00e9 le forze in uno scontro erano troppo grandi ed il corpo umano troppo fragile.\nTest sui cadaveri.\nLa Wayne State University di Detroit fu la prima a iniziare un intenso lavoro di raccolta dati riguardo agli effetti sul corpo umano degli scontri a velocit\u00e0 elevata. Sul finire degli anni trenta non vi erano per\u00f2 risultati affidabili sulle risposte del corpo umano sottoposto ad estreme sollecitazioni fisiche, e non vi erano nemmeno strumenti adatti a misurare tali risposte. La biomeccanica era un campo della scienza ancora allo stadio iniziale. Era quindi necessario utilizzare diversi soggetti per costruire i primi set di dati.\nI primi soggetti per i test furono dei cadaveri umani. Essi erano usati per ottenere informazioni fondamentali circa la capacit\u00e0 del corpo umano di resistere alle forze di schiacciamento e di strappo che si verificavano solitamente negli incidenti ad alte velocit\u00e0. Per finalit\u00e0 simili, si facevano cadere dei cuscinetti a sfera d'acciaio sul cranio, oppure si lanciavano i corpi gi\u00f9 nei pozzi degli ascensori inutilizzati contro lastre di acciaio. Inoltre cadaveri con rudimentali accelerometri venivano legati all'interno delle automobili e sottoposti a collisioni frontali e a rollover.\nIn un articolo del 1995 pubblicato sul \"Journal of Trauma\", dal titolo \"Humanitarian Benefits of Cadaver Research on Injury Prevention\" (Benefici umanitari della ricerca con i cadaveri sulla prevenzione degli infortuni), Albert King dichiara chiaramente il numero di vite umane salvate grazie alla ricerca sui cadaveri. I calcoli di King indicano che grazie ai cambiamenti dei progetti attuati fino al 1987, la ricerca sui cadaveri ha salvato 8500 vite all'anno. Evidenzia inoltre che per ogni cadavere usato, ogni anno 61 persone si sono salvate per aver indossato la cintura di sicurezza, 147 grazie all'airbag e 68 sono sopravvissuti all'impatto con il parabrezza.\nAd ogni modo lavorare con i cadaveri presentava tanti problemi quanti ne venivano risolti. Non c'erano solo le questioni morali ed etiche relative al lavoro con i morti, ma anche i problemi di ricerca. La maggior parte dei cadaveri disponibili erano adulti anziani e di razza caucasica, che erano morti per cause non violente; essi non rappresentavano una parte omogenea delle vittime per incidente. Le vittime per incidente per\u00f2 non potevano essere utilizzate poich\u00e9 ogni dato raccolto con gli esperimenti poteva essere compromesso dalle precedenti lesioni del cadavere. Dal momento che poi nemmeno due cadaveri sono identici, e siccome ogni singola parte di un cadavere poteva essere usata una sola volta, era particolarmente difficile ottenere affidabili dati di confronto. Inoltre nel caso dei cadaveri di bambini, non solo essi erano difficili da ottenere, ma sia l'opinione pubblica che la legge rendevano il loro uso impraticabile. Infine, man mano che i crash test andavano intensificandosi, i cadaveri adatti diventavano sempre pi\u00f9 scarsi. Di conseguenza i dati biometrici erano limitati al \"maschio anziano bianco\".\nTest sui volontari.\nAlcuni ricercatori si incaricarono di fare da manichini per i crash test. Il colonnello USAF John Paul Stapp si lanci\u00f2 a pi\u00f9 di 1010\u00a0km/h (630\u00a0mph) su una slitta a razzo (\"rocket sled\") e si ferm\u00f2 in meno di 1 secondo.\nLawrence Patrick, un professore della Wayne State University in pensione, si sottopose a circa 400 \"corse\" sulla slitta a razzo con lo scopo di verificare gli effetti di una rapida decelerazione sul corpo umano. Lui e i suoi studenti si fecero schiantare sul petto con un pendolo di metallo, si fecero urtare sul viso da un martello pneumatico rotante ed infine \"schizzare\" con vetri frantumati per simulare l'implosione di un finestrino.\nNell'ammettere che questo gli procurava \"un piccolo dolore\", Patrick afferm\u00f2 che la ricerca condotta da lui e dai suoi studenti poneva le basi per lo sviluppo di modelli matematici con cui la ricerca futura avrebbe potuto confrontarsi. Ma bench\u00e9 i dati derivanti dai test sui viventi fossero attendibili, le \"cavie umane\" non potevano di certo sopportare prove che superassero un determinato grado di stress fisico. Per raccogliere informazioni sulle cause e sulla prevenzione degli infortuni c'era bisogno di un altro tipo di soggetto.\nTest sugli animali.\nVerso la met\u00e0 degli anni cinquanta, il grosso delle informazioni che i test sui cadaveri potessero fornire erano gi\u00e0 state raccolte. Era necessario, inoltre, raccogliere dati sulla probabilit\u00e0 di sopravvivenza ad un incidente, e in questo caso i cadaveri erano sfortunatamente inadeguati. Questa necessit\u00e0, unita alla carenza di cadaveri utilizzabili, obblig\u00f2 i ricercatori a cercare altre \"cavie\". Una descrizione di Mary Roach alla \"Eighth Stapp Car Crash and Field Demonstration Conference\" mostra la direzione verso cui la ricerca aveva iniziato a muoversi. \nUn importante obiettivo di ricerca che non poteva essere raggiunto n\u00e9 con i cadaveri, n\u00e9 con gli esseri umani viventi, era la scoperta di un modo per ridurre i danni causati dall'impatto con la colonna dello sterzo. Fino al 1964 si registrarono pi\u00f9 di un milione di incidenti mortali derivanti dall'impatto con il volante; l'introduzione della colonna pieghevole per lo sterzo, da parte della General Motors nei primi anni sessanta, ridusse del 50% il rischio di morte \"da volante\". L'animale usato pi\u00f9 frequentemente per gli studi sulle collisioni era il maiale, principalmente perch\u00e9 la sua struttura interna era simile a quella umana. I maiali inoltre potevano essere posizionati in un veicolo con la stessa postura di un uomo seduto.\nLa capacit\u00e0 di sedersi \"verticalmente\" era un importante requisito per i test sugli animali volti a studiare un'altra causa frequente di morte negli incidenti, la decapitazione. Inoltre era importante per i ricercatori determinare di quanto andasse modificato il design della cabina per assicurare delle circostanze di sopravvivenza ottimali. Per esempio in caso di incidente, un cruscotto con poca imbottitura o con imbottitura troppo rigida o troppo soffice, non avrebbe garantito minori danni alla testa rispetto ad un cruscotto senza imbottitura. Dal momento che pomelli, leve e bottoni erano essenziali nelle operazioni di un veicolo, quali modifiche al design avrebbero assicurato che questi elementi non avrebbero lacerato o perforato la vittima in un incidente? L'impatto con lo specchietto retrovisore era un evento ricorrente in un urto frontale; come avrebbe dovuto essere costruito uno specchietto in modo da essere rigido per svolgere la sua funzione ma al tempo stesso garantire i minori danni possibili se colpito?\nMentre lavorare con i cadaveri aveva alzato alcune opposizioni, principalmente dalle istituzioni religiose, era stato accettato a malincuore perch\u00e9 i morti, essendo morti, non provavano dolore, e il trattamento indegno a cui erano sottoposti era finalizzato ad alleviare il dolore ai viventi. La ricerca sugli animali, d'altra parte, sollev\u00f2 maggiori contestazioni. Gli enti per la protezione degli animali erano veementi nelle loro proteste, e mentre i ricercatori sostenevano i test sugli animali per le loro capacit\u00e0 di produrre dati affidabili e applicabili, c'erano forti contestazioni etiche contro di essi.\nBench\u00e9 i dati dai test sugli animali si ottenevano pi\u00f9 facilmente che dai cadaveri, il fatto che gli animali non erano \"a forma di persona\" e la difficolt\u00e0 nell'usare adeguate strumentazioni interne, limitava la loro utilit\u00e0.\nAttualmente i test sugli animali non sono pi\u00f9 praticati da nessuno dei principali produttori di automobili; la General Motors interruppe i test sui viventi nel 1993 e gli altri fabbricanti lo fecero subito dopo.\nL'evoluzione dei manichini.\nLe informazioni raccolte dalla ricerca sui cadaveri e dagli studi sugli animali erano gi\u00e0 state usate per la costruzione di simulacri umani dal 1949, quando \"Sierra Sam\" fu creato da Samuel W. Alderson ai Laboratori di Ricerca Alderson (ARL) e dalla Sierra Engineering Co. per testare i seggiolini eiettabili per gli aerei e i sistemi di trattenuta per i piloti. Questi test comportavano l'uso di slitte a razzo con alte accelerazioni fino a velocit\u00e0 di 1000\u00a0km/h (600\u00a0mph), al di l\u00e0 della capacit\u00e0 di sopportazione di volontari umani. Agli inizi degli anni cinquanta, Alderson e Grunman produssero un manichino che fu usato per effettuare crash test sia con veicoli a motore che con aeroplani.\nAlderson continu\u00f2 a produrre quella che chiamava la serie VIP-50, costruita specificamente per la General Motors e la Ford, ma che fu adottata anche dal National Institute of Standards and Technology. \"Sierra\" fu migliorato, per vincere la concorrenza, in un modello chiamato \"Sierra Stan\", ma la GM, che aveva gi\u00e0 preso la decisione di sviluppare un manichino affidabile e duraturo, riteneva che nessuno dei modelli soddisfacesse i suoi bisogni. Gli ingegneri decisero di unire le migliori caratteristiche della serie VIP e di Sierra Stan, e crearono cos\u00ec Hybrid I nel 1971. Hybrid I riproduceva un maschio medio in altezza, peso e proporzioni. L'originale \"Sierra Sam\" era pi\u00f9 pesante e pi\u00f9 alto del 95% degli esseri umani maschi. In collaborazione con la Society of Automotive Engineers (SAE), la General Motors condivise questo progetto con i suoi competitori.\nA partire da quel momento, un lavoro considerevole ha portato alla creazione di manichini sempre pi\u00f9 sofisticati. Hybrid II fu presentato nel 1972, con miglioramenti ai sensori di spalle, colonna vertebrale e ginocchia. Nel 1973 fu creato un nuovo manichino e la National Highway Transportation Safety Administration (NHTSA) sottoscrisse un accordo con la General Motors per produrre un modello che superasse le prestazioni di Hybrid II in un numero di aree specifiche.\nBench\u00e9 si fossero ottenuti diversi miglioramenti rispetto ai test sui cadaveri, Hybrid I e Hybrid II erano ancora molto rudimentali, e il loro uso era limitato allo sviluppo e al test delle cinture di sicurezza. C'era bisogno di un manichino che permettesse ai ricercatori di trovare strategie per la riduzione degli infortuni. Fu questa necessit\u00e0 che spinse i ricercatori della GM a sviluppare la linea Hybrid attuale, la famiglia di manichini da crash test Hybrid III.\nLa famiglia Hybrid III.\nHybrid III, il manichino maschio che fece la sua prima apparizione nel 1976, \u00e8 ora un componente di una famiglia. Se potesse stare in piedi sarebbe alto 168\u00a0cm (5'6\") e avrebbe un peso di 77 kg (170\u00a0lb). Esso occupa il posto del guidatore in tutti i crash test frontali disassati a 65\u00a0km/h (40\u00a0mph) della Insurance Institute for Highway Safety (IIHS).\n\u00c8 affiancato da un \"fratello maggiore\", alto 188\u00a0cm (6'2\") e pesante 100\u00a0kg (223\u00a0lb).\nLa signora Hybrid III \u00e8 un manichino donna alta 152\u00a0cm (5') e di 50\u00a0kg (110\u00a0lb).\nI due manichini \"bambini\" Hybrid III simulano un bambino di 6 anni di 21\u00a0kg (47\u00a0lb) e uno di 3 anni pesante 15\u00a0kg (33\u00a0lb). Questi modelli \"in miniatura\" sono una recente aggiunta alla famiglia dei manichini da crash test; siccome vi sono pochissimi dati disponibili riguardo alle conseguenze di un incidente sui bambini, e tali dati sono difficili da ottenere, questi manichini sono basati in gran parte su stime e approssimazioni.\nPreparazione del test.\nOgni Hybrid III viene sottoposto a calibrazione prima di un crash test. La sua testa viene rimossa e lasciata cadere da un'altezza di 40\u00a0cm per testarne la strumentazione. Quindi la testa e il collo vengono riattaccati, messi in movimento e fermati improvvisamente per controllare la giusta flessibilit\u00e0.\nGli Hybrid hanno la \"cute\" fatta da pelle di camoscio; le ginocchia sono colpite con una sonda di metallo per verificare la giusta foratura. Infine la testa e il collo vengono uniti al resto del corpo, il quale viene attaccato ad una piattaforma e colpito violentemente nel petto da un pesante pendolo per assicurarsi che le costole si pieghino e si flettano come dovrebbero.\nQuando il manichino viene dichiarato pronto per il test, viene vestito completamente di giallo, alla testa e alle ginocchia viene applicata della vernice colorata ed inoltre vengono applicati marchi di calibrazione alla testa, per aiutare i ricercatori nel momento in cui si rivedono i filmati al rallentatore. Il manichino viene quindi messo all'interno del veicolo. In ogni parte dell'Hybrid III vengono posizionati 44 sensori, dalla testa alle caviglie, per registrare dai 30.000 ai 35.000 dati in uno scontro di 100-150 millisecondi. Essi vengono registrati in un \"magazzino temporaneo\" all'interno del petto del manichino, e vengono poi scaricati su un computer una volta completato il test.\nPoich\u00e9 Hybrid \u00e8 un dispositivo per la raccolta di dati standardizzati, ogni parte di un particolare tipo di Hybrid \u00e8 intercambiabile con un'altra dello stesso tipo. Non solo un manichino pu\u00f2 essere testato diverse volte, ma se anche una parte dovesse rompersi o guastarsi, pu\u00f2 essere rimpiazzata con una nuova. Un manichino dotato di strumentazione completa ha un valore di circa 150.000 \u20ac\nI successori di Hybrid.\nGli Hybrid III sono progettati per rilevare gli effetti degli impatti frontali, e sono meno efficaci nel valutare gli effetti di altri tipi di impatto, come quello laterale, posteriore o rollover. Dopo l'urto frontale, la seconda causa di infortuni gravi in un incidente \u00e8 l'urto laterale.\nLa famiglia di manichini SID (Side Impact Dummy - \"Manichino per l'urto laterale\") \u00e8 stata progettata per misurare gli effetti degli urti laterali su costole, colonna vertebrale e organi interni. Esso valuta anche la decelerazione sulla colonna e sulle costole e la compressione della gabbia toracica. Il SID \u00e8 il manichino standard del governo USA, l'EuroSID \u00e8 usato in Europa per garantire la conformit\u00e0 con gli standard di sicurezza, e SID II \u00e8 il manichino in versione femminile. BioSID invece \u00e8 una versione ancora pi\u00f9 sofisticata di SID ed EuroSID.\nIl BioRID \u00e8 un manichino progettato per valutare gli effetti di un urto posteriore. Il suo scopo principale \u00e8 di studiare il colpo di frusta e di aiutare i progettisti a sviluppare efficaci sistemi di controllo della testa e del collo. BioRID \u00e8 pi\u00f9 sofisticato nella costruzione della colonna rispetto a Hybrid: 24 simulatori di vertebre permettono a BioRID di assumere una postura da seduto pi\u00f9 naturale e di manifestare il movimento del collo e la configurazione assunta in un urto posteriore.\nCRABI \u00e8 un manichino bambino usato per valutare l'efficacia dei dispositivi di ritenuta per bambini, tra cui cinture di sicurezza ed airbag. Ci sono tre modelli di CRABI che simulano bambini di 6 mesi, 1 anno e 18 mesi.\nTHOR \u00e8 un avanzato manichino maschio. \u00c8 il successore di Hybrid III, ha una colonna e un bacino pi\u00f9 \"umani\" e la sua faccia contiene un numero di sensori che consentono analisi dell'impatto con il viso con un'accuratezza non ottenibile con gli altri manichini. Il numero di sensori di THOR inoltre \u00e8 molto pi\u00f9 grande in quantit\u00e0 e sensibilit\u00e0 rispetto agli Hybrid III.\nUlteriori sviluppi sono per\u00f2 necessari sui manichini; bench\u00e9 vi sia stata una diminuzione del numero dei morti, il numero di passeggeri gravemente infortunati \u00e8 ancora alto e gli infortuni invalidanti alle gambe e ai piedi rappresentano tuttora un'alta percentuale.\nI manichini del futuro.\nI manichini da crash test hanno fornito preziosi dati su come il corpo umano reagisce negli scontri e hanno contribuito decisamente a migliorare i progetti per i veicoli. Bench\u00e9 abbiano salvato milioni di vite, allo stesso modo di cadaveri e animali hanno quasi raggiunto un \"punto di arrivo\", in cui i dati innovativi sono pochi.\nIl problema principale nell'acquisizione dei dati dai cadaveri, oltre alla loro limitata disponibilit\u00e0, era la mancanza di replicabilit\u00e0, l'elemento fondamentale per la standardizzazione; non importava quanti elementi potevano essere utilizzati da un test, il cadavere doveva comunque essere cambiato ogni volta.\nMentre i moderni manichini hanno superato questo problema, i ricercatori si trovano ad affrontare essenzialmente lo stesso problema nel testare un veicolo; un veicolo pu\u00f2 essere usato una sola volta, e il test non pu\u00f2 essere ripetuto esattamente allo stesso modo.\nUn secondo problema con i manichini \u00e8 che essi sono solo approssimativamente umani. Quarantaquattro sensori di dati di un Hybrid III non sono che una remota riproduzione del numero di sensori in una persona vivente. La simulazione degli organi interni \u00e8 rudimentale al massimo, e ci\u00f2 significa che sebbene i cadaveri e gli animali non sono pi\u00f9 le fonti primarie di dati, possono ancora essere utilizzati nello studio delle lesioni ai tessuti molli.\nIl futuro dei crash test \u00e8 iniziato nello stesso posto in cui tutto \u00e8 cominciato, la Wayne State University. King H. Yang \u00e8 uno dei ricercatori coinvolti nella creazione di dettagliati modelli computerizzati dei sistemi umani. Al momento i computer non sono abbastanza veloci e i programmatori non sono abbastanza abili da creare simulazioni dell'intero corpo, ma l'analisi degli infortuni di singoli sistemi sta producendo risultati affidabili ed incoraggianti.\nIl vantaggio del computer \u00e8 di non essere legato a leggi fisiche. Un veicolo virtuale distrutto una volta pu\u00f2 essere \"ricomposto\" e quindi distrutto di nuovo in modo leggermente diverso. Una schiena virtuale spezzata pu\u00f2 essere rimessa in sesto e testata nuovamente, la configurazione delle cinture pu\u00f2 essere cambiata ecc. Quando ogni variabile \u00e8 sotto controllo e ogni evento \u00e8 replicabile, il bisogno di esperimenti fisici si riduce notevolmente.\nAll'inizio del XXI secolo, per i nuovi modelli di auto \u00e8 ancora necessaria una certificazione legale di crash test effettuati con manichini e veicoli reali (e non virtuali). Ad ogni modo in futuro quasi sicuramente non si useranno pi\u00f9 n\u00e9 manichini n\u00e9 auto vere per la creazione di nuovi modelli. La prossima generazione di manichini da crash test svolger\u00e0 i test interamente sugli schermi dei computer."}
{"id": "1072598", "revid": "125814761", "url": "https://it.wikipedia.org/wiki?curid=1072598", "title": "Samurai Shodown", "text": " \u00e8 un videogioco arcade sviluppato e pubblicato nel 1993 da SNK per Neo Geo. Primo titolo della serie di picchiaduro a incontri \"Samurai Shodown\", il gioco \u00e8 stato convertito per numerose console.\n\"Samurai Shodown\" \u00e8 stato tra i primi picchiaduro bidimensionali a modificare la struttura classica di gioco alla \"Street Fighter II\" scegliendo un differente sistema di combattimento e introducendo nuovi effetti grafici e lo zoom durante le battaglie. Per quanto riguarda il cambiamento di stile \u00e8 possibile paragonare questo gioco a \"Soul Blade\", che ha apportato gli stessi cambiamenti per quanto riguarda i picchiaduro tridimensionali.\n\u00c8 divenuto famoso soprattutto per la caratteristica rappresentata dalle armi, cosa rara nei picchiaduro \"versus\". Le vicende di \"Samurai Shodown\" sono collocate verso la fine del XVIII secolo, dalla primavera del 1788.\n\u00c8 tra i videogiochi giapponesi dove nelle varie conversioni permangono tutte le caratteristiche della cultura giapponese presenti nella versione originale.\nColonna sonora.\nI temi musicali sono opera di Yasuo Yamate e Masahiko Hataya.\nAccoglienza.\nRetrospettivamente, la rivista \"Famits\u016b\" ha classificato Nakoruru come la trentaseiesima eroina pi\u00f9 famosa dei videogiochi degli anni '90."}
{"id": "1072599", "revid": "1543377", "url": "https://it.wikipedia.org/wiki?curid=1072599", "title": "Crash test", "text": "Un crash test o prova d'impatto \u00e8 una forma di collaudo distruttivo di solito eseguito per verificare la sicurezza delle automobili, degli autocarri e delle motociclette e dei relativi componenti. \u00c8 solitamente effettuato da ditte private su commissione di enti nazionali o internazionali (ad esempio della Comunit\u00e0 Europea).\nTipi.\nLa velocit\u00e0 e modalit\u00e0 dei test varia a seconda del test stesso.\nRaccolta dei dati.\nI crash test sono condotti con standard rigorosamente scientifici e sicuri. Ogni test \u00e8 molto costoso per cui devono essere estratti il maggior numero di dati da ognuno di essi. Solitamente questo richiede l'uso di strumenti per acquisire dati ad alta velocit\u00e0, almeno un accelerometro triassiale e un manichino da crash test.\nAttribuzione punteggi.\nIn ogni crash test viene attribuito un punteggio al veicolo testato. Il metodo di valutazione varia in base all'organizzazione che esegue il collaudo ma di solito \u00e8 espresso in \"stelline\", da 1 a 5."}
{"id": "1072603", "revid": "2120780", "url": "https://it.wikipedia.org/wiki?curid=1072603", "title": "Delegazione apostolica di Frosinone", "text": "La delegazione apostolica di Frosinone fu una suddivisione amministrativa dello Stato Pontificio. Comprendeva originariamente la parte centro - settentrionale delle province italiane di Frosinone e Latina e la parte meridionale della provincia di Roma.\nNella sua conformazione definitiva confinava a sud e a est con il Regno delle Due Sicilie, a nord con la comarca di Roma e a ovest con la delegazione di Velletri. Possedeva inoltre un\"exclave\" in territorio napoletano, corrispondente al governo di Pontecorvo.\nEra una delegazione di 2\u00aa classe.\nIstituzione.\nLa delegazione fu istituita per la prima volta da papa Benedetto XIV sulla base della preesistente provincia di Campagna e Marittima. Il pontefice mantenne la ripartizione in due distretti e la collocazione del capoluogo a Frosinone.\nSoppressione napoleonica.\nDurante l'effimera Repubblica Romana (1798-1799) il territorio dello Stato Pontificio fu diviso in otto dipartimenti. La delegazione di Frosinone venne soppressa e conflu\u00ec nel dipartimento del Circeo, con capoluogo Anagni. Il dipartimento era suddiviso in 18 cantoni, che facevano capo a tre tribunali (Anagni, Veroli e Sezze). Frosinone divenne capoluogo di cantone sotto la giurisdizione del tribunale di Veroli.\nCaduto il regime repubblicano le istituzioni pontificie furono ripristinate, ma vennero di nuovo meno nel 1809, con l'invasione napoleonica dello Stato della Chiesa. Il territorio frusinate entr\u00f2 a far parte del dipartimento del Tevere, con capoluogo a Roma. Sul modello dell\"arrondissement\" francese i due distretti furono rinominati circondari (di Frosinone e di Velletri).\nRestaurazione.\nDelegazione di seconda classe.\nIntervenuti il Congresso di Vienna e la Restaurazione, la Chiesa attu\u00f2 una complessiva riforma amministrativa territoriale con il \"motu proprio\" \"Quando per ammirabile disposizione\" di papa Pio VII (6 luglio 1816). La delegazione di Frosinone venne ripristinata e suddivisa in quattro distretti. La riforma ricalcava vagamente la vecchia conformazione amministrativa: entro il distretto di Roma furono incluse le delegazioni di seconda classe (Frosinone e Viterbo) e di terza (Civitavecchia e Rieti).\nSmembramento.\nCon il \"motu proprio\" \"Nel compiere il primo anno\" (21 dicembre 1827) papa Leone XII ripart\u00ec nuovamente la delegazione in due distretti (Frosinone e Pontecorvo).\nUn mutamento pi\u00f9 radicale fu prodotto invece dal \"motu proprio\" \"Luminose prove\" di Gregorio XVI (1\u00ba febbraio 1832), reso operativo dalla notificazione del cardinal Bernetti (6 febbraio). L'atto istituiva infatti la delegazione di Velletri, rendendola autonoma da Frosinone e assegnandole giurisdizione sul territorio pontino e lepino dell'antica Marittima. La variazione entr\u00f2 nel nuovo riparto territoriale pontificio del 1833.\nIl territorio residuo della giurisdizione di Frosinone era suddiviso nei governi di Alatri, Anagni, Ceccano, Ceprano, Ferentino, Guarcino, Monte San Giovanni, Paliano, Piperno, Vallecorsa, Veroli. Il distretto di Pontecorvo comprendeva solo il governo e il comune di Pontecorvo.\nLegazione di Marittima e Campagna.\nDopo la breve parentesi della Repubblica Romana del 1849, Pio IX, tornato a Roma dall'esilio, promosse una nuova riforma territoriale con un editto sul governo delle province e sull'amministrazione provinciale. La delegazione di Frosinone fu inclusa nella Legazione di Marittima e Campagna (IV Legazione), con capoluogo Velletri.\nUnit\u00e0 d'Italia.\nCircondario di Frosinone.\nNel 1861 l\"exclave\" di Pontecorvo fu definitivamente annessa al Regno d'Italia. L'intera delegazione pontificia cess\u00f2 di esistere con la presa di Roma (20 settembre 1870). Dalle sue ceneri nacque il circondario di Frosinone della provincia di Roma.\nLingua e dialetti.\n\u00c8 notorio che la lingua ufficiale dello Stato Pontificio fosse il latino.. Nella Delegazione di Frosinone prevalevano dialetti di tipo mediano, pi\u00f9 precisamente il dialetto laziale centro-settentrionale nelle sue varianti locali (attualmente impropriamente definite come \"dialetto ciociaro\"), o altri dialetti di transizione tra il laziale centro-settentrionale ed il dialetto laziale meridionale. A sud dell'area in questione, nella parte pi\u00f9 settentrionale della Terra di Lavoro e fino all'odierno confine regionale del Lazio prevalgono dialetti laziali meridionali, propriamente detti, simili alla lingua napoletano sul piano del vocabolario, ma con svariati elementi, in forma minore, dei dialetti abruzzesi (fonetica), laziale centro-settentrionale ed anche romanesco. Stesso discorso si pu\u00f2 fare per la citt\u00e0 di Pontecorvo (enclave pontificia in territorio borbonico) che ha un dialetto meridionale \"infiltrato\" da elementi dei dialetti mediani. Nella ex delegazione di Frosinone vi sono dialetti con intonazione estremamente segnata e a vocali \"piene\" (soprattutto quelli dei Monti Lepini) e altri (come ad esempio quelli di Frosinone e Terracina) che hanno in conguaglio in \"e\" della vocale finale (\"schwa velarizzato\").. Tuttavia \u00e8 possibile trovare molte affinit\u00e0 strutturali tra i dialetti della ex delegazione di Frosinone e i dialetti della parte attuale delle province di Frosinone e Latina appartenute al Regno di Napoli.\nLegati, governatori e delegati apostolici.\nI seguenti furono tutti governatori:\nI seguenti furono delegati apostolici:"}
{"id": "1072609", "revid": "685712", "url": "https://it.wikipedia.org/wiki?curid=1072609", "title": "Steve Jansen", "text": "Entrambi hanno debuttato discograficamente nel 1978, come, rispettivamente, batterista e cantante dei Japan.\nDopo lo scioglimento dei Japan nel 1982, Steve Jansen ha alternato la produzione di dischi in collaborazione con altri artisti, in qualit\u00e0 di batterista e tastierista, fra i quali gli altri ex componenti dei Japan, ovvero Mick Karn e Richard Barbieri (con quest'ultimo ha anche creato un duo chiamato The Dolphin Brothers) al lavoro di session man con vari artisti tra cui gli Icehouse, l'italiana Alice, Andrea Chimenti, Annie Lennox e soprattutto David Sylvian, suonando batteria e percussioni in quasi tutti i suoi album solisti, caratterizzandoli con il suo stile immediatamente riconoscibile.\nNel 2005 \u00e8 stato pubblicato \"Snow Borne Sorrow\", il primo album dei Nine Horses, band formata da Steve Jansen, David Sylvian e dal musicista tedesco Burnt Friedman. Nel gennaio 2008, Jansen pubblica il suo ultimo lavoro, Slope. \nNel 2009 esce \"A Secret Life\" in collaborazione con John Foxx e Steve D'Agostino."}
{"id": "1072612", "revid": "123949734", "url": "https://it.wikipedia.org/wiki?curid=1072612", "title": "THQ", "text": "THQ Inc. \u00e8 stata un'azienda statunitense dedita alla pubblicazione e allo sviluppo di videogiochi, fondata nel 1989 a New York e fallita nel 2013. Il nome deriva da \"Toy Head Quarters\", un precedente fabbricante di giocattoli.\nLa societ\u00e0 sviluppava prodotti per tutte le principali console, sistemi portatili, come per personal computer e apparecchi wireless. I titoli THQ si estendevano per tutta la gamma dei generi pi\u00f9 popolari di videogiochi, inclusi i giochi di azione, avventura, corse, combattimenti e wrestling, sparatutto in prima persona, puzzle, giochi di ruolo, simulazioni, sport e strategia. THQ ha creato, registrato e comprato un significativo gruppo di marchi blasonati in questo campo.\nLa societ\u00e0 ha avuto diversi titoli in sviluppo per le console di ultima generazione e per i personal computer, inclusi \"\", \"Saints Row\", \"Destroy All Humans!\", \"Company of Heroes\" e \"Stuntman\". I franchise maggiori includevano le licenze concesse a lungo termine per i maggiori titoli, come le \"partnership\" con WWE, Disney\u2022Pixar e Nickelodeon. \nInoltre, la compagnia deteneva i diritti a lungo termine delle Bratz dalla MGA Entertainment e i diritti completi per lo sfruttamento di \"Warhammer 40.000\" dalla Games Workshop.\nStoria.\nLa societ\u00e0 venne fondata nel 1989 come Trinity Acquisition Corporation. \nNel 1991 assorb\u00ec il produttore di giocattoli \"Toy HeadQuarters\" che talvolta utilizzava la sigla T*HQ. \nNel 1994 il nome venne cambiato in THQ e venne abbandonato il settore dei giocattoli, puntando unicamente sui videogiochi.\nNel 2009 la societ\u00e0 per contrastare la grave crisi finanziaria ha reso indipendenti gli \"Incinerator Studios\" e gli \"Heavy Iron Studios\". La societ\u00e0 \u00e8 in cerca di un acquirente per i \"Big Huge Games\", con questa strategia THQ conta di ridurre i costi di 220 milioni di dollari.\nIl 20 dicembre 2012 THQ ha dichiarato bancarotta e ha manifestato la volont\u00e0 di avvalersi del Chapter 11. THQ ha reso noto che metter\u00e0 all'asta i propri franchise che potranno essere acquistati dal miglior offerente.\nIl 23 gennaio 2013 THQ dichiara il fallimento e chiude definitivamente i battenti, cedendo lo studio Relic Entertainment a SEGA, Volition, Inc e i franchise Metro e Saints Row a Koch Media, il franchise Homefront a Crytek, Evolve e la licenza WWE a Take Two Interactive e THQ Montreal e South Park a Ubisoft. Uno dei fondatori di Platinum Games, Atsushi Inaba, ha dichiarato di essere interessato all'IP Darksiders, nonostante questo sia stato acquistato da Nordic Games. THQ ha infine confermato di aver venduto le licenze Disney\u2022Pixar e Nickelodeon alla Activision.\nNordic Games, nel 2016, acquisisce il marchio della defunta \"THQ\" e rinomina l'azienda in THQ Nordic mantenendo il vecchio logo \"THQ\".\nStudi.\nTHQ ha posseduto diversi studi operanti nel settore dello sviluppo di videogiochi, alcuni con un notevole grado di indipendenza.\nBlue Tongue Entertainment.\nFondato nel 1995 e acquistato da THQ nel 2004, Blue Tongue Entertainment Pty. Ltd. si trova a Melbourne. Blue Tongue ha commercializzato titoli di svariato genere, da simulazioni per PC Windows PC a platforms per console. I titoli pi\u00f9 recenti di Blue Tongue includono Barnyard per Nintendo Wii, PlayStation2, Nintendo GameCube e Windows PC; e Nicktoons Battle for Volcano Island per PlayStation 2 e GameCube. Lo studio \u00e8 stato chiuso nell'agosto 2011.\nConcrete Games.\nSituata a Carlsbad (California), Concrete Games \u00e8 stata costituita dalla THQ nel 2004 e ha un team in espansione di grandi talenti individuali che portano anni di esperienza nel campo dello sviluppo di videogames allo Studio System THQ. I membri del team hanno contribuito a titoli come Halo e Halo 2, Medal of Honor, ed Everquest. Concrete Games si sta concentrando su titoli per le console di ultima generazione e titoli originali.\nCranky Pants Games.\nCreata dalla THQ nel 2002, Cranky Pants Games mise assieme talenti veterani dell'industria provenienti dalla Electronic Arts, da Nintendo, e da Valve per concentrarsi su design di ultimo grido e plaforms per le ultime generazioni di console. Cranky Pants svilupp\u00f2 per la PlayStation 2 e l'Xbox, basandosi sul film horror di culto di Sam Raimi. Cranky Pants inoltre cre\u00f2 le versioni per Nintendo GameCube di Red Faction II e . Al momento Cranky Pants sta lavorando su nuovi titoli per le ultime generazioni di console. Cranky Pants Games ora \u00e8 situata presso Seattle.\nHeavy Iron Studios.\nHeavy Iron Studios fu fondata come uno studio THQ nel 1999. Heavy Iron ha lavorato in stretta collaborazione con creatori di film di alto profilo ed ai loro titoli, inclusi Gli Incredibili di Disney\u2022Pixar ed il videogame del film su SpongeBob. I precedenti titoli di Heavy Iron includono e . Entrambi questi titoli furono nominati come \"Children's Title of the Year.\" in due anni consecutivi dalla Academy of Interactive Arts &amp; Sciences. Heavy Iron sta ora lavorando sulle console di ultima generazione in titoli d'azione e di genere platform. Lo studio Heavy Iron si trova a Los Angeles. Nel 2009 gli studi sono stati resi indipendenti.\nHelixe Games.\nFondata nel luglio del 2000, Helixe Games si specializza nello sviluppo innovativo di titoli per le console portatili della Nintendo. Lo studio ha prodotto giochi per Nintendo DS e Game Boy Advance, come Gli Incredibili e Cars della Disney\u2022Pixar, o ancora i giochi basati sul franchise di Star Wars e Scooby-Doo, e numerosi titoli basati sui marchi di Nickelodeon. Oggi, Helixe si sta concentrando su giochi di altro profilo sotto licenza per Nintendo DS e Game Boy Advance. Helixe si trova poco fuori Boston.\nIncinerator Studios.\nCreata da THQ nel 2005, Incinerator Studios fu fondata da veterani dell'indutstia con esperienze di sviluppo nei marchi NFL GameDay, Twisted Metal, e della Sony, come anche dal marchio Midnight Club della Rockstar Games. Incinerator ha prodotto Cars della Disney\u2022Pixar per il Nintendo Wii, ed ora sta creando progetti multi-genere per tutte le console di nuova generazione. Gli \"studios Incinerator\" si trovano a Carlsbad (California). Gli \"studios\" sono stati resi indipendenti nel 2009.\nJuice Games.\nFondata nel 2003 e acquistata da THQ nel 2006, Juice Games ha pubblicato Juiced nel giugno 2005, raccogliendo un milione e mezzo di pezzi venduti. Il gioco gli valse il premio come miglior nuovo Studio Europeo 2005 nei Develop Industry Excellence Awards. Juice Games inoltre sviluppa titoli per varie piattaforme portatili e cellulari. Juice Games si trova a Warrington, Regno Unito.\nKaos Studios.\nFondato da THQ nel 2005, Kaos Studios era composto da veterani nell'industria dei videogame del genere first person shooter. Il centro del gruppo aveva avuto ruoli chiave in Desert Combat della Trauma Studios, in Battlefield 1942, e includeva membri del team di ricerca e sviluppo che aveva lavorato a Battlefield 2 per la DICE. Membri aggiuntivi del team formato da cinquanta persone avevano contribuito allo sviluppo di sparatutto come FEAR, Medal of Honor, e Doom 3. Kaos Studios ha base a New York. Lo studio \u00e8 stato chiuso nel corso del 2011.\nLocomotive Games.\nPrecedentemente Pacific Coast Power &amp; Light, Locomotive Games fu fondata nel 1997 e acquistata nel 1999 da THQ. Locomotive Games ha sviluppato titoli di corse, arcade e azione per PSP e Nintendo Wii, come Cars della Disney\u2022Pixar per PSP. Inizialmente Locomotive collabor\u00f2 con THQ per titoli come Nuclear Strike e Road Rash per Nintendo 64. Dopo esser diventato uno studio ufficiale THQ, Locomotive svilupp\u00f2 MX Superfly. Al momento, Locomotive \u00e8 al lavoro su svariatit titoli sia per PSP che per Wii. Lo studio si trova a Santa Clara (California).\nMass Media.\nIl nucleo di Mass Media si riun\u00ec nei tardi anni 80 in Cinemaware. Nel 1995, Mass Media divenne uno sviluppatore esclusivo per la Time Warner Interactive. Da allora e sino ad essere acquistata da THQ, Mass Media era uno sviluppatore indipendente. La compagnia ha base a Moorpark (California), e ha lavorato a titoli come Full Spectrum Warrior e per THQ.\nParadigm Entertainment.\nFondata da veterani dell'industria nel 1997, e acquistata da THQ nel 2006, Paradigm Entertainment ha progetti multipli per le console di ultima generazione, incluso il prossimo gioco di guida Stuntman. Paradigm ha creato una variet\u00e0 di noti giochi d'azione come Pilot Wings 64, Beetle Adventure Racing, e SpyHunter. Lo studio si trova vicino a Dallas.\nRainbow Studios.\nSituata a Phoenix, Rainbow Studios \u00e8 stata fondata nel 1996 e acquistata da THQ nel 2001. Nel 2006, Rainbow ha sviluppato Cars della Disney\u2022Pixar, un titolo di corse basato sul film, e l'ha pubblicato per tutte le principali piattaforme. Rainbow ha inoltre sviluppato per il franchise \"MX\", in titoli come MX Unleashed e MX vs. ATV Unleashed, entrambi i quali raccolsero i riconoscimenti di \"Greatest Hits\" e \"Platinum Hits\" da Sony e Microsoft. Durante i suoi quindici anni di storia, l'esperienza di Rainbow gli fece guadagnare successo con titoli come Motocross Madness, Motocross Madness 2 (vincitore del titolo come Best Sports Computer Game 2000 agli Academy of Interactive Arts &amp; Sciences), Splashdown, ATV Off-Road Fury, ATV Off-Road Fury 2, e Mat Hoffman Pro BMX 2. Secondo il loro sito, Rainbow Studios sta al momento sviluppando un nuov giodi azione\\avventura esclusivo per il Wii.\nRelic Entertainment.\nSituata a Vancouver, Relic Entertainment \u00e8 stata fondata nel 1997 e acquistata da THQ nel 2004. Relic Entertainment sviluppa giochi RTS, come Company of Heroes, uno dei videogame per PC pi\u00f9 quotati del momento. La storia di Relic incomincia con Homeworld, che ha ricevuto numerosi titoli come Game of the Year e Strategy Game of the Year da PC Gamer e Computer Gaming World. Da allora, Relic ha distribuito (co-sviluppato con Barking Dog Studios), Impossible Creatures, Homeworld 2, , , , \"The Outfit\", e Company of Heroes. Relic sta ora lavorando su svariatiti titoli per PC e console, e sta esplorando innovazioni del campo del gioco online.\nTHQ Studio Australia.\nFondato nel gennaio 2003, THQ Studio Australia ha sviluppato come titolo di lancio per Nintendo Wii e per PlayStation 2, Xbox, e Nintendo GameCube. Lo studio ha inoltre creato titoli di successo sui marchi Nickelodeon, come ' e ' per PlayStation 2, Xbox e GameCube. Con un forte gruppo tecnologico, lo studio sta costruendo titoli per le console, con progetti di produzione per Nintendo Wii, Xbox 360, e PlayStation 3. THQ Studio Australia si trova a Brisbane, terza citt\u00e0 della nazione.\nVigil Games.\nVigil Games \u00e8 stata fondata nel 2005, e acquistata da THQ nel 2006. I componenti del team hanno partecipato nello sviluppo di titoli come Unreal Tournament, Tom Clancy's Ghost Recon, Dark Age of Camelot, Daxter, Darksiders, . Vigil Games si trova ad Austin.\nVolition.\nLa Volition \u00e8 stata acquistata nel 2000 per sviluppare titoli originali per tutte le principali console. La societ\u00e0 \u00e8 stata creata quando Parallax Software (lo sviluppatore della serie Descent) si divise (l'altra met\u00e0 era costituita dalla ora defunta Outrage Entertainment che svilupp\u00f2 Descent 3 e Alter Echo.). Volition, Inc. svilupp\u00f2 inoltre la serie di simulazioni spaziali FreeSpace, ed altri titoli come: \"Red Faction\", \"Red Faction II\", \"Summoner\", \"Il Punitore\". Nell'agosto 2006, THQ e Volition hanno pubblicato \"Saints Row\", il primo gioco di nuova generazione a mondo esplorabile per Xbox 360. Assieme a caratteristiche innovative, \"Saints Row\" combina una vasta possibilit\u00e0 di personalizzazione dei personaggi e delle auto con la possibilit\u00e0 di giocare in multiplayer sulla rete Xbox Live. Saints Row \u00e8 stato in cima alle classifiche di vendita subito dopo la sua distribuzione, e ha ricevuto il titolo di Editor's Choice da IGN.com e \"GamePro\". Volition si trova a Champaign (Illinois).\nBig Huge Games.\nLa Big Huge Games fu fondata nel 2000 e acquisita il 17 gennaio 2008 divenendo una sussidiaria della THQ. Nel 2009 per sopravvivere alla grave crisi che affligge la societ\u00e0 gli studio sono stati messi in vendita."}
{"id": "1072615", "revid": "508036", "url": "https://it.wikipedia.org/wiki?curid=1072615", "title": "Trofeo Giuseppe Garibaldi", "text": "Il trofeo Giuseppe Garibaldi (in francese \"Troph\u00e9e Giuseppe Garibaldi\") \u00e8 un premio annualmente in palio tra le nazionali di rugby a 15 di e ; fu istituito per commemorare il bicentenario della nascita di Giuseppe Garibaldi a Nizza, oggi citt\u00e0 della Francia ma all'epoca appartenente all'omonima contea, successivamente fusasi nel 1847 nel Regno di Sardegna.\nIl trofeo \u00e8 opera di Jean-Pierre Rives, ex-capitano della negli anni settanta e ottanta, ora scultore professionista.\nIl primo incontro si tenne il 3 febbraio 2007 durante il Sei Nazioni allo stadio Flaminio di Roma, all'epoca sede degli incontri interni dell', e fu vinto dalla 39-3.\nIl premio ha il suo corrispettivo nel trofeo Anita Garibaldi, dal 2017 in palio tra le Nazionali femminili di e .\nStoria.\nIn collaborazione con il Comitato Internazionale del bicentenario Giuseppe Garibaldi e sotto l'egida del Comitato del 6 Nazioni, la Federazione Italiana di Rugby e quella Francese hanno deciso di creare questo trofeo in occasione delle celebrazioni, nel 2007, del bicentenario dalla nascita di Giuseppe Garibaldi, eroe dell'indipendenza italiana.\nSi \u00e8 voluto inoltre donare un po' di visibilit\u00e0 a questo incontro, imitando altri trofei del rugby internazionale destinati al vincitore di match fra due nazioni, come la Calcutta Cup (Inghilterra contro Scozia) o la Bledisloe Cup (Nuova Zelanda contro Australia).\nL'International Rugby Board ha approvato la costituzione di questo nuovo trofeo nel dicembre 2006.\n\u00c8 stato consegnato per la prima volta il 3 febbraio 2007 allo stadio Flaminio di Roma, dopo la vittoria della Francia, al capitano Rapha\u00ebl Iba\u00f1ez.\nIl 12 marzo 2011 allo stadio Flaminio, la Nazionale italiana si impone per la prima volta per 22 a 21."}
{"id": "1072616", "revid": "108559", "url": "https://it.wikipedia.org/wiki?curid=1072616", "title": "Tolomeo Fiscone", "text": ""}
{"id": "1072618", "revid": "108559", "url": "https://it.wikipedia.org/wiki?curid=1072618", "title": "Tolomeo VIII Evergete", "text": ""}
{"id": "1072636", "revid": "123852320", "url": "https://it.wikipedia.org/wiki?curid=1072636", "title": "Paolo Jannacci", "text": "Jazzista eclettico, suona il pianoforte, la fisarmonica e il basso.\nBiografia.\nFiglio del famoso cantautore e musicista milanese Enzo Jannacci e di sua moglie Giuliana Orefice, inizia gli studi in campo musicale all'et\u00e0 di sei anni con Lina Marzotto Pollini e Davide Tai. Prosegue gli studi di strumento e armonia con il padre Enzo Jannacci, Paolo Tomelleri e il maestro Ilario Nicotra, parallelamente ad una formazione linguistico-umanistica.\n\u00c8 un musicista professionista dal 1988.\nNel 1990 si diploma al liceo linguistico Internazionale di Milano.\nDal 2008 si perfeziona musicalmente presso il Conservatorio Giuseppe Verdi di Como con il maestro Carlo Morena.\nSposato con Chiara, ha una figlia di nome Allegra, nata nel 2008.\nSanremo 2020.\nIl 31 dicembre 2019 viene annunciata la sua partecipazione al Festival di Sanremo 2020 con il brano \"Voglio parlarti adesso,\" ottenendo il 16\u00ba posto finale.\nFormazioni.\nSuona jazz attivamente con il suo trio (Marco Ricci e Stefano Bagnoli), con i suoi duo: (1 con Daniele Moretto alla tromba e flicorno) (2 con Luca Meneghello alla chitarra acustica ed elettrica) e con il suo quartetto: (Marco Ricci, Stefano Bagnoli e Daniele Moretto), e \"In Concerto Con Enzo\" (esecuzione di brani jazz e canzoni del padre).\nAttivit\u00e0.\nL'attivit\u00e0 di Paolo Jannacci si suddivide in diversi campi: colonne sonore per film, pubblicit\u00e0, produzioni discografiche e recitazione.\nColonne sonore.\nCompone anche colonne sonore per i documentari di Dario Barezzi:\nInsegnamento.\nInsegna musica d'insieme al CPM (Centro Professione Musica) a Milano."}
{"id": "1072645", "revid": "122246", "url": "https://it.wikipedia.org/wiki?curid=1072645", "title": "World League di pallavolo 1997", "text": "L'VIII World League di pallavolo maschile si svolse dal 16 maggio al 5 luglio 1997. Dopo la fase a gironi, la fase finale, a cui si qualificarono le prime squadre classificate nei tre gironi di qualificazione, le due migliori seconde e la Russia, paese ospitante, si disput\u00f2 dal 30 giugno al 5 luglio a Mosca, in Russia. La vittoria finale and\u00f2 per la sesta volta all'Italia.\nPodio.\nCampione.\nItalia(Sesto titolo)\nSecondo posto.\nCuba\nTerzo posto.\nRussia"}
{"id": "1072654", "revid": "298229", "url": "https://it.wikipedia.org/wiki?curid=1072654", "title": "Pallavolo ai Giochi della XVIII Olimpiade", "text": "La pallavolo ai Giochi della XVIII Olimpiadi ha assegnato 6 medaglie, 3 in ambito maschile, 3 in quella femminile. La medaglia d'oro \u00e8 stata vinta dalla nazionale maschile dell'URSS e dalla nazionale femminile del Giappone."}
{"id": "1072656", "revid": "1605525", "url": "https://it.wikipedia.org/wiki?curid=1072656", "title": "L.A. Tattoo", "text": "L.A. Tattoo (\"The forgotten man\") \u00e8 un romanzo di Robert Crais. Scritto nel 2005 e pubblicato da Arnoldo Mondadori Editore nel 2006 con la traduzione di Annamaria Raffo.\nTrama.\nNuova avventura del personaggio Elvis Cole investigatore privato ispirato alla figura del padre dello scrittore.\nInizia quando viene chiamato per riconoscere il cadavere di suo padre che egli non ha mai conosciuto e che tentava di trovare per poterlo riabbracciare. Indagando su questo omicidio rimane coinvolto in una serie di inquietanti fatti. Mentre si rende conto di essere uno strumento nelle mani di un pericoloso assassino."}
{"id": "1072657", "revid": "1784938", "url": "https://it.wikipedia.org/wiki?curid=1072657", "title": "Carlo Gozzi (drammaturgo)", "text": "Negli anni '60 del Settecento fu protagonista di una polemica sul teatro con il conterraneo Carlo Goldoni: Gozzi difendeva i vecchi artifici della Commedia dell'Arte contro le novit\u00e0 introdotte nel teatro da Goldoni; infatti la sua fiaba teatrale \"L'amore delle tre melarance\" del 1761 rappresenta il manifesto gozziano contro la riforma goldoniana e le opere di Pietro Chiari (nella fiaba Fata Morgana rappresenta il Chiari, mentre Mago Celio il Goldoni).\nBiografia.\nSesto degli undici figli del Conte Jacopo Antonio Gozzi ed Angiola Tiepolo, nacque in una famiglia di lontana origine bergamasca che, giunta a Venezia nel Cinquecento, vi aveva fatto fortuna acquistando propriet\u00e0 sia in citt\u00e0 che nell'entroterra (tra cui una villa a Visinale, in Friuli). Nel Seicento i Gozzi avevano pure ottenuto il titolo comitale, ma la loro prosperit\u00e0 venne meno all'inizio del Settecento.\nQuesta situazione influenz\u00f2 la formazione di Carlo, come ricord\u00f2 lui stesso nelle \"Memorie inutili\": mentre ai fratelli maggiori, Gasparo e Francesco, veniva impartita un'istruzione regolare presso collegi pubblici, lui ebbe solo delle occasionali lezioni da mediocri sacerdoti. Dovette quindi approfondire gli studi da autodidatta, spronato dal desiderio di imitare Gasparo che proprio in quegli anni stava emergendo come letterato; studi\u00f2 particolarmente gli autori della letteratura toscana del Tre-Cinquecento, come i novellieri Sacchetti e Firenzuola e gli irregolari Pulci, Burchiello e Berni.\nNel 1740 si arruol\u00f2 nell'esercito e visse per quattro anni in Dalmazia. Al ritorno riprese gli studi letterari e si fece ben presto una reputazione come il membro pi\u00f9 brillante dell'Accademia dei Granelleschi, cui venne ammesso grazie ad alcuni pezzi satirici. Questa societ\u00e0, devota alla convivialit\u00e0 e allo spirito, aveva anche obiettivi letterari seri e preservava con zelo la letteratura toscana da influenze straniere.\nLo spostamento dell'antica commedia italiana ai drammi di Pietro Chiari ed ai lavori di Carlo Goldoni, modellati su esempi francesi, minacciarono di sconfiggere gli sforzi della societ\u00e0; nel 1757 Gozzi la salv\u00f2 pubblicando un poema satirico, \"La tartana degli influssi per l'anno 1756\", e nel 1761 la commedia \"L'amore per le tre melarance o Analisi riflessiva della fiaba\", una parodia dello stile degli altri due poeti, basata sulle fiabe. Per metterla in scena ottenne i servizi della compagnia teatrale di Antonio Sacchi. Grazie alle loro abilit\u00e0 satiriche, la commedia ebbe un successo straordinario. \nI componenti della compagnia Sacchi furono colpiti dall'effetto prodotto sul pubblico dall'introduzione del soprannaturale o elemento mitico, che prima avevano semplicemente utilizzato come un mezzo per i loro obiettivi satirici. \nGozzi produsse in seguito una serie di pezzi drammatici basati sulle fiabe: inizialmente queste opere divennero popolari, ma dopo lo smembramento della compagnia Sacchi caddero nel dimenticatoio. Furono molto apprezzate anche da Goethe, Schlegel, Madame de Sta\u00ebl e Sismondi. Uno di questi testi drammatici, \"Turandot\", fu tradotto da Schiller e ispir\u00f3 a Puccini l'opera omonima.\nNei suoi ultimi anni, Gozzi inizi\u00f2 a produrre tragedie in cui introdusse ampiamente elementi comici: le sue opere risultarono, perci\u00f2, troppo innovative per l'epoca. A mano a mano che le sue innovazioni si rivelavano inaccettabili ai critici, Gozzi cominci\u00f2 a volgere la sua attenzione ai drammi spagnoli, da cui ottenne modelli per varie rappresentazioni, che ebbero, per\u00f2, un successo minore rispetto ai suoi primi drammi, pur valorizzando le doti artistiche dell'attrice Teodora Ricci, amante di Gozzi.\nAnche il fratello di Carlo Gozzi, Gasparo Gozzi, fu uno scrittore.\nI suoi lavori furono pubblicati sotto la sua supervisione a Venezia la prima volta in 8 volumi (Colombani, 1772-1774), la seconda in 14 volumi (Zanardi, 1801-1803)."}
{"id": "1072665", "revid": "834", "url": "https://it.wikipedia.org/wiki?curid=1072665", "title": "Insieme sfumato", "text": ""}
{"id": "1072675", "revid": "116292517", "url": "https://it.wikipedia.org/wiki?curid=1072675", "title": "Giambattista Roberti", "text": "Biografia.\nNacque da Roberto Roberti e Francesca Fracanzani. La famiglia vantava origini nobiliari, bench\u00e9 Roberti non usasse con frequenza il titolo di conte nel siglare i suoi scritti. \nNel 1729 fu mandato a Padova per iniziare il corso di studi presso il collegio dei Gesuiti, finch\u00e9 nel 1736 non scelse di conseguire i voti.\nRoberti si trov\u00f2 sulle prime indeciso se entrare nell'ordine dei Benedettini o nella Compagnia di Ges\u00f9. Si risolse per la seconda ipotesi. Il 20 maggio 1736 inizi\u00f2, come novizio, il cursus di studi presso l'istituto S. Ignazio di Bologna. In una citt\u00e0 ricca di interessi per chi nutrisse vocazioni artistiche e letterarie Roberti port\u00f2 a termine il ciclo di studi presso il Collegio di S. Lucia, dove, nel 1743, fu ordinato sacerdote.\nNell'autunno dello stesso anno si rec\u00f2 a Brescia in qualit\u00e0 di maestro di umanit\u00e0 presso il Collegio di S. Antonio; qui ebbe modo di conoscere l'abate Saverio Bettinelli, con cui strinse una amicizia destinata a durare a lungo, e con il quale condivider\u00e0 le prime esperienze letterarie. Sono infatti questi gli anni dei suoi primi scritti: nel 1744 conclude una prima stesura del poemetto \"La Moda\" e pubblica la prima edizione del poemetto \"Le Fragole\", entrambi composti in occasione di nozze illustri. Nel 1746 Roberti si trasfer\u00ec a Parma, presso il Collegio dei Nobili, dove insegn\u00f2 Rettorica e ricopr\u00ec la carica di Accademico fino al 1751, quando gli succedette lo stesso Bettinelli. In qualit\u00e0 di Accademico Roberti si trov\u00f2 preposto all'organizzazione delle rappresentazioni teatrali, che costituivano un momento decisivo nel metodo educativo dei collegi gesuiti. Questa esperienza influenz\u00f2 il gusto e la sensibilit\u00e0 artistica del Roberti, che si interess\u00f2 molto da vicino alle esperienze teatrali italiane e europee di quegli anni, mostrando particolare predilezione per le opere di Carlo Goldoni. Oltre a numerose lettere di elogio e stima al commediografo, Roberti manifest\u00f2 l'ammirazione al Goldoni dedicandogli il poemetto intitolato \"La Commedia\". Qui Roberti tratteggia la storia delle rappresentazioni sceniche dalle origini fino ai tempi moderni, arrivando alla riforma goldoniana che, non capita da molti, egli appoggia con sincerit\u00e0. Goldoni ricambiava la stima per il gesuita, tanto che nel 1754 scrisse per lui la commedia \"L'impostore\".\nNel 1751 fece ritorno a Bologna, dove insegn\u00f2 filosofia nel Collegio di S. Lucia. In questi anni si consolid\u00f2 la vocazione letteraria gi\u00e0 sbocciata negli anni precedenti, e si manifestarono i segni di una vorace curiosit\u00e0 scientifica, favorita anche da amicizie con personaggi di riconosciuta fama attratti da quel polo di sapere e di confronto culturale che era la Bologna del Settecento: ricordiamo fra tutti i nomi di Francesco Algarotti, il cui'\u2019Newtonianismo per le dame'\u2019 rappresenta l'emblema della divulgazione scientifica in voga nel Settecento, e Jacopo Vittorelli, autore delle cose pi\u00f9 delicate che abbia saputo esprimere l'Arcadia.\nCon la recita del \"Panegirico scritto in onore di S. Filippo Neri\" Roberti fece ingresso ufficiale nella Bologna letteraria, nel mondo dei salotti e delle accademie. Ma egli, bench\u00e9 fosse affiliato a molte di queste, le considerava \u201cspossate\u201d, e vi si recava a recitare versi solo raramente. Risalgono al periodo bolognese molte delle sue opere pi\u00f9 importanti, quali la Lettera sull'uso della fisica in poesia, i quattro \"Trattati sul lusso\", la \"Lettera di un bambino di sedici mesi\". Infine \u00e8 a Bologna che vide la luce la prima raccolta di opere del Roberti, il cui primo di otto volumi usc\u00ec nel 1767 per i torchi di Lelio della Volpe.\nA Bologna Roberti stette quasi vent'anni, \"la pi\u00f9 lunga e la pi\u00f9 felice parte di sua vita\"; la sua attivit\u00e0 principale era quella di tenere lezioni di Sacra Scrittura in Chiesa, compito che egli assolse ininterrottamente dal 1755 al 1773. Recit\u00f2 circa duecento lezioni spaziando da un capo all'altro delle Sacre Scritture e riscuotendo grande successo presso i fedeli bolognesi.\nLa sua attivit\u00e0 fu spezzata bruscamente il 21 luglio 1773, giorno in cui Papa Clemente XIV sanc\u00ec la soppressione della Compagnia. Abbandonata per sempre l'amata Bologna, dopo alcuni anni di spostamenti fra Padova, Vicenza e Treviso, il Roberti si stabil\u00ec definitivamente nella citt\u00e0 natale ai piedi del Grappa. Qui pass\u00f2 le sue giornate dividendosi fra l'amministrazione della confessione e l'insegnamento del catechismo. \nMa l'attivit\u00e0 intellettuale non si interrompe, anzi \u00e8 vivificata dalla tranquillit\u00e0 concessa dall'isolamento. Nella quiete bassanese Roberti si dedic\u00f2 con sistematicit\u00e0 all'attivit\u00e0 apologetica e trattatistica, approfondendo nella prosa dotta e filosofica del trattato i temi pi\u00f9 urgenti della crisi che la sua epoca stava vivendo e di cui egli aveva fatto esperienza sulla propria pelle. Si confront\u00f2 con il pensiero del suo tempo, lo medit\u00f2 e ne studi\u00f2 i punti deboli, scese in campo nella difesa della fede cristiana, partendo da un'analisi oggettiva dei comportamenti e delle pratiche della fede. Il frutto di questi anni di riflessione \u00e8 una serie di scritti contenenti le pagine pi\u00f9 importanti del gesuita bassanese. Fra queste menzioniamo il trattato \"Del leggere i libri di metafisica e divertimento\" e le \"Annotazioni sopra l'umanit\u00e0 del secolo Decimottavo\": due opere che ebbero successo anche al di l\u00e0 dei confini italiani.\nGiambattista Roberti, ammalatosi, mor\u00ec il 29 luglio 1786, nella sua casa di Bassano, circondato dall'affetto dei parenti.\nAspetti.\nLettore instancabile e onnivoro, Roberti era costantemente aggiornato sul dibattito culturale e letterario, non solo italiano. \nRoberti conosce la cultura europea, medita a fondo sull'Illuminismo e ne analizza profondamente il carattere e i risvolti, soffermandosi innanzitutto sui \u201cfari\u201d francesi, Rousseau e Voltaire in primis, e sull'Enciclopedia; con pari attenzione segue la cultura letteraria e filosofico-teologica inglese, n\u00e9 dimentica l'ambiente asburgico. La stessa formazione spirituale e culturale della Compagnia di Ges\u00f9 insegnava un'apertura mentale ad ampio raggio; inoltre una profonda erudizione era l'arma migliore contro i nemici che dovevano combattere, e Roberti si mostr\u00f2 fedele al principio per cui conoscere a fondo le tesi di un avversario permette di confutarle meglio.\nBench\u00e9 schierato combattivamente su un versante anti-illuminista, il pensiero cattolico del secondo Settecento conosce quel fenomeno chiaroscurale definito come Cattolicesimo illuminato, o Aufklarung cattolica. Anche in Italia si delinea una apologetica del cristianesimo basata su una categoria assai cara alla riflessione dei \u201clumi\u201d, quella della sua \u201cutilit\u00e0 sociale\u201d. Il Roberti si presenta come il pi\u00f9 tipico esponente di una apologetica anti-illuministica che non rinuncia a proclamare la compossibilit\u00e0 del cristianesimo con aspetti della moderna cultura illuminista.\nLa sua opera pi\u00f9 celebre, le Annotazioni sopra l'umanit\u00e0 del secolo Decimottavo, si conclude ricordando che Ges\u00f9 si \u00e8 presentato come \u201cil legislatore e insieme l'esemplare di quella carit\u00e0\u201d che pu\u00f2 rendere la vita civile tanto felice quanto i lumi desiderano. Ed il riferimento alla carit\u00e0 come nucleo centrale della predicazione e della pratica di Ges\u00f9 e come direttiva per i fedeli contemporanei assume contenuti che, pur rifacendosi alla tradizione muratoriana, tendono ormai a superarla. Sul piano sociale infatti non si tratta per il Roberti soltanto di soccorrere i poveri mediante lo stabilimento di adeguate istituzioni, ma soprattutto di intervenire a favore dei contadini, assicurando loro la possibilit\u00e0 di diventare degli \u201cutili cittadini\u201d. In queste riflessioni del Roberti si avverte perfino una certa influenza del Rousseau.\nIn quest'opera il gesuita osserva, valuta e critica l'umanit\u00e0 (intesa come solidariet\u00e0 umana e onest\u00e0 di costumi, come inclinazione alla realizzazione dei principi di uguaglianza e libert\u00e0) troppo spesso chiacchierata, vanesia e vuota del suo secolo, spesso vissuta in maniera contraddittoria e discontinua, professata a gran voce ma praticata poco, preoccupata della felicit\u00e0 dell'intero universo, ma miope su chi vicino a noi giace nel bisogno. Questo tema si dilata in una riflessione su una questione cruciale del suo tempo, la tratta degli schiavi. Roberti sferra un attacco sferzante alla falsit\u00e0 ipocrita del suo tempo, non risparmiando una ferma e onesta critica all'Europa cristiana, invitando in nome della vera umanit\u00e0 a porre fine alla pratica aberrante e disumana del commercio degli uomini.\nNonostante queste posizioni \u201cumanitarie\u201d, non si pu\u00f2 sostenere che Roberti fu vicino al pensiero illuminista, o che il suo pensiero prevalse ottenendo adesioni e riconoscimenti facendo eco nei salotti delle capitali; \u00e8 per\u00f2 giusto affermare che egli ebbe una coscienza culturale nuova, dialettica, di ampio respiro, matur\u00f2 un'apertura intellettuale di difficile riscontro in molta parte della classe intellettuale italiana dell'epoca.\nAnche con il mondo culturale e letterario della sua epoca il Roberti si confronta criticamente, toccando il centro della questione nel trattato \"Del leggere libri di metafisica e di divertimento\", nel quale mostra di individuare con chiarezza nella produzione romanzesca i caratteri di irreligiosit\u00e0 e di licenziosit\u00e0 tipici del mondo dei lumi. Il successo che quest'opera ebbe oltralpe si deve anche al fatto che l'argomento poteva tornare di attualit\u00e0 nel mondo tedesco che vedeva le prime prove di Wieland e di Goethe. La stampa conobbe nel Settecento una diffusione sempre pi\u00f9 vasta e capillare; essa serv\u00ec a divulgare nell'intera Europa il pensiero dei Philosophes i quali combattevano una battaglia per strappare definitivamente la cultura all'egemonia del mondo cristiano, che a detta loro l'aveva monopolizzata e mortificata imprigionandola al servizio della loro \u00e9lite. Al successo di questa avanzata corrispondeva la laicizzazione del sapere, contro alla quale la Chiesa reagiva con difficolt\u00e0.\n\u00c8 su questo problema che interviene il Roberti, il quale discute della buona e della cattiva stampa, e dell'azione degli stampatori nel suo secolo. Lo scrittore in particolare esamina e contesta il romanzo, genere di divertimento nuovo e alla moda. Qui il Roberti veste i panni del moralista quanto del critico letterario moderno. Egli divide i romanzi in due categorie: quelli licenziosi e quelli vani. I romanzi seminano e diffondono un modello di vita e costumi manifestamente rilassati e contrari all'etica cristiana: offrono \u201cuna pittura dei delitti\u201d e insieme una \u201capologia dei delitti\u201d.\nLa collaborazione con i Remondini.\nUna conferma dell'impegno culturale del Roberti \u00e8 data dalla sua collaborazione con l'importante tipografia bassanese dei fratelli Remondini, per i quali offre la sua consulenza, suggerendo e caldeggiando agli stampatori opere di cui aveva notizia: si tratta dell'esempio pi\u00f9 interessante di un ex-gesuita avviatosi a collaborare con un editore emergente, e non \u00e8 che una prova ulteriore di quanto il Roberti fosse preparato e attento sul terreno della cultura contemporanea.\nAi Remondini, che pubblicarono le opere che Roberti scrisse negli ultimi anni, rimase in eredit\u00e0 il compito di raccogliere e pubblicare l'opera omnia del conte gesuita. A tre anni dalla sua morte fu realizzata la prima raccolta definitiva delle opere di Giambattista Roberti, in dodici volumi. \"Opere dell'Abate Giambattista Co. Roberti, Bassano, Remondini, 1789 (12 voll.)\". \nFortuna e studi.\nBench\u00e9 le sue opere godessero di stima e diffusione presso i contemporanei, e per quanto la sua grandezza di scrittore sia riconosciuta dallo stesso Giacomo Leopardi che inserisce Roberti fra gli autori della sua Crestomazia Italiana, la critica ha mantenuto un certo velo di silenzio sul Roberti. L'interesse di Leopardi non \u00e8 casuale: egli lo frequenta nell'arco di ben diciotto anni, anche molto oltre la \"conversione\" materialistica, utilizzandone, anche a fini poetici pratici, e non solo culturali e speculativi, l'opera. Si veda, ad esempio, la costante rilettura della \"Lettera sopra l'uso della fisica in poesia\".\nLa sua figura torna alla luce in un lungo e denso lavoro monografico di G.Sandon\u00e0, \"Ragione e carit\u00e0. Per un ritratto di Giambattista Roberti\", (Venezia, Istituto veneto di scienze, lettere e arti, 2002). Lo studio intende ricostruire i molteplici aspetti della figura umana e intellettuale del gesuita, dedicando molto spazio alla sua produzione epistolare: quest'opera, per la ricchezza dei materiali consultati e la profondit\u00e0 della loro lettura, resta il pi\u00f9 completo studio finora mai realizzato su Giambattista Roberti."}
{"id": "1072714", "revid": "339392", "url": "https://it.wikipedia.org/wiki?curid=1072714", "title": "Mulay Abdelaziz IV", "text": ""}
{"id": "1072718", "revid": "62748", "url": "https://it.wikipedia.org/wiki?curid=1072718", "title": "Abd al-Rahman III", "text": "Origine.\nAbd al-Rahman III era figlio di Mu\u1e25ammad, figlio dell'emiro \u02bfAbd All\u0101h ibn Mu\u1e25ammad.\nBiografia.\nSucceduto al nonno \u02bfAbd All\u0101h all'et\u00e0 di 23 anni, \u02bfAbd al-Ra\u1e25m\u0101n esercit\u00f2 la prima parte del suo lunghissimo governo di al-Andalus (49 anni) senza organizzare azioni militari di rilievo contro i suoi nemici cristiani delle Asturie e Le\u00f3n e di Navarra, distratto come fu dalla necessit\u00e0 di pacificare l'Emirato, precedentemente scosso da rivolte innescate dalla dura politica del precedente emiro, stroncando la pericolosa insurrezione di \u02bfUmar b. \u1e24af\u1e63\u016bn.Nel 913, attacc\u00f2 Siviglia che si era alleata ad \u02bfUmar; la citt\u00e0 cadde il 20 dicembre.Nel 914, nel corso della campagna condotta sui monti Rayya (Malaga), \u02bfAbd al-Ra\u1e25m\u0101n III tratt\u00f2 i cristiani con equit\u00e0, contrariamente a quanto aveva fatto suo nonno, tant'\u00e8 che quasi tutti i castelli si arresero.Nel 917, \u02bfUmar ibn \u1e24af\u1e63\u016bn mor\u00ec, ma la lotta fu proseguita dai figli, che si arresero solo dopo la caduta di Bobastro (Malaga), il 21 gennaio 928.\nFu solo dopo la caduta della roccaforte di Bobastro, la sottomissione di Ibn Marw\u0101n (930) e la riconquista a tutti gli effetti di Toledo (932) che arabi, spagnoli e berberi si sottomisero tutti ad \u02bfAbd al-Ra\u1e25m\u0101n III che dopo la fusione di tutte la razze di Spagna ottenne una nazione unita. Allora il califfo (l'emirato, nel 929 era diventato califfato) pot\u00e9 organizzare la sua prima azione contro il regno asturleonese, guidato all'epoca da Ordo\u00f1o II, che s'era spinto in profondit\u00e0 nell'area-cuscinetto, impadronendosi di varie piazzeforti e minacciando lo stesso territorio omayyade. La vittoria di Junquera nel 920 era servita a frenare la spinta cristiana e nel 924 le truppe emirali erano riuscite clamorosamente ad espugnare Pamplona, la capitale basca di re Sancho Garc\u00e9s I, dopo che questa era stata abbandonata dai suoi abitanti, terrorizzati dall'avanzata islamica.\nUna forte politica di contrasto fu intrapresa invece per contrastare la crescente potenza fatimide in Nordafrica e fu in quest'ottica che fu conquistata nel 931 Ceuta (\"Sibta\" in arabo). I Berberi, sotto il comando di Ab\u016b Yaz\u012bd, riuscirono a sconfiggere i Fatimidi, impadronendosi di una parte di territorio e riconoscendo la sovranit\u00e0 spirituale ad \u02bfAbd al-Ra\u1e25m\u0101n III che li aveva aiutati. Il dominio dei Berberi per\u00f2 duro poco, poich\u00e9 la dinastia fatimide recuper\u00f2 tutti i territori perduti, in poco tempo.\nNel 932 riprese la guerra contro il regno di Le\u00f3n, il califfo \u02bfAbd al-Ra\u1e25m\u0101n respinse il re Ramiro II, che portava aiuto a Toledo che capitol\u00f2. Nel 934, dopo essere passato da Pamplona (dove obblig\u00f2 la regina reggente del regno di Navarra Toda ad un formale atto di sottomissione) e da \u00c1lava, lo costrinse a indietreggiare sino a Burgos, dopo che, nel 932, il suo esercito era stato sconfitto da Ramiro, nei pressi di Osma;nel 937 conquist\u00f2 una trentina di castelli ai Leonesi, poi si rivolse contro la Navarra imponendo nuovamente il vassallaggio alla regina reggente di Navarra, Toda;poi si rivolse contro Muhammad ibn Hashim at-Tugibi, governatore di Saragozza che si era alleato col re di Le\u00f3n Ramiro II; occup\u00f2 la citt\u00e0 e perdon\u00f2 Muhammad. \u02bfAbd al-Ra\u1e25m\u0101n aveva raggiunto il culmine della sua potenza: tutta la penisola iberica, eccetto il Le\u00f3n e parte della Catalogna era sottomessa a lui.\nNel 939, Ramiro II che inizialmente non aveva avuto molta fortuna, alleato a Toda di Navarra, riusc\u00ec a impartire una dura disfatta ad \u02bfAbd al-Ra\u1e25m\u0101n III nella Battaglia di Simancas dopo la quale \u02bfAbd al-Ra\u1e25m\u0101n III, \"al-N\u0101\u1e63ir li-d\u012bn All\u0101h\" (Il vincitore per la religione di Dio), non volle pi\u00f9 partecipare in prima persona alle operazioni belliche cui quasi sempre aveva presenziato, per i gravi pericoli corsi. Dopo questa vittoria per\u00f2 il fronte cristiano, per la fortuna del califfo, si sfald\u00f2: Fernan Gonzales, conte di Castiglia, che aveva partecipato alla battaglia di Simancas, dichiar\u00f2 guerra a Ramiro II, ma venne sconfitto.\nTra il 951 ed il 952 fece la pace col re Ordo\u00f1o III di Le\u00f3n per avere mano libera contro i Fatimidi, ma non riusc\u00ec che a fare una spedizione contro l'Ifr\u012bqiya, nella zona di Tunisi.Sancho I il Grasso, nel 956, era successo a Ordo\u00f1o III, ma nel 958 era stato deposto e sostituito dal cugino, Ordo\u00f1o IV il Cattivo. Sancho si era rivolto, per aiuto, a sua nonna, la regina di Navarra Toda; grazie all'abilit\u00e0 diplomatica del suo medico personale \u1e24asd\u0101y b. \u0160apr\u016b\u1e6d, i governanti della Navarra e Sancho furono ricevuti con grande fasto dal califfo \u02bfAbd al-Ra\u1e25m\u0101n III (che finalmente aveva ai suoi piedi la vecchia regina ed il figlio del suo vecchio nemico, Ramiro II), il quale concesse loro un trattato di alleanza con Cordova in cambio della cessione di dieci piazzeforti leonesi. Aiut\u00f2 quindi Sancho, che, ormai dimagrito, non poteva pi\u00f9 essere detto \"il Grasso\" (\"el Gordo\"), a prendere Zamora nel 959 e Oviedo nel 960 e quindi ad allontanare dal trono Ordo\u00f1o IV.\nSotto \u02bfAbd al-Ra\u1e25m\u0101n III, la flotta, che aveva come porto principale Almeria, divent\u00f2 la pi\u00f9 potente del Mediterraneo: le scorrerie, condotte sotto la guida di capitani chiamati \"alcaides\", tra i quali si distinse Ghalib ibn Abd al-Rahman, si spinsero sino in Galizia, nelle Asturie ed anche in Nordaeuropa: la pirateria musulmana era il terrore del Mediterraneo cristiano (anche i colonizzatori di Frassineto vennero dalla Spagna).\nGrazie anche al periodo di pace garantito dal califfo, Cordova divenne il centro intellettuale dell'occidente islamico. Arricch\u00ec la biblioteca reale, che sar\u00e0 ulteriormente arricchita dai figli Muhannad e al-\u1e24akam, il quale la porter\u00e0 al massimo splendore.\nTra le sue principali realizzazioni civili vi fu la costruzione, nelle vicinanze di Cordova, della citt\u00e0 reale di Mad\u012bnat al-Zahr\u0101\u02be (dal nome della concubina preferita del califfo, di nome al-Zahr\u0101\u02be), precorrendo di secoli il fenomeno della costruzione fuori citt\u00e0, in ambienti pi\u00f9 difendibili e meno esposti agli sguardi, delle residenze del potere. Nella sua \"Citt\u00e0 di al-Zahr\u0101\u02be\" (che per\u00f2 pu\u00f2 anche significare \"Citt\u00e0 dei fiori\") \u02bfAbd al-Ra\u1e25m\u0101n III trascorse il resto della sua vita. Nel 961 si ammal\u00f2 e mor\u00ec il 16 ottobre dello stesso anno; gli successe il figlio al-\u1e24akam II.\nFu durante il suo emirato che a Cordova sarebbe avvenuto il martirio di San Pelagio."}
{"id": "1072719", "revid": "50026", "url": "https://it.wikipedia.org/wiki?curid=1072719", "title": "T.g.nabeulensis", "text": ""}
{"id": "1072720", "revid": "1649409", "url": "https://it.wikipedia.org/wiki?curid=1072720", "title": "Abd al-Aziz dell'Arabia Saudita", "text": "Esponente della Dinastia Saudita, \u00e8 noto internazionalmente con il nome di \u02bfAbd al-\u02bfAz\u012bz ibn Sa'ud, o semplicemente (ma scorrettamente) Ibn Sa\u02bf\u016bd.\nOrigini e primi anni di vita.\n\u02bfAbd al-\u02bfAz\u012bz nacque il 15 gennaio 1876 a Riyad, citt\u00e0 principale della regione del Najd, nell'Arabia centrale. Era il figlio di \u02bfAbd al-Ra\u1e25m\u0101n bin Fay\u1e63al \u0100l Sa\u02bf\u016bd, ultimo sovrano del Secondo Stato Saudita, uno sceiccato tribale con capitale Riyad. La sua famiglia, il casato (\"\u0100l\") di Sa\u02bf\u016bd, aveva avuto nell'Arabia centrale un ruolo preminente per i precedenti 130 anni. Sotto l'influenza e l'ispirazione wahhabita dell'Islam, i sauditi avevano precedentemente tentato di controllare gran parte della Penisola araba formando il Primo Stato Saudita, fino alla distruzione di quest'ultimo da parte dell'esercito egiziano nella guerra ottomano-saudita. La madre, Sarah Al Sudairi, apparteneva all'importante famiglia Sudairi. Mor\u00ec nel 1910.\nNel 1890, quando \u02bfAbd al-\u02bfAz\u012bz aveva ancora 15 anni, la citt\u00e0 di Riyad venne conquistata dalla dinastia storicamente rivale degli \u0100l Sa\u02bf\u016bd, la \u0100l Rash\u012bd. L'allora ragazzo \u02bfAbd al-\u02bfAz\u012bz e la sua famiglia si rifugiarono inizialmente dai Ban\u016b al-Murra, una trib\u00f9 beduina del deserto meridionale dell'Arabia; in seguito si trasferirono in Qatar per due mesi e successivamente in Bahrein, dove rimasero per breve tempo. Il loro peregrinare termin\u00f2 nel Kuwait, dove si stabilirono per quasi un decennio.\nNella primavera del 1901, \u02bfAbd al-\u02bfAz\u012bz e alcuni parenti - tra cui un fratellastro, Mu\u1e25ammad, e diversi cugini - iniziarono ad organizzare una serie di spedizioni nell'area del Najd per contrastare alcune trib\u00f9 alleate dei rivali. A mano a mano che i raid iniziavano a rivelarsi redditizi i partecipanti alle spedizioni aumentarono progressivamente fino a raggiungere un picco di oltre 200 uomini, per poi tornare a ridursi nei mesi successivi.\nNell'autunno seguente il gruppo si accamp\u00f2 nell'oasi di Yabrin. Dopo aver osservato il Ramadan \u02bfAbd al-\u02bfAz\u012bz e i suoi uomini pianificarono un attacco a Riyad per liberarla dall'occupazione della dinastia nemica, l'\u0100l Rash\u012bd. Nella notte del 15 gennaio 1902 pi\u00f9 di quaranta uomini scavalcarono le mura della citt\u00e0 con l'aiuto di alcune palme inclinate e dopo un breve combattimento la citt\u00e0 venne espugnata; il governatore della citt\u00e0, Ajlan, venne ucciso davanti alla sua fortezza. La riconquista di Riyad segn\u00f2 l'inizio di quello che sarebbe poi diventato il Terzo Stato saudita.\nAscesa al potere.\nDopo la cattura di Riyad, molti ex sostenitori del Casato dell'\u0100l Sa\u02bf\u016bd furono chiamati alle armi da \u02bfAbd al-\u02bfAz\u012bz. L'emiro era un leader carismatico e teneva i suoi uomini sempre con le armi a portata di mano. Nel corso dei successivi due anni le sue forze strapparono quasi met\u00e0 del Najd ai Rash\u012bd\u012b.\nNel 1904, \u02bfAbd al-\u02bfAz\u012bz bin Mit'ab \u0100l Rash\u012bd rivolse un appello all'Impero ottomano chiedendo protezione militare e assistenza. Gli ottomani risposero con l'invio di truppe in Arabia. Il 15 giugno 1904, le forze di \u02bfAbd al-\u02bfAz\u012bz subirono una grave sconfitta per mano delle milizie combinate ottomane e Rash\u012bd\u012b. Le sue forze riunite in seguito cominciarono a condurre una guerriglia contro gli Ottomani; nel corso dei due anni successivi l'armata di \u02bfAbd al-\u02bfAz\u012bz fu in grado di distruggere le vie di rifornimento nemiche costringendo gli Ottomani alla ritirata. La vittoria di \u02bfAbd al-\u02bfAz\u012bz nella battaglia di Rawdat Muhanna, in cui \u02bfAbd al-\u02bfAz\u012bz bin Mit'ab mor\u00ec, si concluse con il ritiro ottomano dal Najd e da al-Qasim alla fine dell'ottobre del 1906.\nIl passo successivo nell'espansione territoriale port\u00f2 \u02bfAbd al-\u02bfAz\u012bz a completare la conquista del Najd e della costa orientale dell'Arabia nel 1912. Fond\u00f2 poi il movimento armato chiamato Ikhw\u0101n (dall'arabo: \ufe8d\ufea7\ufeee\ufe8d\ufee5, \"fratelli\"), una organizzazione militare-religiosa che aveva lo scopo di assisterlo nelle sue conquiste successive con l'approvazione dei locali \u02bfulam\u0101\u02be wahhabiti. Nello stesso anno avvi\u00f2 una politica agraria per confinare i pastori nomadi beduini in colonie e per smantellare le loro organizzazioni tribali al fine di garantirsi la fedelt\u00e0 degli Ikhw\u0101n.\nDurante la Prima guerra mondiale, il governo britannico istitu\u00ec relazioni diplomatiche con il monarca. L'agente britannico fu ben accolto dai beduini. Missioni diplomatiche simili furono inviate a tutti i leader arabi nel tentativo di unificare e stabilizzare la regione. I britannici stipularono un trattato nel dicembre 1915 (il \"Trattato di Darin\") che rese le terre della Casa di Sa'ud una sorta di protettorato britannico e tent\u00f2 di fissare i confini dello stato saudita in via di sviluppo. In cambio Abd al-Aziz si impegn\u00f2 a combattere contro Ibn Rashid, che era un alleato degli Ottomani.\nIl Foreign Office britannico aveva gi\u00e0 iniziato a sostenere lo sceriffo della Mecca al-\u1e24usayn b. \u02bfAl\u012b perch\u00e9 diventasse Emiro del Hijaz, inviando Thomas Edward Lawrence (Lawrence d'Arabia) nel 1915. Gli Ikhw\u0101n entrarono in conflitto con lo Sceriffo nel 1917 proprio quando i suoi figli \u02bfAbd All\u0101h e Fay\u1e63al entrarono a Damasco. Il Trattato di Darin rimase in vigore fino a quando fu superato dalla conferenza di Gedda del 1927 e dalla conferenza di Dammam del 1952, e durante questo periodo \u02bfAbd al-\u02bfAz\u012bz estese i suoi confini oltre la \"linea blu\" anglo-ottomana. Dopo Darin, egli accumul\u00f2 armi e munizioni fornitegli dai britannici, oltre a un finanziamento a titolo gratuito di 5\u00a0000 sterline al mese. Dopo la prima guerra mondiale, ricevette ulteriore sostegno da parte britannica, tra cui una grossa partita di munizioni. Nel 1922 lanci\u00f2 la sua campagna contro l'\u0100l Rash\u012bd e nel 1922 quel casato fu quasi del tutto eliminato.\nLa sconfitta degli storici rivali raddoppi\u00f2 le dimensioni del territorio saudita, perch\u00e9 dopo la guerra di \u1e24\u0101\u02beil, \u02bfAbd al-\u02bfAz\u012bz invi\u00f2 il suo esercito ad occupare al-Jawf, sotto la guida di \u02bfUqab bin Mohaya, il capo della trib\u00f9 dei B. Talha. Questo permise ad \u02bfAbd al-\u02bfAz\u012bz di negoziare un nuovo e pi\u00f9 favorevole trattato coi britannici. L'accordo, firmato a Uqair nel 1922, prevedeva che la Gran Bretagna riconoscesse buona parte delle nuove conquiste territoriali saudite. In cambio, \u02bfAbd al-\u02bfAz\u012bz accettava di riconoscere i territori britannici nella zona, in particolare lungo la costa del Golfo Persico e in Iraq. Questi erano di vitale importanza per i britannici, in quanto il traffico mercantile tra l'India britannica e il Regno Unito dipendeva dalle stazioni marittime sulla rotta verso il canale di Suez.\nNel 1925, le forze di \u02bfAbd al-\u02bfAz\u012bz presero la citt\u00e0 santa de La Mecca allo Sceriffo al-\u1e24usayn. L'8 gennaio 1926 i leader della Mecca, di Medina e di Jedda proclamarono \u02bfAbd al-\u02bfAz\u012bz re del \u1e24ij\u0101z. Il 20 maggio 1927 il governo britannico firm\u00f2 il trattato di Jedda, che super\u00f2 quello di Darin riconoscendo l'indipendenza del \u1e24ij\u0101z e del Najd con \u02bfAbd al-\u02bfAz\u012bz come loro sovrano.\nCon il riconoscimento della sua autorit\u00e0 e il sostegno internazionale ricevuto \u02bfAbd al-\u02bfAz\u012bz continu\u00f2 a consolidare il proprio potere nella regione; nel 1928 le sue forze avevano ormai invaso la maggior parte del centro della Penisola arabica. Tuttavia l'alleanza tra gli Ikhw\u0101n e l'Al Sa\u02bf\u016bd arriv\u00f2 ad un punto di rottura quando il sovrano giunse a proibire ulteriori raid. Le poche porzioni di Arabia centrale non sotto il controllo saudita avevano infatti siglato trattati di protezione con Londra, questo per\u00f2 non trovava il consenso degli Ikwh\u0101n, abituati a considerare tutti i non-wahhabiti come degli infedeli. Nel 1927 gli Ikwh\u0101n scatenarono una rivolta ma, dopo due anni di combattimenti, i membri della fratellanza vennero sconfitti definitivamente da \u02bfAbd al-\u02bfAz\u012bz nella battaglia di Sabilla del marzo 1929.\nIl 23 settembre 1932 \u02bfAbd al-\u02bfAz\u012bz unific\u00f2 i suoi domini nel Regno dell'Arabia Saudita e si proclam\u00f2 re dell'intera regione. Nel 1938 il monarca trasfer\u00ec la sua corte dal forte Masmak al Palazzo Murabba\u02bf. Questo edificio rimase la sua residenza e la sede del governo fino alla sua morte, avvenuta nel 1953.\nNel 1934, dopo dieci anni di guerra, fu stabilito il confine con il Regno Mutawakkilita dello Yemen.\n\u02bfAbd al-\u02bfAz\u012bz escluse lentamente dal potere prima il padre e in seguito i suoi cinque fratelli, in particolare il fratello maggiore Mu\u1e25ammad, che aveva combattuto con lui durante le battaglie che avevano contribuito alla fondazione dello Stato.\nLa scoperta del petrolio.\nNel 1938 in Arabia Saudita fu scoperto il petrolio da alcuni geologi americani che lavoravano per la Standard Oil of New York (Socony), in collaborazione con funzionari sauditi. Su suggerimento dei suoi consiglieri St John Philby e Amin al-Rihani, nel 1944, egli concesse l'autorit\u00e0 sostanziale sui campi petroliferi sauditi alle compagnie americane, con grande costernazione dei britannici, che avevano investito molto denaro nell'ascesa al potere del monarca nella speranza di aver accesso alle riserve di petrolio che si credevano ingenti.\nLa ricchezza petrolifera ha portato con s\u00e9 una grande quantit\u00e0 di potere e di influenza che, naturalmente, \u02bfAbd al-\u02bfAz\u012bz ha usato a suo vantaggio nel Hijaz. Ha imposto alle molte trib\u00f9 nomadi di interrompere faide, guerriglie e vendette. Cominci\u00f2 anche a diffondersi l'applicazione dell'ideologia del nuovo regno, basato sugli insegnamenti di Mu\u1e25ammad ibn \u02bfAbd al-Wahh\u0101b. Ci\u00f2 ha incluso la fine dei riti tradizionalmente sanzionati dei pellegrinaggii, riconosciuti dalle scuole ortodosse di giurisprudenza, ma in contrasto con gli insegnamenti di Mu\u1e25ammad ibn \u02bfAbd al-Wahh\u0101b. Nel 1926, dopo che i membri di una carovana di egiziani in viaggio verso La Mecca furono malmenati dalle sue milizie, il monarca si \u00e8 visto costretto a rilasciare una dichiarazione conciliante al governo egiziano. In seguito, diverse dichiarazioni simili furono rilasciate ai governi musulmani di tutto il mondo a causa delle percosse subite dai pellegrini in visita alle citt\u00e0 sante di La Mecca e Medina. La rivolta e la successiva decimazione degli Ikhw\u0101n nel 1929, grazie anche alla forza aerea britannica, ha segnato un punto di svolta.&lt;br&gt; \nCon i suoi rivali eliminati, l'ideologia di \u02bfAbd al-\u02bfAz\u012bz era in pieno vigore, ponendo fine a quasi 1400 anni di pratiche religiose che caratterizzavano il Hajj (il pellegrinaggio canonico islamico), la maggior parte delle quali erano biasimate dalle varie scuole islamiche.\nIl re istitu\u00ec il Consiglio della Shura del Hijaz gi\u00e0 nel 1927. Questo Consiglio \u00e8 stato successivamente ampliato a 20 membri, ed era stato presieduto dal figlio del re, Fay\u1e63al.\nGuerre all'estero.\n\u02bfAbd al-\u02bfAz\u012bz \u00e8 stato in grado di ottenere la fedelt\u00e0 sia delle trib\u00f9 dell'Arabia Saudita che di alcune in Giordania. Ad esempio, ha costruito forti legami con il principe \"Shaykh\" Rashid al-Khuz\u0101\u02bf\u012b della trib\u00f9 degli al-Frayhat, una delle pi\u00f9 influenti durante il dominio dell'Impero ottomano. Il principe e la sua trib\u00f9 avevano dominato la Giordania orientale prima dell'arrivo dello Sceriffo Hussein. \u02bfAbd al-\u02bfAz\u012bz sostenne Rash\u012bd e i suoi seguaci nella lotta contro Hussein.\nIl principe Rashid ha partecipato alla rivolta di Izz al-Din al-Qassam del 1935 che lui e i suoi seguaci condussero contro re \u02bfAbd All\u0101h I di Giordania. Pi\u00f9 tardi, nel 1937, quando sono stati costretti a lasciare la Giordania, il principe Rashid al-Khuz\u0101\u02bf\u012b, la sua famiglia e un gruppo di suoi seguaci hanno scelto di trasferirsi in Arabia Saudita, dove il principe Rashed viveva da diversi anni, ospite di \u02bfAbd al-\u02bfAz\u012bz.\nAnni successivi.\n\u02bfAbd al-\u02bfAz\u012bz mantenne il suo Paese neutrale nella Seconda Guerra Mondiale, anche se mostr\u00f2 il suo sostegno agli Alleati. Tuttavia, nel 1938, quando c'\u00e8 stato un attacco al principale gasdotto britannico nel Regno dell'Iraq, il sovrano ha dato rifugio all'ambasciatore tedesco Fritz Grobba che ne era responsabile. \u00c8 stato riferito che a partire dal 1937 stava sfavorendo i britannici.\nDurante l'ultima fase della guerra, \u02bfAbd al-\u02bfAz\u012bz ha incontrato esponenti politici significativi. Una di queste riunioni, durate per tre giorni, \u00e8 culminata con l'incontro con il presidente degli Stati Uniti Franklin Delano Roosevelt, il 14 febbraio 1945. Il colloquio ha avuto luogo a bordo della \"USS Quincy\" presso il Grande Lago Amaro nel canale di Suez. L'incontro ha stabilito le basi delle future relazioni tra i due paesi.\nUn altro incontro significativo si \u00e8 svolto con il Primo ministro britannico Winston Churchill nel Grand Hotel du Lac, sulle rive dell'oasi del Fayy\u016bm, cinquanta miglia a sud del Cairo, nel febbraio del 1945. Tuttavia, i sauditi riferiscono che l'incontro era focalizzato sul problema palestinese ed \u00e8 stato improduttivo in termini di risultati, a differenza di quello con Roosevelt.\nNel 1948, l'Arabia Saudita ha partecipato alla guerra arabo-israeliana, ma il suo contributo \u00e8 stata generalmente considerato assai limitato.\nNel 1953 ha creato il Consiglio dei ministri.\nMentre i membri della famiglia reale, grazie ai proventi della crescente industria estrattiva si permettevano giardini lussuosi, splendide auto e palazzi di mattoni, \u02bfAbd al-\u02bfAz\u012bz ha chiesto agli imprenditori stranieri di realizzare una ferrovia reale dal golfo Persico a Riyad con un prolungamento fino a Jedda. Questo \u00e8 stato considerato da tutti i suoi consiglieri che vivevano nel paese, come la follia di un vecchio. Alla fine, la ARAMCO costru\u00ec la ferrovia, ad un costo di 70 milioni di dollari, ottenuti dalle royalties del petrolio. La strada ferrata \u00e8 stata completata nel 1951 ed \u00e8 stata utilizzata per il trasporto di merci dopo la morte del re. Essa ha permesso a Riyad di modernizzarsi. Nel 1962, quando \u00e8 stata realizzata una strada asfaltata, la ferrovia ha perso tutto il suo traffico.\nVita personale.\nIn conformit\u00e0 con i costumi del suo popolo, \u02bfAbd al-\u02bfAz\u012bz era a capo di una famiglia poligama comprendente pi\u00f9 mogli e concubine. \nSecondo alcune fonti, ha avuto ventidue consorti ufficiali. Molti dei suoi matrimoni sono stati contratti per cementare alleanze con altri clan, nel periodo in cui lo stato saudita era in via di formazione e stabilizzazione. \u02bfAbd al-\u02bfAz\u012bz era il padre di quasi un centinaio di bambini, tra cui quarantacinque maschi. Di seguito un elenco di mogli e relativi figli:\nRapporti con i membri della famiglia.\n\u02bfAbd al-\u02bfAz\u012bz era molto vicino a una zia paterna, Jawhara bint Fay\u1e63al. Fin da giovane, ha radicato in lui un forte senso della famiglia spingendolo a riguadagnare la gloria perduta della Casa di Sa'ud. Negli anni in cui la famiglia viveva rifugiata in Kuwait, Jawhara spesso gli raccontava le gesta dei suoi antenati e esortava il giovane principe a non essere contento della situazione attuale. La zia \u00e8 stata determinante nel fargli decidere di tornare nel Najd e di riconquistare i territori della sua famiglia. La zia rimase, per tutta la vita, una delle consigliere pi\u00f9 fidate e influenti sul re. \u02bfAbd al-\u02bfAz\u012bz le chiedeva di narrargli le esperienze dei governanti del passato, con fedelt\u00e0 storica e incentrando i suoi racconti sulle trib\u00f9 e sugli individui, per prendere spunti su cui basare le sue azioni. Jawhara era anche profondamente rispettata dai figli del monarca. \u02bfAbd al-\u02bfAz\u012bz usava farle visita ogni giorno fino alla sua morte avvenuta intorno al 1930.\nIl re era anche molto vicino alla sorella N\u016bra, che aveva un anno pi\u00f9 di lui. In diverse occasioni, si identific\u00f2 in pubblico con le parole: \"Io sono il fratello di N\u016bra\". La principessa \u00e8 morta qualche anno prima del fratello minore.\nOpinioni.\nPer quanto riguarda i valori essenziali per lo Stato e per i suoi cittadini \u02bfAbd al-\u02bfAz\u012bz soleva dire che \"due cose sono essenziali per il nostro Stato e la nostra gente: la religione e i diritti ereditati dai nostri padri.\"\nAmani Hamdan sostiene che l'atteggiamento di \u02bfAbd al-\u02bfAz\u012bz verso l'istruzione delle donne \u00e8 stato incoraggiante, dal momento che a St John Philby ha dichiarato: \"\u00c8 lecito per le donne saper leggere.\"\nLe sue ultime parole ai suoi due figli pi\u00f9 grandi, il futuro re Sa\u02bf\u016bd e Fay\u1e63al, che erano gi\u00e0 in lotta tra di loro, sono state: \"Voi siete fratelli, unitevi!\" Poco prima della sua morte, il re ha dichiarato: \"In verit\u00e0, i miei figli e i miei averi sono i miei nemici\".\nMorte e funerale.\nGravemente malato di cuore, il Re mor\u00ec nel palazzo del principe Faysal a Ta'if il 9 novembre 1953 all'et\u00e0 di 77 anni. La preghiera funebre si tenne nella moschea Al Hawiya di Ta'if. e la salma venne inumata al cimitero al-'Ud.\nAl Re \u00e8 intitolato l'Aeroporto Internazionale di Gedda."}
{"id": "1072722", "revid": "124030074", "url": "https://it.wikipedia.org/wiki?curid=1072722", "title": "\u02bfAbb\u0101s \u1e24ilm\u012b", "text": "Biografia.\nStudi\u00f2 nel \"Theresianum\" di Vienna e succedette a suo padre Tawf\u012bq Pasci\u00e0 l'8 gennaio del 1892. Cerc\u00f2 inizialmente di rendere l'Egitto libero dal protettorato che di fatto il Regno Unito esercitava sul paese e che durava ormai da dieci anni, subito dopo cio\u00e8 la vittoria sull'esercito egiziano condotto da \u02bfOr\u0101b\u012b Pasci\u00e0. I suoi intenti patriottici e i suoi propositi indipendentistici furono per\u00f2 ben presto stroncati e quindi fu costretto a seguire una linea politica fortemente influenzata dalla Gran Bretagna.\nI contrasti con il Regno Unito.\nIl controllo britannico sulla politica di \u02bfAbb\u0101s \u1e24ilm\u012b II si manifest\u00f2 soprattutto in campo economico e sociale, facendo fallire quasi tutte le riforme che il sovrano egiziano avrebbe voluto attuare fin dai suoi primi mesi di regno. Sempre pi\u00f9 soggetto ai diktat di Londra, \u02bfAbb\u0101s \u1e24ilm\u012b II fu costretto ad attuare una forte repressione contro il movimento nazionalista che si opponeva alla sua reggenza e al Regno Unito.\nDue episodi spiegano convenientemente la situazione. Il primo si riferisce alla pretesa, espressa nel gennaio 1893, da parte di un Ispettore della polizia britannica appositamente istruito, che tutti i governatori di provincia (\"Mud\u012br\" ) inviassero al comando della polizia britannica i loro rapporti, invece che al ministero dell'Interno egiziano. La dura reazione del Chediv\u00e8, che dispose la rimozione del funzionario britannico, non ebbe alcuna applicazione. Il Primo ministro N\u016bb\u0101r Pasci\u00e0, assai \"morbido\" nei riguardi della potenza occupante, non dette alcuna esecuzione all'ordine chediviale. La destituzione del suo Gabinetto in favore di Fakhr\u012b Pasci\u00e0, anch'egli anti-britannico, suscit\u00f2 le adirate reazioni di Lord Cromer che, senza alcun formalismo, invit\u00f2 il Chediv\u00e8 a tornare sui suoi passi, rifacendosi alla Circolare Granville del 3 gennaio 1883 che disponeva l'obbligo egiziano di uniformarsi ai \"consigli\" britannici durante l'occupazione militare dell'Egitto, seguita alla sconfitta di \u02bfOr\u0101b\u012b Pasci\u00e0 nella battaglia di Tell el-Keb\u012br. Non contento di questo ammonimento, Lord Cramer ritenne \"doveroso dirigere l'attenzione del Chediv\u00e8 su di un reparto di truppe inglesi schierato per qualche ordinario addestramento militare nella grande piazza antistante alle finestre del Chediv\u00e8\".\nIl secondo avvenne un anno dopo, nel gennaio del 1894, allorch\u00e9 il Chediv\u00e8 rimprover\u00f2 Lord Kitchener, che aveva il grado di comandante in capo dell'esercito egiziano, di non addestrare convenientemente le non troppo numerose truppe egiziane, consistenti al massimo in diciottomila soldati, secondo i termini della pace concordata dopo la disfatta egiziana nella battaglia di Tell el-Keb\u012br. Le dimissioni di Lord Kitchener suscitarono scalpore a Londra e Lord Cromer non lesin\u00f2 minacce ad \u02bfAbb\u0101s \u1e24ilm\u012b II in caso le dure (ma esatte) osservazioni del Chediv\u00e8 non fossero state ritrattate. Cosa che \u02bfAbb\u0101s \u1e24ilm\u012b II dovette fare in nome di un'amara \"realpolitik\", inghiottendo anche l'amaro boccone della rimozione del suo ministro della Guerra, M\u0101her Pasci\u00e0, anch'egli di sentimenti tutt'altro che filo-britannici e, poco dopo, il ritorno alla guida del Governo di N\u016bb\u0101r Pasci\u00e0, assolutamente gradito a Londra.\nProtettorato sull'Egitto.\nIl 18 dicembre 1914 i britannici instaurarono un protettorato sull'Egitto, stabilendo di fatto una vera occupazione. A quel punto l'orientamento schiettamente anti-britannico di \u02bfAbb\u0101s \u1e24ilm\u012b II era visto da Londra come una pi\u00f9 che probabile fonte di problemi, visto che da Istanbul (dove si trovava fin dal mese di agosto, per curarsi oltretutto delle ferite riportate in un attentato subito il 25 luglio) egli aveva lanciato un proclama ai suoi sudditi in favore di un'alleanza con gli Imperi Centrali, anche per liberarsi dell'oppressione straniera in patria. Fu cos\u00ec che il 19 dicembre egli fu deposto da Londra, eliminando in tal modo l'ultima figura istituzionale formalmente indipendente che rimaneva nello Stato arabo e africano.\nA seguito della concessione da parte del Regno Unito dell'indipendenza all'Egitto nel 1922, \u02bfAbb\u0101s \u1e24ilm\u012b II cap\u00ec che non aveva alcuna speranza di tornare al potere in patria e il trono and\u00f2 quindi a Fu\u02be\u0101d, rinunciando per\u00f2 formalmente ai suoi diritti su esso solo nel 1931. \nUn anno prima della sua destituzione aveva commissionato lo yacht Makook III al Cantiere navale fratelli Orlando di Livorno. Makook III fu varato nel 1914."}
{"id": "1072725", "revid": "547992", "url": "https://it.wikipedia.org/wiki?curid=1072725", "title": "Artabazo II di Frigia", "text": "Biografia.\nFiglio di Farnabazo II, satrapo di Frigia, nel 355 a.C., per suggellare un'alleanza con i mercenari greci, Artabazo diede in sposa la figlia Barsine a Mentore di Rodi, uno dei pi\u00f9 importanti generali dell'epoca. Alleatosi con varie citt\u00e0 greche, Artabazo si ribell\u00f2 al re persiano, ma venne sconfitto.\nIn seguito alla disfatta da parte dell'esercito persiano, Artabazo ripieg\u00f2 in Macedonia con la sua famiglia, sotto la protezione di Filippo II di Macedonia, alla cui corte rimase fino al 343 a.C.\nLa figlia Artacama spos\u00f2 a Susa nel 324 a.C., nel corso delle nozze collettive di Susa, il futuro re dell'Egitto, Tolomeo I."}
{"id": "1072726", "revid": "933835", "url": "https://it.wikipedia.org/wiki?curid=1072726", "title": "Arsinoe di Macedonia", "text": "Biografia.\nMoglie di Lago, macedone dell'Eordia, personaggio di secondo piano dell\"entourage\" di Filippo II di Macedonia, Arsinoe apparteneva a un ramo collaterale della dinastia argeade e fu la madre di Tolomeo, che sarebbe successivamente diventato dapprima guardia del corpo di Alessandro Magno, successivamente satrapo e infine re d'Egitto. Secondo la storiografia propagandistica filo-tolemaica, invece, il futuro re d'Egitto era figlio illegittimo di Filippo II e dunque fratellastro di Alessandro Magno. Secondo questa propaganda, il re Filippo avrebbe dato in moglie Arsinoe a Lago mentre era gi\u00e0 incinta di Tolomeo."}
{"id": "1072730", "revid": "3732", "url": "https://it.wikipedia.org/wiki?curid=1072730", "title": "Luglio, agosto, settembre (nero)", "text": "Luglio, agosto, settembre (nero) \u00e8 la prima traccia del primo album degli Area, \"Arbeit macht frei\", del 1973.\nLa musica deriva dalla canzone popolare \"Gerakina\" o \"Jerakina\", mentre il testo parla del dramma del popolo palestinese. Il titolo, in particolare, fa riferimento ad un drammatico episodio della storia di questo popolo.\nIl brano si apre con la registrazione di un accorato appello in lingua araba rivolto da una ragazza palestinese al proprio amato: \u00ab\"Lascia la rabbia / Lascia il dolore / ... / Lascia le armi e vieni a vivere con la pace\"\u00bb. Il tono pacifista del parlato contrasta curiosamente col carattere \"militante\" della parte cantata (Settembre Nero \u00e8 anche il nome di un'unit\u00e0 della guerriglia armata palestinese) in linea con le posizioni della sinistra di quegli anni.\nNel 1977 comunque Radio Roseto Libera di Roseto Degli Abruzzi (TE) eleggeva tale brano a sigla di apertura e chiusura delle trasmissioni radiofoniche.\nNel 1988 la cantante Jo Squillo ha inciso una cover del brano all'interno del suo terzo album \"Terra magica\"."}
{"id": "1072739", "revid": "144796", "url": "https://it.wikipedia.org/wiki?curid=1072739", "title": "Ariberto d'Intimiano", "text": ""}
{"id": "1072756", "revid": "384917", "url": "https://it.wikipedia.org/wiki?curid=1072756", "title": "Letizia Mauro", "text": "Biografia.\nInsegnante di lingua e letteratura francese a Napoli, dove vive. Dopo essersi laureata all'Istituto Universitario Orientale di Napoli, ha seguito corsi di specializzazione alla Sorbona di Parigi . Come autrice ha esordito nel 1998 con il romanzo \"Via Calabria\" (Pellegrini Editore, Cosenza): denuncia dei soprusi di cui sono capaci i \"grandi\" e delle reazioni che dovrebbero sempre attendersi dalle loro vittime. Il romanzo \u00e8 anche uno spaccato di vita di quartiere, nel profondissimo Sud cosentino del dopoguerra.\nCon \"Racconti bizzarri\" (\"Graus editore\") ha pubblicato quattro storie a sfondo giallo e mystery, \"Un'impronta sull'acqua\", \"La maschera di gesso\", \"La ninfa del Crati\" e \"San Giovanni de Juri\". Ambientate tra Napoli, la Calabria e la Sicilia, teatro di singolari episodi al confine ed oltre il confine della realt\u00e0.\nHa inoltre firmato novelle e racconti apparsi con cadenza periodica su varie riviste tra cui \"Nuova Rassegna\" e in siti come \"Napoliontheroad\", dove ha anche pubblicato il racconto \"Gelato con sorpresa\"."}
{"id": "1072760", "revid": "131358", "url": "https://it.wikipedia.org/wiki?curid=1072760", "title": "International Organization for Standardization", "text": ""}
{"id": "1072762", "revid": "1782831", "url": "https://it.wikipedia.org/wiki?curid=1072762", "title": "Souvenir d'Italie (Antonella Ruggiero)", "text": "Souvenir d'Italie \u00e8 un album della cantante italiana Antonella Ruggiero, pubblicato nel 2007.\nIl disco, che ripercorre una successione di brani composti tra il 1915 e il 1945, \u00e8 stato registrato durante tre concerti tenutisi nel gennaio 2007, ad eccezione del brano \"Canzone fra le guerre\", presentato al Festival di Sanremo 2007. Il disco \u00e8 disponibile anche nella Special Edition contenente tre dischi: \"Souvenir d'Italie\", \"Stralunato Recital live\", \"Sacrarmonia live: il viaggio\"."}
{"id": "1072763", "revid": "1629429", "url": "https://it.wikipedia.org/wiki?curid=1072763", "title": "Musica della Tanzania", "text": "La musica della Tanzania \u00e8 nota soprattutto per il genere musicale \"taarab\", originario di Zanzibar, che ha avuto una discreta influenza sulla musica contemporanea di diversi paesi dell'Africa orientale. Altri generi musicali tipici della musica pop tanzaniana sono il \"dansi\" e il \"bongo flava\" (un genere hip hop). Come gli altri paesi dell'Africa subsahariana, la Tanzania ha anche una vasta tradizione di musica popolare (\"etnica\"), diversificata secondo i numerosi gruppi culturali e linguistici che convivono nel paese.\nMusica tradizionale.\nLa musica tradizionale della Tanzania fa uso di un vasto numero di strumenti musicali, molti dei quali specifici di determinati gruppi etnici. Fra i musicisti tanzaniani che nel XX secolo hanno dedicato il proprio lavoro al recupero delle tradizioni musicali locali, particolarmente noto \u00e8 il polistrumentista di etnia gogo Hukwe Zawose. Zawose si \u00e8 specializzato in particolare nell'uso di un grande lamellofono detto \"ilimba\".\nMusica moderna.\nTaarab.\nIl \"taarab\" \u00e8 un genere musicale sviluppatosi a partire dall'inizio del XX secolo soprattutto a Zanzibar e Lamu, e in seguito diffusosi nell'entroterra tanzaniano e in Kenya; a partire dagli anni sessanta ha acquisito popolarit\u00e0 anche in Burundi. \u00c8 un genere musicale di fusione che unisce elementi africani, europei, mediorientali e asiatici. Anche gli strumenti utilizzati riflettono questa origine composta: percussioni africane, chitarre europee, oud e qanum arabi, taishokoto dell'estremo oriente. Il primo artista di successo del taarab fu la cantante Siti binti Saad, che inizi\u00f2 a incidere nel 1928. In seguito, la tradizione taarab fu proseguita da gruppi musicali come Bi Kidude, Culture Musical Club, Al-Watan Musical Club e, pi\u00f9 recentemente, Black Star Musical Club e East African Melody.\nParallelamente al successo commerciale, il taarab \u00e8 diventato anche una forma di musica folk moderna, suonata dalla gente comune. A Zanzibar, per esempio, sono diffusi i kidumbaki, piccoli gruppi taarab composti in genere da due tamburi, basso, violini e danzatori con maracas e legnetti.\nDansi.\nL'espressione swahili \"muziki wa dansi\" (\"musica da ballo\"), spesso abbreviata in \"dansi\", si riferisce alla musica da ballo popolare tanzaniana. Questo ampio genere di musica inizi\u00f2 a svilupparsi negli anni trenta nei primi \"dance club\" come quello in cui si esibiva la Dar es Salaam Jazz Band. La strumentazione dei primi gruppi (come i Morogoro Jazz e i Tabora Jazz) comprendeva sezioni di fiati e percussioni; in seguito furono aggiunti gli strumenti a corde.\nDopo l'indipendenza, ottenuta dalla Tanzania nel 1961, venne istituito un sistema di patrocinio per cui la maggior parte dei gruppi musicali erano messi sotto contratto da qualche dipartimento del governo. Uno dei gruppi pi\u00f9 noti di questo periodo fu la NUTA Jazz Band, che lavoravano per la National Union of Tanzania.\nNegli anni sessanta, settanta e ottanta la musica \"dance\" tanzaniana sub\u00ec notevoli trasformazioni. Fra gli innovatori pi\u00f9 influenti si possono citare le due big band Orchestra Safari Sound e Orchestra Maquis Original, che introdussero uno stile di danza pi\u00f9 lento, e al tempo stesso portarono in Tanzania nuove influenze, come il soukous congolese. Altri artisti famosi della seconda met\u00e0 del XX secolo includono Vijana Jazz e la Mlimani Park Orchestra di Michael Enoch. Fra le tendenze pi\u00f9 recenti si pu\u00f2 citare il \"mchiriku\", introdotto da gruppi come Gari Kubwa, Tokyo Ngma e Atomic Advantage; lo stile \u00e8 basato sull'uso di sezioni di tamburi e tastiere, e viene suonato a volumi molto alti (il feedback degli amplificatori \u00e8 parte integrante del suo \"sound\" tipico).\nHip hop e bongo flava.\nIl primo gruppo hip hop tanzaniano fu Kwanza Unit, che non ebbe per\u00f2 un significativo successo commerciale. In seguito si sono affermati rapper come Mr. II (autore del successo \"Ni Mimi\" del 1995) e Juma Nature.\nSe lo stile di Mr. II e Juma Nature \u00e8 chiaramente ispirato alla tradizione statunitense, altri musicisti (in particolare gli X Plastaz) hanno dato luogo a soluzioni che reinterpretano in chiave hip hop elementi di musica tradizionale tanzaniana (per esempio cori Masai). La musica hip hop tanzaniana di stile pi\u00f9 marcatamente africano viene generalmente definita \"bongo flava\", in quanto originaria soprattutto di Dar es Salaam, citt\u00e0 a cui \u00e8 associato il nomignolo di \"Bongo\". Strettamente correlato al bongo flava \u00e8 lo \"zenji flava\", l'hip hop di Zanzibar.\nReggae.\nCome in gran parte dell'Africa, anche in Tanzania hanno avuto successo un certo numero di artisti di genere reggae, che spesso utilizzano anche ritmi tradizionali africani e cantano in swahili o altre lingue locali. Alcuni esempi sono Jah Kimbuteh, Jam Brothers e Ras Innocent Nyanyagwa.\nHotel pop.\nCome in Kenya e in altri paesi africani meta di turismo internazionale, una porzione non irrilevante del mercato discografico tanzaniano \u00e8 costituita da musicisti che incidono e suonano per i turisti. In genere si tratta di gruppi che propongono musica \"easy listening\", cover di \"evergreen\" internazionali e via dicendo. I principali gruppi di hotel pop tanzaniani sono i Kilimanjaro Connection, i Bantu Group e i Tanzanites.\nLe grandi rivali.\nUna caratteristica tipica della musica tanzaniana \u00e8 che in molti casi le grandi band sono in competizione esplicita fra di loro. Nel contesto della musica dansi, per esempio, ci fu una rivalit\u00e0 storica prima fra l'Orchestra Safari Sound (OSS) e l'Orchestra Maquis Original e poi fra International Orchestra Safari Sound (succeduta alla OSS) e Mlimani Park.\nFreddie Mercury.\nIl musicista tanzaniano pi\u00f9 famoso in assoluto \u00e8 sicuramente Freddie Mercury, nato a Zanzibar e divenuto celebre come leader del gruppo britannico dei Queen. L'opera di Mercury e dei Queen non ha tuttavia alcuna relazione con la tradizione musicale della Tanzania."}
{"id": "1072765", "revid": "1516566", "url": "https://it.wikipedia.org/wiki?curid=1072765", "title": "Andres Serrano", "text": "Biografia.\nAndr\u00e9s Serrano \u00e8 cittadino americano di origine honduregna e afro-cubana. Dal 1967 al 1969 ha studiato arte al Brooklyn Museum and Art School. Vive e lavora a New York.\nOpere.\nMolte fotografie di Serrano utilizzano liquidi corporei come il sangue, lo sperma o il latte materno.\nIl lavoro \"Blood and Semen III\", creato a partire da sangue e liquido seminale \u00e8 stato usato come copertina dell'album \"Load\" della thrash metal band Metallica; inoltre la medesima opera \u00e8 stata stampata su vari capi di abbigliamento della collezione Fall/Winter 2017 rilasciata dal brand statunitense Supreme NYC. \"Piss and Blood\" \u00e8 stato usato per la copertina di \"ReLoad\", sempre della stessa band. Inoltre nel 2002, con la collaborazione di Paulo von Vacano realizza la mostra personale intitolata \"Via Crucis\" all'interno della Chiesa sconsacrata di Santa Marta a Roma.\nDopo le opere degli inizi, negli anni '90 crea le serie \"Nomads\" e \"The Clan\". La prima ha per oggetto gli homeless di NY mentre la seconda gli esponenti del Ku Klux Klan.\nIl 1992 \u00e8 l'anno della celebre serie \"The morgue\" con la quale l'artista, dopo \"Piss Christ\", torna a scuotere l'opinione pubblica. La serie \u00e8 costituita da immagini macabre e scioccanti riprese negli obitori.\nNel 1995-1996 l'artista produce la serie \"A History of Sex\" dalla quale verr\u00e0 tratto un film.\nDegli anni 2000 sono le serie \"America\", \"Cuba\", \"Jerusalem\", \"Residents of New York\", \"Torture\", \"Made in China\" fino alla recente \"The Game: All things Trump\", una raccolta di oltre mille oggetti su e di Donald Trump."}
{"id": "1072770", "revid": "123401983", "url": "https://it.wikipedia.org/wiki?curid=1072770", "title": "Chico Marx", "text": "Biografia.\nChico era il maggiore dei Fratelli Marx e il suo soprannome, che in origine era Chicko, derivava dalla sua reputazione di donnaiolo (\"chicken chaser\" nello slang popolare dell'epoca). Un tipografo accidentalmente dimentic\u00f2 di inserire la lettera \"k\" nel nome e da quel giorno fu ribattezzato Chico. Per un certo tempo continu\u00f2 a essere pronunciato \"Chick-o\" (con la \"i corta\"), anche se tutti coloro che non erano al corrente delle origini del suo nome tendevano a pronunciare \"Cheek-o\" (con la \"i lunga\"). Esistono delle registrazioni radio degli anni quaranta in cui viene chiamato con la pronuncia sbagliata, anche se egli apparentemente non trov\u00f2 necessario correggerla. Alla fine degli anni cinquanta persino lui aveva iniziato a usare la pronuncia scorretta usandola come effetto comico.\nChico Marx usava un accento italiano per il suo personaggio, dato che gli stereotipi etnici erano molto comuni tra i comici del Vaudeville e tutti i fratelli Marx impersonarono talvolta personaggi dialettali agli esordi della loro carriera, ma Chico fu l'unico a continuare anche nei film.\nIl fatto ovvio che Chico non fosse italiano, venne messo in luce due volte nella filmografia dei Fratelli Marx. Nel loro film \"Animal Crackers\" egli riconosce un personaggio equivoco che impersona un rispettabile collezionista d'arte:\nIn \"Una notte all'opera\", la cui azione inizia in Italia, il suo personaggio, Fiorello, dichiara di non essere italiano, provocando uno sguardo sorpreso da parte di Groucho:\nChico fu anche un pianista di talento. Da giovane ottenne delle scritture per mantenere la famiglia Marx, a volte suonando anche in pi\u00f9 locali nella stessa serata; egli si procurava il lavoro con la sua abilit\u00e0 e poi si faceva sostituire dal fratello Harpo in uno dei due locali. All'inizio i due si somigliavano talmente che nessuno riusc\u00ec a scoprire il trucco.\nIn una testimonianza sui Fratelli Marx, Gary Owens disse che:\nLa stessa cosa non si poteva dire di Harpo che sapeva suonare al piano solo pochi motivi, il che smascherava il trucco di Chico e provocava il licenziamento di entrambi.\nGroucho Marx una volta disse che Chico non provava mai i pezzi che suonava. Prima delle esibizioni preferiva immergere le mani nell'acqua calda. Era conosciuto perch\u00e9 \"sparava\" ai tasti che suonava. Come parte dello spettacolo, infatti, suonava alcuni passaggi col pollice alzato e l'indice dritto come a mimare una pistola (lo si pu\u00f2 vedere nel film del 1949 \"A Year to Remember\" mentre suona una versione \"sparata\" della famosa canzone australiana \"Waltzing Matilda\" per un gruppo di soldati).\nChico divenne il manager dei Fratelli Marx dopo che sua madre Minnie mor\u00ec. Come manager riusc\u00ec a ottenere un contratto che garantiva ai Fratelli Marx una percentuale sugli incassi lordi dei loro film (primo caso del genere a Hollywood). Inoltre, fu la conoscenza da parte di Chico di Irving Thalberg della Metro-Goldwyn-Mayer che procur\u00f2 un contratto ai fratelli dopo l'insuccesso di \"La guerra lampo dei Fratelli Marx\" con la Paramount Pictures.\nPer un certo periodo negli anni trenta e quaranta, Chico diresse una big band. Anche il cantante Mel Torm\u00e9 inizi\u00f2 la sua carriera professionale con la \"Chico Marx Orchestra\".\nChico Marx fu un donnaiolo compulsivo e si dedic\u00f2 per tutta la vita al gioco d'azzardo, il che lo rese sempre a corto di fondi e lo costrinse a continuare a lavorare ben oltre il periodo in cui i suoi fratelli si furono ritirati dalle scene per godersi i guadagni. Gli ultimi due film dei Fratelli Marx furono girati a suo beneficio per tirarlo fuori dai debiti, ma visto il tipo di vita che conduceva Chico, i suoi fratelli posero i suoi guadagni in un fondo controllato, di cui egli benefici\u00f2 fino alla morte.\nChico mor\u00ec l'11 ottobre 1961 di collasso cardio-circolatorio all'et\u00e0 di 74 anni; \u00e8 tumulato in una cripta nel \"Freedom Mausoleum\" del Forest Lawn Memorial Park Cemetery, a Glendale. Suo fratello minore Gummo giace in una cripta di fronte alla sua."}
{"id": "1072772", "revid": "834", "url": "https://it.wikipedia.org/wiki?curid=1072772", "title": "Olimpiadi Scientifiche", "text": ""}
{"id": "1072776", "revid": "1776051", "url": "https://it.wikipedia.org/wiki?curid=1072776", "title": "Trasporti in Liberia", "text": "Questa voce raccoglie le principali tipologie di Trasporti in Liberia.\nTrasporti su rotaia.\nReti ferroviarie.\nEsistono due sistemi separati con diverso scartamento ed alcune linee sono in fase di ripristino o ricostruzione, in seguito alla recente Guerra civile\nIn totale: 490\u00a0km di linee ferroviarie, di cui 328 a binario unico (dati 1998)\nReti metropolitane.\nLa Liberia non dispone di sistemi di metropolitana.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nLe principali strade risultano danneggiate dalla recente Guerra civile\nStrade pubbliche: in totale 10.600\u00a0km (dati 1996)\nReti filoviarie.\nAttualmente in Liberia non esistono filobus. \nAutolinee.\nNella capitale, Monrovia, ed in altre zone abitate della Liberia, operano aziende pubbliche e private che gestiscono i trasporti urbani, suburbani ed interurbani esercitati con autobus.\nTrasporti aerei.\nAeroporti.\nIn totale: 47 (dati 2002)\na) con piste di rullaggio pavimentate: 2\nb) con piste di rullaggio non pavimentate: 45"}
{"id": "1072782", "revid": "181699", "url": "https://it.wikipedia.org/wiki?curid=1072782", "title": "Telescopio spaziale Chandra", "text": ""}
{"id": "1072790", "revid": "2124353", "url": "https://it.wikipedia.org/wiki?curid=1072790", "title": "Piazza Carlo III (Napoli)", "text": "Piazza Carlo III (\"Piazza del Reclusorio\" fino al 1891, quando per decreto del regio commissario Giuseppe Saredo fu intitolata al Re Borbone) \u00e8 una piazza di Napoli, situata tra i quartieri San Carlo all'Arena e San Lorenzo.\nSituata alla fine di via Foria, la piazza costituisce la porta orientale del centro storico della citt\u00e0.\nStoria.\nLa piazza propriamente intesa nasce nel XIX secolo con l'urbanizzazione della zona e in particolare con la costruzione di corso Garibaldi.\nNel secolo precedente l'architetto fiorentino Ferdinando Fuga costru\u00ec alla fine della strada di Foria uno dei pi\u00f9 grandi edifici del Settecento: il colossale Real Albergo dei Poveri, mastodontico palazzo commissionato da Carlo di Borbone, il quale cullava il desiderio di farne la dignitosa residenza di tutti i poveri del regno. Ma dinanzi al grandissimo edificio non vi era altro che un immenso spazio aperto, peraltro in una zona quasi del tutto libera da abitazioni che si trovavano nel pur vicino borgo Sant'Antonio Abate.\nCon l'ampliamento della citt\u00e0 a est, la piazza divent\u00f2 in seguito anche un importante snodo ferroviario: nel 1913 apre la Ferrovia Alifana che ha proprio nella piazza il suo capolinea. La ferrovia, che proveniva da Capodichino tramite l'odierna via Don Bosco, attraversava centralmente la piazza con i suoi binari che si moltiplicavano nella zona sud-ovest, presso la chiesa di Sant'Antonio Abate, dove sorgeva il fabbricato di stazione.\nLa stazione terminale fu operativa fino al 1955, quando l'automobile cominci\u00f2 a far sentire la propria voce anche a Napoli, come del resto in tutta Italia. L'attraversamento della piazza costituiva infatti un intralcio al nascente (seppur imparagonabile a quello odierno) traffico automobilistico.\nNel 2009, la Municipalit\u00e0 4 ha programmato la riqualificazione del primo tratto e nell'ottobre 2010 sono cominciati i lavori di risistemazione, durati sino a maggio 2011 poi ripresi nel 2016 dal Comune di Napoli e completati definitivamente nel giugno del 2017.\nDescrizione.\nA ridosso del Borgo Sant'Antonio Abate, la piazza ha una forma a emiciclo nella quale confluiscono molte importanti arterie della zona: via Foria, corso Garibaldi, via Sant'Alfonso Maria de' Liguori, via Sant'Antonio Abate, via Giovanni Gussone, via Alessio Mazzocchi e via Don Bosco.\nAl centro vi \u00e8 un'isola con aiuole ricoperte da palme e con un viale centrale ottenuto tramite il riutilizzo della sede ferroviaria dismessa.\nA nord sorge il poderoso Albergo dei Poveri.\nAncora oggi sulla piazza si trova l'ex stazione terminale della Ferrovia Alifana di cui si conservano solo le insegne sulla facciata. Attualmente la palazzina dell'Alifana ospita un albergo."}
{"id": "1072794", "revid": "120627917", "url": "https://it.wikipedia.org/wiki?curid=1072794", "title": "Secessione di Monaco", "text": "Nella storia dell'arte viene detto \"secessione\" il movimento dei giovani pittori ed architetti che all'inizio del ventesimo secolo si dissociarono dagli stili tradizionali.\nLa secessione di Monaco del 1892 \u00e8 la prima manifestazione di dissenso di un folto gruppo di giovani artisti che abbandonarono l'accademia e le organizzazioni ufficiali per creare un'associazione indipendente. I promotori del fenomeno furono i galleristi Wilhelm Uhde e Franz von Stuck che in tal modo intendevano rinnovare e modernizzare l'arte figurativa del tempo. Secondo il loro punto di vista un artista non poteva rimanere legato a concetti obsoleti, ma doveva dare libero sfogo al proprio estro. Queste idee audaci ed innovative entusiasmarono un centinaio di giovani artisti e convinsero molti ricchi commercianti a finanziare l'impresa. Forti di questo sostegno materiale e della collaborazione dei galleristi, i giovani dichiararono la secessione ed abbandonarono in massa le istituzioni accademiche.\nI secessionisti di Monaco non erano artisticamente all'altezza dei loro colleghi viennesi, ma erano sostenuti da un'efficiente organizzazione costituita da tanti intraprendenti e lungimiranti investitori che li finanziavano. Ecco perch\u00e9 questo ramo della secessione artistica ebbe moltissimi adepti ed i pochi artisti validi finirono per confondersi nella moltitudine di creatori mediocri.\nI promotori dell'impresa ed i primi appartenenti alla secessione di Monaco sono: Ludwig Dill, Hugo von Habermann, Ludwig Herterich, Paul Hoecker, Albert Keller, Bruno Piglhein (primo presidente), Arnold Bocklin, Franz von Stuck, Fritz von Uhde, Heinrich Z\u00fcgel.\nSuccessivamente entrarono a farne parte anche: Peter Behrens, Lovis Corinth, Adolf H\u00f6lzel, Leopold von Kalckreuth, Christian Landenberger, Max Liebermann, Hans Olde, Toni Stadler, Wilhelm Truebner, Viktor Weishaupt, Fritz Osswald.\nLe loro idee si formalizzarono prima nella rivista \"Jugend\", che ha dato il nome Jugendstil alla Sezession tedesca, poi con la rivista \"Pan\"."}
{"id": "1072807", "revid": "125353642", "url": "https://it.wikipedia.org/wiki?curid=1072807", "title": "Secessione di Berlino", "text": "La secessione di Berlino (in tedesco: \"Berliner Secession\") del 1898, guidata da Max Liebermann, \u00e8 successiva a quella di Monaco (1892) e a quella di Vienna (1897). Nella storia dell'arte viene detto \"secessione\" il movimento dei giovani artisti ed architetti che alla fine del diciannovesimo secolo si dissociarono dagli stili ufficiali delle accademie d'arte.\nI fatti.\nNel 1892 Max Liebermann e Walter Leistikow avevano fondato il \"Gruppe der Elf\" (Gruppo degli undici) con lo scopo di creare spazi alternativi per l'arte moderna a Berlino con l'organizzazione di piccole esposizioni indipendenti. Fra queste iniziative, il 5 novembre del 1892, fu inaugurata una mostra personale di Edvard Munch al \"Verein Bildender K\u00fcnstler\" di Berlino, che, dopo appena una settimana, fu chiusa dalle autorit\u00e0, perch\u00e9 le opere furono ritenute impresentabili (\"non finite e brutte\").\nA seguito di questi avvenimenti nel 1893, dietro l'impulso di Max Liebermann, un gruppo di artisti pi\u00f9 all'avanguardia si ritirarono dal \"Verein\" e fondarono la Secessione berlinese. Perci\u00f2, parallelamente alla \"Gro\u00dfen Berliner Kunstausstellung\" (Grande Esposizione d'arte di Berlino), ebbe luogo la \"Freien Berliner Kunstausstellung 1893\" (Libera esposizione d'arte di Berlino 1893) a cui, fra gli altri, aderirono Adolf Br\u00fctt, Max Kruse, Walter Leistikow, Reinhold Lepsius, Lesser Ury, Ernestina Orlandini allora Ernestine Schultze-Naumburg e ovviamente Max Liebermann.\nNel 1898 la giuria della \"Gro\u00dfen Berliner Kunstausstellung\" aveva respinto una pittura di paesaggio di Walter Leistikow, questa fu la prova che le istituzioni esistenti non avrebbero mai fornito alcun sostegno alla nuova arte. Di conseguenza diedero una struttura organizzativa alla Secessione di Berlino, Leistikow come organizzatore ebbe l'adesione di 65 artisti e Max Liebermann fu eletto presidente. Oltre al presidente Liebermann ed a Leistikow il Consiglio era costituito da Otto Heinrich Engel, Ludwig Dettmann, Oskar Frenzel, Curt Herrmann e Fritz Klimsch.\nCome faranno pi\u00f9 tardi anche i secessionisti di Monaco, i berlinesi si organizzarono prontamente sul piano economico, il che contribu\u00ec certamente all'affermazione dei giovani artisti. Con l'aiuto di Paul Cassirer e di suo cugino Bruno fu subito aperta una galleria di arte moderna, intendendo con ci\u00f2 interrompere ogni relazione con l'arte classica. Ed effettivamente la galleria esponeva solo le opere degli artisti berlinesi contemporanei e quelle degli impressionisti e postimpressionisti francesi.\nNegli anni seguenti l'organizzazione berlinese fu ripetutamente scissa e riconfigurata, sia per le varie correnti artistiche che subentrarono, sia per i pesanti disaccordi tra gli amministratori. Venne ufficialmente soppressa nel 1933. Nei trentacinque anni della sua esistenza, la secessione berlinese associ\u00f2 moltissimi artisti, soprattutto pittori, ma anche scultori, grafici ed architetti. La maggior parte di essi se ne allontanava molto presto, non appena cio\u00e8 abbracciava una delle linee artistiche emergenti nel mondo.\nTra gli esponenti della secessione berlinese vanno inoltre ricordati: Hans Baluschek, Ernst Barlach, Max Beckmann, Josef Block, Lovis Corinth, Anna Costenoble, Charles Crodel, Philipp Franck, August Gaul, Karl Hagemeister, Ulrich H\u00fcbner, Willy Jaeckel, Max Klinger, Oskar Kokoschka, K\u00e4the Kollwitz, Heinrich Eduard Linde-Walther, Otto Modersohn, Emil Orlik, Hans Orlowski, Franz Skarbina, Maria Slavona, Max Slevogt, Wilhelm Tr\u00fcbner, Heinrich Zille e Dora Hitz, cofondatrice."}
{"id": "1072811", "revid": "1442080", "url": "https://it.wikipedia.org/wiki?curid=1072811", "title": "Avventure nell'occulto", "text": "Avventure nell'occulto (\"Tales of the Occult\") \u00e8 un'antologia del 1989 di racconti fantastici di vari autori (Isaac Asimov, Ray Bradbury, H.G. Wells, Fritz Leiber, Judith Merril, Edgar Allan Poe) sull'occulto o comunque simili al tema de Ai confini della realt\u00e0. Ogni storia ha una postilla in cui Asimov d\u00e0 un commento e lo relaziona alla scienza moderna. In italiano il libro ha avuto anche un'edizione con il titolo di Occulto!.\nRacconti.\nAvventure nell'occulto (Tales of the Occult, 1989) ed. Mondadori 1993, comprende i seguenti racconti, nella traduzione di Giuseppe Lippi, quando non indicato diversamente.\nOcculto! (\"Tales of the Occult\", 1989) Newton Compton 1999, comprende i seguenti racconti, nella traduzione di Gianni Pilo, quando non indicato diversamente."}
{"id": "1072815", "revid": "57342", "url": "https://it.wikipedia.org/wiki?curid=1072815", "title": "Antonio Ballista", "text": "Biografia.\nHa studiato al Conservatorio \"G.Verdi\" di Milano nella classe di Enzo Calace ed Antonio Beltrami.\nIl sodalizio col pianista Bruno Canino, compagno di corso nella stessa classe di Calace, col quale ha festeggiato nel 2004 i 50 anni di attivit\u00e0, \u00e8 stato uno dei pi\u00f9 fecondi della storia musicale italiana del secondo novecento. Piero Rattalino ha scritto \u00aboltre ai sentieri battuti, Canino e Ballista hanno percorso anche i sentieri dei rovi, rimanendo per cinquant'anni fedeli a uno stile di vita artistica fatto di seriet\u00e0 e di \"understatement\", di impegno su tutto e di curiosit\u00e0 per tutto, di indipendenza della mente e di slancio del cuore\u00bb. Per il duo hanno scritto compositori come Berio, Stockhausen, Panni, Ligeti, Bussotti, Donatoni, Castaldi, Battiato e molti altri, rendendolo un punto di riferimento per le avanguardie nazionali e internazionali. Il duo \u00e8 stato il primo in Italia a eseguire le trascrizioni per due pianoforti, anche d'autore (\"La sagra della primavera\" di Igor' F\u00ebdorovi\u010d Stravinskij, la nona Sinfonia di Beethoven di Franz Liszt) che sono rimaste nel repertorio dei loro concerti.\nPer la sua attenzione al repertorio vocale da camera, Antonio Ballista \u00e8 uno dei pi\u00f9 apprezzati accompagnatori di cantanti in Italia. Ha accompagnato in recital memorabili Anna Caterina Antonacci, Monica Bacelli, Cathy Berberian, Phyllis Bryn- Julson, Luisa Castellani, Gloria Davy, Kim Kriswell, Sarah Leonard, Anna Moffo, Susanna Rigacci, Alide Maria Salvetta, Luciana Serra, Lucia Valentini Terrani e ha lavorato continuativamente con Gemma Bertagnolli, Gotthand Bonell, Alda Caiello, Laura Cherici, Marcello Nardis e Lorna Windsor.\nCol soprano Alide Maria Salvetta ha formato un duo per molti anni, proponendo dei recital-spettacolo fuori dell'ordinario, visitando brani dimenticati e insoliti, ed essendo anche in questo caso punto di riferimento per compositori.\nDopo la scomparsa di Alide Maria Salvetta, Antonio Ballista ha trovato nel tenore Massimo Crispi un versatile partner di \"giochi musicali\" e insieme formano il duo \"Enfants Terribles\", producendo programmi tematici eccentrici e spettacolari, con assemblaggi irriverenti e affettuosi dei repertori pi\u00f9 disparati, in una sorta di meta-postmodernismo.\nAntonio Ballista \u00e8 anche la \"spalla musicale\" di attori come Paolo Poli, per pi\u00f9 di trent'anni (\"Soir\u00e9e Satie\", \"Favole\"), e poi di Milena Vukotic e Toni Servillo. \u00c8 stato attore egli stesso in piccoli cammei in film di Franco Battiato.\nNella ricerca di un ensemble musicale che gli consentisse di proporre le musiche pi\u00f9 degne di nota del Novecento storico, Ballista ha fondato il gruppo \"900eOltre\", formato da eccellenti solisti, con esecuzioni all'insegna della poesia e della fantasia.\nTra le sue interpretazioni discografiche pi\u00f9 interessanti ed apprezzate, la produzione pianistica di Gioachino Rossini (\"Un petit train de plaisir\", \"Petit caprice (style Offenbach)\", \"Marche et r\u00e9miniscences de mon dernier voyage\"), i Ragtime di Scott Joplin, le \"Folk Songs\" di Berio."}
{"id": "1072818", "revid": "183581", "url": "https://it.wikipedia.org/wiki?curid=1072818", "title": "Ciclo Sabat\u00e8", "text": ""}
{"id": "1072821", "revid": "1543377", "url": "https://it.wikipedia.org/wiki?curid=1072821", "title": "Moshe Safdie", "text": "Biografia.\nDa adolescente frequenta il Liceo di Reali in Haifa, dove coltiva interessi nella chimica e nelle matematiche. Inizialmente \u00e8 indeciso su quale carriera intraprendere. Il padre di Safdie era un importatore di tessuti in Israele, ma dopo che tali importazioni furono proibite, emigr\u00f2 con la sua famiglia in Canada, pi\u00f9 precisamente a Montr\u00e9al.\nNel settembre del 1955 si iscrive nella Facolt\u00e0 di Pianificazione all'Universit\u00e0 McGill.\nNel 1960 durante il suo viaggio di studio sull'edilizia urbana nordamericana, viaggio che lo port\u00f2 in mezzo continente grazie a una borsa di studio della Canadian Mortgage and Housing Corporation, Safdie fu profondamente colpito dallo spreco di terreno e risorse nelle periferie e dall'eccessiva dipendenza dall'automobile come unico mezzo di trasporto.\nEra assolutamente chiaro che tutta la popolazione non poteva usufruire dell'edilizia residenziale, per il semplice motivo che lo spazio disponibile non sarebbe mai stato sufficiente. Tuttavia era chiaro per Safdie che nemmeno l'alternativa delle abitazioni su pi\u00f9 piani poteva essere funzionale, poich\u00e9 le persone si trovavano allontanate dal suolo, private di una reale intimit\u00e0 domestica per la mancanza di isolamento acustico, senza un'entrata distinguibile, relegati nell'anonimato.\nSicuramente la gente preferiva le abitazioni dei sobborghi, nelle quali si poteva godere di cortili privati, di sufficiente distanza dai vicini, di un senso di appartenenza a una comunit\u00e0. I residenti si sentivano proprietari del proprio spazio. Con la sua tesi Moshe Safdie voleva introdurre una terza alternativa, creando quella che considerava una \u201cnuova forma di edilizia in grado di riprodurre, in un ambiente ad alta densit\u00e0 urbana, i rapporti umani e i comfort della casa singola e di piccoli centri\u201d. Il sistema abitativo che concep\u00ec nella sua tesi fondava tre diverse idee architettoniche: una struttura urbana tridimensionale integrata, un metodo costruttivo basato sull'uso di pi\u00f9 moduli tridimensionali (scatole) e un altro sistema che poteva essere adattato ad un'ampia gamma di condizioni ambientali. Safdie svilupp\u00f2 tre diversi sistemi costruttivi, ognuno con la propria struttura e geometria, da utilizzare per dare alloggio a una comunit\u00e0 di cinquemila persone. Il primo sistema (il modulo ripetitivo singolo), non portante, era costituito da unit\u00e0 modulari prefabbricate che venivano poste all'interno di una struttura di sostegno. Nel secondo sistema (costruzione con muri portanti) gli stessi moduli venivano assemblati e disposti in modo da sostenere la costruzione. Il terzo sistema (modulo portante) ricorreva a pareti prefabbricate sistemate a reticolo. In generale, questi sistemi e queste idee progettuali vennero applicate per fornire e incorporare i comfort che sembravano spesso mancare nelle case nordamericane: flessibilit\u00e0, riconoscibilit\u00e0, privatezza, senso di appartenenza alla comunit\u00e0 e uno spazio esterno di propriet\u00e0. I moduli, o scatole, venivano assemblati seguendo varie configurazioni, creando cos\u00ec una variet\u00e0 di tipologie abitative contenenti una o pi\u00f9 camere da letto. Grazie alla flessibilit\u00e0 della disposizione dei moduli, era possibile progettare un complesso abitativo senza avere due case uguali. Ogni singola unit\u00e0 abitativa poteva essere riconoscibile come tale dall'esterno, dando man forte alle caratteristiche originali del complesso architettonico in generale. Dato che le scatole erano disposte una sopra l'altra, le solette erano doppie, fornendo un maggiore isolamento acustico e quindi aumentando la sensazione di intimit\u00e0 all'interno delle abitazioni, cosa non ottenibile nei classici condomini cittadini. I moduli venivano raggruppati e disposti in modo da sembrare quasi privi di sostegno, staccati l'uno dall'altro ma con i tetti che diventavano terrazze esterne per un'altra casa. Infatti la superficie dei tetti era molto ampia per fornire il prezioso spazio esterno privato tanto desiderato dai residenti. Gli spazi interni ed esterni erano estremamente adattabili, dato che le terrazze potevano essere coperte, venendo cos\u00ec incontro alle esigenze dei gruppi familiari. Le scatole erano prodotte industrialmente, seguendo il principio secondo cui il prezzo di ogni unit\u00e0 abitativa era inversamente proporzionale al numero totale di unit\u00e0 prodotte, rendendo cos\u00ec possibile la costruzione di un intero villaggio in tempi relativamente brevi e con tanti contenuti. Il complesso era servito da passaggi pedonali che, insieme agli ascensori e alle scale disposte a distanza regolare, formavano il sistema viario principale che attraversava tutto il complesso. Le strade pedonali e i servizi in comune avevano la finalit\u00e0 di creare un villaggio unito, rispettando per\u00f2 il senso di individuabilit\u00e0 voluto dai residenti."}
{"id": "1072825", "revid": "968255", "url": "https://it.wikipedia.org/wiki?curid=1072825", "title": "Josep Antoni Coderch", "text": "Nel 1931 si iscrive alla facolt\u00e0 di architettura dell'universit\u00e0 di Barcellona. Gran parte della sua personalit\u00e0 si forma intorno all'inizio degli anni trenta, in seguito al suo impegno di lavoro, che lo port\u00f2 a trasferirsi tre mesi in Germania, e in seguito allo scoppio della guerra civile spagnola, alla quale partecip\u00f2 attivamente. Si laure\u00f2 nel 1940 e inizi\u00f2 a lavorare a Madrid.\nTra le opere di Coderch, si notano \"Las Cocheras\" e il \"Banco Urquijo\", entrambi a Barcellona."}
{"id": "1072831", "revid": "287204", "url": "https://it.wikipedia.org/wiki?curid=1072831", "title": "Le intermittenze della morte", "text": "Le intermittenze della morte \u00e8 un romanzo di Jos\u00e9 Saramago scritto a Lisbona nel 2005.\nTrama.\nIn una nazione mai citata nessuno pi\u00f9 muore perch\u00e9 la morte ha smesso di fare il suo lavoro; invece, appena fuori dal confine, la vita procede normalmente. L'avvenimento suscita nel popolo sentimenti di trionfo e felicit\u00e0 e per le strade avvengono manifestazioni di patriottismo, perch\u00e9 la continua ricerca dell'immortalit\u00e0 ha avuto termine. \nSuperato l'impeto d'euforia, si manifestano i primi problemi: nelle agenzie di pompe funebri e nelle compagnie d'assicurazione restano senza lavoro migliaia di lavoratori e di imprenditori; alle case di riposo si continuer\u00e0 a badare ad anziani sempre pi\u00f9 vecchi ed in quantit\u00e0 sempre maggiori, nelle case e negli ospedali ci saranno persone in condizioni terribili, incapaci di guarire, ma ora anche di morire. Perfino le comunit\u00e0 religiose, fra cui la Chiesa, sono seriamente preoccupate per l'assenza della morte: infatti, senza lei non ci pu\u00f2 essere resurrezione e senza resurrezione \u00e8 difficile mantenere vivo il messaggio di salvezza eterna dell'anima.\nIn seguito, tuttavia, si scopre che basta portare il moribondo fuori dal confine per porre fine alle sue agonie, e cos\u00ec la mafia, anzi, \"la maphia e i suoi maphiosi\", come indicato nel libro, comincia ad organizzare viaggi, per far raggiungere la condizione di \u201ccaro deceduto\u201d, con garantita sepoltura appena fuori dal territorio nazionale, senza che il governo, minacciato dai continui rinvenimenti d'agenti posti di guardia al confine ridotti in coma, possa fare qualcosa.\nQuesto scompiglio dura sette mesi, dopo i quali sar\u00e0 la Morte stessa (o meglio l'essere superiore che si occupa della morte in quello specifico paese, con una missiva manoscritta in una busta di colore violetto indirizzata ai mezzi di comunicazione che supera ogni esame grafologico per individuarne l'autore, di cui si giunge solo a scoprire che si tratta di una scrittura femminile), ad annunciare la ripresa della sua normale produttivit\u00e0. In seguito altre lettere di colore violetto continuano ad arrivare nelle case dei rispettivi destinatari con il loro nefasto contenuto.\nUna sola missiva non raggiunge il destinatario, un violoncellista\u02d0 essa viene per ben tre volte rispedita al mittente. Cos\u00ec, la Morte, in forma di una donna di 36 o 37 anni, decide di consegnare personalmente la lettera al destinatario. Questa volta, per\u00f2, vuole conoscere la sua prossima \u201cvittima\u201d e inizia a spiarlo. S'introduce, non vista, a casa sua, e va a sentirlo suonare. S'instaura quindi tra la Morte e il violoncellista un rapporto particolare, che porter\u00e0 la Morte a innamorarsi dello stesso violoncellista e rinunciare alla sua missione. Dopo aver suonato per lei la sesta Suite per violoncello solo di Bach i due trascorrono una notte d'amore, in seguito alla quale la Morte, per la prima volta nella storia, si addormenta. E \"il giorno dopo non mor\u00ec nessuno\".\nAnalisi.\nIl libro, come afferma l'autore, non \u00e8 una riflessione filosofica sulla vita e neanche una \u201cmeditazione metafisica\u201d sulla morte. \u00c8 una situazione assurda espressa con un tono ironico e sarcastico, possibile grazie all'abilit\u00e0 dello scrittore, che d\u00e0 giudizi severi sulla politica, sulla Chiesa e anche sull'uomo contemporaneo che, nonostante il suo trionfo sulla natura, senza la presenza della morte, riscopre tutta la sua fragilit\u00e0. L'autore chiede di sospendere per un attimo il comune senso di realt\u00e0, inserire un aspetto nuovo, impossibile, assurdo e semplicemente di credervi. Tutto prender\u00e0 cos\u00ec senso e ogni cosa sar\u00e0 perfettamente coerente e ovvia. Ci offre un panorama dove ci sono personaggi legati insieme da un'unica paradossale situazione, quell'appunto dell'assenza della morte, tutti presi a progettare e a filosofeggiare sulla nuova e anomala realt\u00e0 presente davanti a loro. La protagonista assoluta \u00e8 la Morte, che vuole conoscere da vicino il violoncellista, resa antropomorfa, legata alle vicende umane, non astratta, impersonale, e invincibile. \nIl libro \u00e8 narrato da un narratore eterodiegetico e contiene opinioni e commenti dell'autore.\nAdattamento.\nLa band musicale Legittimo Brigantaggio ha tratto un brano dal titolo \"La lettera viola\" ispirato al romanzo e contenuto nell'album \"Liberamente tratto...\".\nLa band Ucraina Jinjer, nel suo ultimo LP Macro, pubblicato da Napalm Records nel 2019, si \u00e8 ispirata al romanzo per comporre il brano \"Pausing Death\"."}
{"id": "1072835", "revid": "1305772", "url": "https://it.wikipedia.org/wiki?curid=1072835", "title": "APPC", "text": ""}
{"id": "1072839", "revid": "93556", "url": "https://it.wikipedia.org/wiki?curid=1072839", "title": "Fill\u00e9r", "text": "Il fill\u00e9r era il nome di diverse monete circolanti in Ungheria. Corrispondeva a un centesimo della corona austro-ungarica (quello che in Austria si chiamava heller), della corona ungherese, del peng\u0151 e del fiorino. Il nome deriva dalla parola tedesca \"Vierer\", che significa \"quattro\". In origine il termine corrispondeva alla moneta da 4 Kreuzer.\nIl fill\u00e9r non viene pi\u00f9 coniato dal 1999."}
{"id": "1072840", "revid": "188323", "url": "https://it.wikipedia.org/wiki?curid=1072840", "title": "Gotei 13", "text": ""}
{"id": "1072841", "revid": "110157", "url": "https://it.wikipedia.org/wiki?curid=1072841", "title": "R\u00e9seau Sentinelles", "text": "Il \"R\u00e9seau Sentinelles\" \u00e8 una rete di 1.260 medici generici volontari (rappresentanti il 2% della totalit\u00e0 dei medici generici nella Francia metropolitana), ripartiti sul territorio metropolitano francese. I medici membri sono chiamati \"m\u00e9decins sentinelles\". Questa rete, creata nel novembre del 1984 dal Professore Alain-Jacques Valleron, \u00e8 animata dall'\"Unit\u00e9 mixte de recherche en Sant\u00e9 Inserm - Universit\u00e9 Pierre et Marie Curie\". Il suo scopo \u00e8 la sorveglianza di 14 indicatori di salute, a scopo epidemiologico e di sanit\u00e0 pubblica.\nLa sorveglianza continua di 14 indicatori di salute.\nQuesto sistema nazionale di sorveglianza permette la raccolta, l'analisi, la previsione e la comunicazione in tempo reale dei dati epidemiologici prodotti dai medici generici. Si integra ai dispositivi di sorveglianza stabiliti dall'\"Institut de Veille Sanitaire\" (InVS) (parere favorevole della CNIL n\u00b0471 393).\nLe 14 malattie studiate corrispondono a 11 indicatori infettivi:\ne da 3 indicatori non infettivi:\nPer l'influenza, la gastroenterite e la varicella, questa rete di sorveglianza permette di rilevare, allertare tempestivamente e facilitare la previsione di epidemie nazionali e regionali delle relative patologie infettive.\nI dati epidemiologici, non nominativi, sono trasmessi via Internet dai \"medici sentinella\", e alimentano un database geolocalizzato (Sistema informativo geografico). Un bollettino settimanale, \"SentiwebHebdo\", \u00e8 disponibile ogni marted\u00ec sul sito del \"R\u00e9seau Sentinelles\", ed \u00e8 spedito via e-mail a pi\u00f9 di 4000 abbonati cos\u00ec come ai grandi media nazionali. Un \"Bilancio Annuale\" \u00e8 pubblicato con tutti i dati, e messo in rete sul sito Internet nella rubrica \"Documentation/Bilans annuels\".\nIl \"R\u00e9seau Sentinelles\" \u00e8 un centro che collabora con l'Organizzazione Mondiale della Sanit\u00e0 (OMS) per la sorveglianza elettronica delle malattie infettive.\nLa ricerca scientifica.\nI dati prodotti dal \"Reseau Sentinelles\" permettono di elaborare:\nL'epidemiologia sul campo.\nDelle indagini epidemiologiche puntuali sono realizzate presso i medici sentinella. Sono effettuate nel rispetto delle regole di epidemiologia stabilite dall'\"Association des \u00e9pid\u00e9miologistes de langue fran\u00e7aise\" (ADELF). Hanno tutte un numero di ordine iscritto su un protocollo scritto, e sono sottoposte ad un rapporto finale. Sono anche sottoposte alle procedure di audit interno, mirando ad assicurare la loro qualit\u00e0, e hanno ricevuto un parere favorevole dalla CNIL (n\u00b0471 393). I risultati delle indagini sono reperibili in rete \"Documentation/Enquetes ponctuelles\"."}
{"id": "1072842", "revid": "125704922", "url": "https://it.wikipedia.org/wiki?curid=1072842", "title": "Cella (architettura)", "text": "La cella (in greco \u03bd\u03b1\u03cc\u03c2, \"na\u00f2s\") era la parte interna di un tempio greco o romano.\nEra l'ambiente che ospitava l'immagine della divinit\u00e0 (una statua di solito) e simbolicamente era la casa del dio stesso; per questo era proibito entrarvi se non durante particolari festivit\u00e0, mentre vi accedevano regolarmente soltanto alcuni tipi di sacerdoti.\nLe dimensioni della cella nei templi classici sono per questo molto ridotte e la superficie dello spazio interno era decisamente secondaria rispetto alla decorazione esterna, che alla fine era la parte fruita dalla comunit\u00e0 che si riuniva fuori dagli edifici per le funzioni e i riti.\nLa cella, che ha come antecedenti forse il \u03bc\u03ad\u03b3\u03b1\u03c1\u03bf\u03bd \"m\u00e9garon\" minoico e miceneo, poteva essere preceduta da un portico colonnato (\"pronao\"), dove potevano trovarsi le stanze dei \"tesori\", le raccolte di offerte dei fedeli. Talvolta questa funzione spettava invece a una stanza posteriore, detta \"opistodomo\". La zona riservata ai sacerdoti era detta invece \u1f04\u03b4\u03c5\u03c4\u03bf\u03bd \"\u00e0dyton\". La cella era spesso coperta da cancellate, per impedire il saccheggio delle offerte. La disposizione delle colonne in relazione alla cella, definisce le varie tipologie templari (\"in antis\", prostilo, anfiprostilo, periptero, pseudoperiptero, diptero, pseudodiptero)\nLe pareti esterne della cella potevano presentare ordini applicati (lesene o semicolonne), che quando la cella era circondata dal colonnato (peristasi), rispecchiavano sui muri le colonne esterne, e quando il tempio era privo di peristasi ne costituivano una sorta di surrogato (tempio pseudoperiptero). In altri casi i muri esterni potevano essere coronati da un fregio o da altre decorazioni riprese dalle trabeazioni, non necessariamente dello stesso ordine della peristasi, come nel caso del Partenone (di ordine dorico), dove il celebre fregio (ionico) con la rappresentazione della processione panatenaica si trova appunto in questa posizione.\nL'interno della cella nei templi greci poteva essere suddiviso in navate da colonnati su due ordini, necessari per sostenere il tetto negli edifici templari di maggiori dimensioni, in particolare in epoca greca arcaica e classica. In seguito l'interno della cella venne decorato con un colonnato, spesso ancora su due ordini, addossato come semicolonne o lesene alle pareti interne. Anche in questo caso il colonnato interno non \u00e8 necessariamente dello stesso ordine di quello della peristasi del tempio: uno dei primi esempi di capitello corinzio si \u00e8 infatti conservato su una delle semicolonne che decoravano l'interno della cella nel tempio di Apollo Epicuro a Bassae.\nIn epoca imperiale romana gli interni delle celle templari erano decorati da ordini sovrapposti di lesene, semicolonne o colonne staccate dalla parete, spesso sovrapposte a podi e frequentemente con fusti in marmi colorati. I colonnati inquadravano nicchie e piccole edicole che ospitavano altre sculture che si aggiungevano alla statua di culto."}
{"id": "1072843", "revid": "92723", "url": "https://it.wikipedia.org/wiki?curid=1072843", "title": "Vy\u0161\u010da Liha 2004-2005", "text": "L'edizione 2004-05 del Campionato ucraino di calcio (\"Vy\u0161\u010da Liha\") vide la vittoria finale dello .\nCapocannoniere del torneo fu Oleksandr Kosyrin (\u010cornomorec' Odessa), con 14 reti."}
{"id": "1072844", "revid": "36426", "url": "https://it.wikipedia.org/wiki?curid=1072844", "title": "Naos (architettura)", "text": ""}
{"id": "1072845", "revid": "36426", "url": "https://it.wikipedia.org/wiki?curid=1072845", "title": "Na\u00f2s", "text": ""}
{"id": "1072853", "revid": "267975", "url": "https://it.wikipedia.org/wiki?curid=1072853", "title": "Ordini religiosi cattolici", "text": ""}
{"id": "1072856", "revid": "599013", "url": "https://it.wikipedia.org/wiki?curid=1072856", "title": "Mom", "text": ""}
{"id": "1072857", "revid": "1982", "url": "https://it.wikipedia.org/wiki?curid=1072857", "title": "Giovanni Merliano", "text": ""}
{"id": "1072863", "revid": "1982", "url": "https://it.wikipedia.org/wiki?curid=1072863", "title": "Giovanni Marigliano", "text": ""}
{"id": "1072864", "revid": "1982", "url": "https://it.wikipedia.org/wiki?curid=1072864", "title": "Giovanni Merigliano", "text": ""}
{"id": "1072865", "revid": "1982", "url": "https://it.wikipedia.org/wiki?curid=1072865", "title": "Giovanni Miriliano", "text": ""}
{"id": "1072869", "revid": "1372005", "url": "https://it.wikipedia.org/wiki?curid=1072869", "title": "Nikolaus Pevsner", "text": "\u00c8 conosciuto soprattutto per la monumentale serie di 46 volumi sull'architettura britannica regione per regione (\"The Buildings of England\", 1951-1974), uno dei pi\u00f9 importanti testi su tale argomento del XX secolo.\nBiografia.\nFiglio di un mercante di origine ebraica, nacque a Lipsia in Sassonia. Studi\u00f2 storia dell'arte alle universit\u00e0 di Lipsia, Monaco, Berlino e Francoforte sul Meno, poi lavor\u00f2 alla Galleria di Dresda e insegn\u00f2 all'Universit\u00e0 di Gottinga (1929\u20131933). Sebbene avesse apprezzato l'architettura del primo periodo della Germania nazista, a causa delle sue origini dovette trasferirsi in Inghilterra nel 1934, dove insegn\u00f2 nelle universit\u00e0 di Londra, Oxford, Birmingham e Cambridge. Divenne cittadino inglese nel 1946.\nOltre che per il \"The Buildings of England\", \u00e8 conosciuto per aver ideato e pubblicato la serie dei \"Pelican History of Art\" (dal 1953), composta da singoli volumi ormai entrati nella bibliografia classica sulla materia.\nNel 1958 fu tra i fondatori della Victorian Society, organismo nazionale inglese per la protezione e lo studio dell'architettura vittoriana ed edoardiana e delle altre arti. Fu anche uno dei primi membri del Georgian Group, fondato nel 1937. Mor\u00ec a Hampstead in Londra."}
{"id": "1072873", "revid": "62221", "url": "https://it.wikipedia.org/wiki?curid=1072873", "title": "Fillossera della vite", "text": ""}
{"id": "1072875", "revid": "106703", "url": "https://it.wikipedia.org/wiki?curid=1072875", "title": "Brizzi big band", "text": ""}
{"id": "1072877", "revid": "116944", "url": "https://it.wikipedia.org/wiki?curid=1072877", "title": "Appc", "text": ""}
{"id": "1072879", "revid": "122444421", "url": "https://it.wikipedia.org/wiki?curid=1072879", "title": "Franco Galeone", "text": "Biografia.\n\u00c8 un religioso salesiano ed un noto ebraista italiano, nonch\u00e9 giornalista pubblicista presso varie testate giornalistiche nazionali.\nHa studiato lingua e cultura ebraica in Israele, presso l'Ulpan Etzion di Gerusalemme, e teologia nell'istituto di Cremisan di Betlemme. Si \u00e8 laureato all'Universit\u00e0 di Napoli in filosofia nel 1976, e in sociologia nel 1979; abilitato in scienze umane e storia nel 1984. Attualmente \u00e8 docente di filosofia nel liceo scientifico \"Don Bosco\" di Napoli Vomero e professore di sociologia e di lingua ebraica nell'Istituto Superiore di Scienze Religiose di Capua. Allo scopo di diffondere la cultura ebraica, di approfondire le radici ebraiche del cristianesimo, di promuovere il dialogo tra ebrei e cristiani, ha fondato il gruppo \"Le sante radici\"."}
{"id": "1072883", "revid": "1610933", "url": "https://it.wikipedia.org/wiki?curid=1072883", "title": "Ibis collospinoso", "text": ""}
{"id": "1072884", "revid": "110141758", "url": "https://it.wikipedia.org/wiki?curid=1072884", "title": "Strizione", "text": "La strizione o \"necking\" \u00e8 la riduzione della sezione di un materiale per effetto di un carico di trazione o compressione.\nSi manifesta in modo molto marcato in campo plastico (strizione plastica), come nel caso delle prove di trazione di provini prismatici o cilindrici di materiali duttili, prima dell'effettivo collasso dello stesso.\nNel corso della prova di trazione, una volta superato il limite di elasticit\u00e0, il provino cambia totalmente le sue caratteristiche. La conseguenza di queste variazioni \u00e8 un aumento della variazione di deformazione trasversale (perpendicolare alla direzione in cui viene esercitato il carico) a parit\u00e0 di variazione di carico, quindi una riduzione della sezione resistente del provino. La conseguenza diretta di questa riduzione \u00e8 un ulteriore aumento della sollecitazione sulla sezione interessata, quindi un rapido collasso del provino stesso.\nIn genere la strizione finale \u00e8 un indice importante di duttilit\u00e0, che va riportato nei certificati di prova di trazione. \nViene indicata misurando la variazione percentuale del diametro (provini cilindrici) o del lato lungo (provini prismatici a sezione rettangolare). Il valore della sollecitazione di rottura comunque viene calcolato usualmente supponendo la sezione non deformata (ottenendo quindi valori di sollecitazione inferiori a quelli reali)."}
{"id": "1072886", "revid": "1386670", "url": "https://it.wikipedia.org/wiki?curid=1072886", "title": "Mundburg", "text": ""}
{"id": "1072887", "revid": "6923", "url": "https://it.wikipedia.org/wiki?curid=1072887", "title": "Fino Mornasco", "text": "Fino Mornasco (\"Fin Mornasch\" o semplicemente \"Fin\" in dialetto brianzolo, : ) \u00e8 un comune italiano di abitanti della provincia di Como in Lombardia.\nOrigini del nome.\nIl termine \"Fino\" deriverebbe dal latino \"finis\" (\"confine\", \"limite\") e, secondo l'ipotesi pi\u00f9 accreditata, sarebbe legato un'indicazione territoriale, cosicch\u00e9 il luogo sarebbe stato un territorio al limite o al confine, probabilmente tra le terre soggiacenti alla giurisdizione di Como e quelle di competenza di Milano.\nIl termine \"Mornasco\" venne invece aggiunto dopo l'unit\u00e0 d'Italia, quando il Consiglio Comunale del 23 novembre 1862, su proposta del consigliere Primavesi, deliber\u00f2 la modifica del nome per distinguere il toponimo da Fino del Monte presso Bergamo. \"Mornasco\" deriva da \"Mornee\" che in dialetto brianzolo significa mugnaio. Il nome venne dato a causa della lunga tradizione di questo paese legati ai mulini ad acqua.\nStoria.\nPreistoria ed et\u00e0 antica.\nAlcuni ritrovamenti archeologici avvenuti nella Valle Mulini attestano la presenza dell'uomo sul territorio gi\u00e0 nella prima et\u00e0 del bronzo.\nNel territorio finese, sul finire dell'Ottocento \u00e8 stata inoltre trovata una piccola necropoli d'incenerati risalente all'et\u00e0 del ferro.\nCome attestato da una tomba romana ritrovata nel 1879 durante alcune operazioni di scavo nella frazione di Socco, il territorio finese ospit\u00f2 un avamposto romano fortificato. Un'altra tomba romana fu scoperta nel terzo decennio del XX secolo\"\". Inoltre, numerose monete di epoca imperiale sono state rinvenute durante i lavori di costruzione sia della ferrovia Saronno-Como (fine XIX secolo-inizio XX) sia della strada Fino-Cadorago (1923)\"\". Il tutto lascia intendere che il territorio finese avrebbe ospitato un \"vicus\" romano, localizzato lungo la strada che, gi\u00e0 al tempo di Plinio il Vecchio, proveniva da Mediolanum, attraversava la valle del torrente Seveso e proseguiva verso Novum Comum, la sponda sinistra del Lago di Como, e la Valtellina\"\".\nMedioevo ed et\u00e0 moderna.\nIl rinvenimento di un'epigrafe funeraria del 535 certifica la presenza di cristiani all'interno nell'odierno territorio comunale gi\u00e0 a partire dal VI secolo.\"\"\nCon la dominazione longobarda, Fino fece parte del Contado del Seprio\"\".\nSul finire del IX secolo \u00e8 sicura la presenza di mulini nella valle del Seveso e di cascinali sulle alture in vista della pianura. La valle del torrente divenne il cuore di una contrada attestata attorno all'anno 1000.\nSotto Federico Barbarossa, il territorio finese fu in un primo momento inserito nel Contado della Martesana (quindi sotto la giurisdizione di Milano), mentre nel 1152 fu ceduto al vescovo di Como Ardizzone.\"\"\nNel XIV secolo sul territorio dell'attuale Fino Mornasco si trovavano numerosi comuni, tutti appartenenti alla pieve di Fino:\nLe suddette localit\u00e0 rimasero all'interno della pieve di Fino anche durante tutto il periodo del Ducato di Milano, fino alla fine del XVIII secolo.\nUn diploma di Carlo VI datato 8 ottobre 1721 concesse alla famiglia degli Odescalchi l'infeudazione della terra di Fino con Bricoletta, Fiorenzola e Molino Rionca. La famiglia esercit\u00f2 i propri diritti feudali sulla terra finese fin'oltre la seconda met\u00e0 del XVIII secolo.\nDa un punto di vista economico, nel XVIII secolo gli abitanti del territorio lavoravano prevalentemente al servizio dei proprietari terrieri costituiti dalle famiglie Odescalchi, Lambertenghi, Raimondi, Aliverti e Cattaneo, cos\u00ec come dale monache Cappuccine di Como, dal Pontificio Collegio Gallio, e dai Canonici della Prepositurale. Nello stesso periodo, un impulso alle attivit\u00e0 commerciali fu promosso dalle riforme introdotte da parte degli austriaci, dal 1714 amministratori del Ducato di Milano. Lentamente, si pass\u00f2 dunque da una societ\u00e0 prettamente agricola a un'economia a una diversificazione del lavoro, con una buona fetta di addetti al comparto tessile (seta e lana in particolare) e commerciale.\nNel 1751 il comune di Mornasco risulta gi\u00e0 essersi redento dall'infeudazione e, per questo, soggetto a un pagamento quindecennale. Nello stesso anno, il territorio mornaschese comprendeva i cassinaggi di \u201cDue molini di Pacea\u201d, \u201cCassina Costa\u201d, \u201cMolini della Costa\u201d, \u201cMaghetto e Buratto\u201d, \u201cCassina d\u2019Andrate\u201d, \u201cMolino detto il Capelletto\u201d, \u201cDei tre molini\u201d, \u201cCassina dei tre Molini\u201d, \u201cMolino dei tre Molini\u201d e \u201cMolino grande\u201d.\nLe riforme amministrative del Ducato di Milano degli anni 1756-1757 sancirono l'annessione, nel comune di Fino, dei comuni di Mornasco e Socco e dei comunetti di Bricoletta, Fiorenzola e Molino Rionca.\nEt\u00e0 contemporanea.\nSotto il Regno d'Italia napoleonico, nel 1808 il completamento di una nuova strada tra il centro di Como e la zona della Ca' Merlata miglior\u00f2 i collegamenti tra il capoluogo lariano e Milano attraverso il territorio finese. Nel 1812, un decreto di riorganizzazione amministrativa del determin\u00f2 un allargamento del territorio di Fino al soppresso comune di Cassina Rizzardi, che un precedente decreto del 1807 aveva annesso a quello di Cadorago. L'accorpamento di Cassina Rizzardi fu tuttavia abrogato con la Restaurazione.\nII 24 gennaio 1860 la chiesetta del parco di Villa Raimondi ospit\u00f2 le nozze tra Garibaldi e Giuseppina Raimondi, figlia del proprietario della dimora. Il matrimonio fall\u00ec nel giro di un\u2019ora, con l'abbandono del pranzo nuziale da parte dello sposo in seguito alla scoperta dell'esistenza di un amante della moglie.\nIn seguito all'unit\u00e0 d'Italia, nel 1863 il comune cambi\u00f2 denominazione nell'attuale \"Fino Mornasco\" (R.D. 8 febbraio 1863, n. 1192).\nDurante il XIX secolo a Fino Mornasco si svilupp\u00f2 una famosa bottega di artigiani attivi nell'arte del cesello, specializzata in particolare nella lavorazione dell\u2019arredo sacro e nella coniatura di medaglie e distintivi.\nIl passaggio dall'Ottocento al Novecento \u00e8 caratterizzato da un netto miglioramento dei collegamenti con Como e Milano, raggiungibili dalla stazione in centro a Fino attraverso i treni a vapore della linea Saronno-Como, gestita dalla societ\u00e0 Anonima Tramway. I due capoluoghi lombardi iniziarono inoltre a essere raggiungibili anche dalla Valle Mulini, con la stazione della vicina Cucciago delle Ferrovie dello Stato. In questo periodo si assist\u00ec alla nascita delle prime cooperative edilizie e di consumo, cos\u00ec come delle societ\u00e0 di mutuo soccorso. Si affermarono inoltre le prime industrie stabili nel campo tessile, che tra il 1910 e il 1914 furono interessate dai primi fenomeni di sciopero per la rivendicazione di una regolamentazione lavorativa da parte dei tessitori.\nMonumenti e luoghi d'interesse.\nArchitetture religiose.\nParrocchiale di Santo Stefano.\nLa chiesa parrocchiale di Santo Stefano, fu costruita come nuova chiesa prepositurale a partire dal 1934 e deve il suo aspetto attuale ad alcuni interventi conclusi nel 1956.\nA pi\u00f9 riprese, la parrocchiale fu pressoch\u00e9 totalmente riedificata sul luogo di una precedente chiesa, risalente con buona probabilit\u00e0 a un periodo precedente all'XI secolo,\"\" attestata nel 1592 come una basilica a tre navate. I rimaneggiamenti avvennero nel 1782, nel 1893, nel 1934 e nel 1956. In mezzo, la consacrazione per mano del vescovo Carlo Roman\u00f2.\nDel precedente edificio rimane oggi solo un affresco databile tra il tardo Quattrocento\"\" e il primo Cinquecento. Barocchi sono invece gli stalli ligneo del coro, l'altare maggiore in marmo e due confessionali. L'altare di San Giuseppe (1832) ospita opere scultoree di Pompeo Marchesi.\nArchitetture civili.\nVilla comunale di Fino.\nLa Villa comunale di Fino Mornasco (ex Villa Mambretti) nasce sulla villa dell'industriale Francesco Mambretti che aveva riunito diverse propriet\u00e0 e terreni per avere una dimora sontuosa.\nVilla Odescalchi-Raimondi.\nLa sommit\u00e0 di una collinetta ospita l'antica villa Odescalchi, nel corso dei secoli divenuta poi Odescalchi e infine Tagliaferri.\nLa villa, risalente al XVII secolo, appartenne alla nota famiglia comasca degli Odescalchi. Passata in seguito ai Ramondi, Simone Cantoni ne cur\u00f2 un restauro in stile neoclassico tra il 1802 e il 1810.\nLa villa \u00e8 compresa in un parco che include una torre merlata e una chiesetta in cui si celebr\u00f2 il matrimonio fra Giuseppe Garibaldi e Giuseppina Raimondi. Fino alla fine del XIX secolo, il parco comprendeva anche i ruderi di una fortificazione\"\".\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2017 la popolazione straniera residente nel comune era di 819 persone, pari all'8% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nArtigianato.\nNel settore dell'artigianato \u00e8 diffusa e pregiata la lavorazione dell'argento, finalizzata alla produzione di oggetti in stile tradizionale.\nEconomia.\nSul territorio di Fino Mornasco si trovano da tempo numerose aziende operanti nel settore tessile, metalmeccanico e chimico, cos\u00ec come in quello della lavorazione della gomma e della pelle.\nFino Mornasco ospita inoltre un'azienda florovivaistica di fama internazionale.\nInfrastrutture e trasporti.\nLa stazione di Fino Mornasco \u00e8 posta sulla ferrovia Saronno-Como, attivata nel 1878 come trasformazione della preesistente tranvia Como-Fino-Saronno; tale impianto \u00e8 servito da treni regionali svolti da Trenord nell'ambito del contratto di servizio stipulato con la Regione Lombardia."}
{"id": "1072889", "revid": "144796", "url": "https://it.wikipedia.org/wiki?curid=1072889", "title": "Henry Wotton", "text": "Biografia.\nSir Henry Wotton nacque a Boughton Hall (Kent) nel 1568. Fu educato al Winchester College e al New College di Oxford, dove si iscrisse il 5 giugno 1584. Due anni dopo si trasfer\u00ec al Queen's College, dove consegu\u00ec un Bachelor of Arts nel 1588. Ad Oxford strinse amicizia con Alberico Gentili e John Donne. Dal 1588 al 1595 viaggi\u00f2 all'estero, visitando, tra altri luoghi, Vienna, Roma (1592), Napoli, Venezia e Parigi. Nel 1594 scrisse la sua pi\u00f9 importante opera in prosa: \"The State of Christendom\" (pubbl. nel 1657), franco esame della politica del suo tempo. Tornato in Inghilterra, fu ammesso al Middle Temple, entr\u00f2 al servizio del conte di Essex che lo mand\u00f2 all'estero per raccogliere informazioni politiche in Polonia, Italia e Germania. Alla caduta dell'Essex (1601), il Wotton ritenne prudente rimanere all'estero e si stabil\u00ec a Venezia, dove si dedic\u00f2 a lavori letterari. Nel 1602 si rec\u00f2 in Scozia per avvertire Giacomo di un complotto contro la sua vita, poi pass\u00f2 in Francia; ma alla morte di Elisabetta (1603) torn\u00f2 in Inghilterra, fu creato cavaliere da Giacomo ed ebbe il posto di ambasciatore a Venezia. Nel 1624 divenne prevosto di Eton College e nel 1625 rappresent\u00f2 Sandwich in parlamento. Nel 1627 prese gli ordini sacri e nello stesso anno gli fu accordata una pensione di 200 sterline. Scrisse pochissimo in poesia; ma due delle sue liriche: \"The Character of a Happy Life\" e \"You meaner beauties of the night\" sono tra le pi\u00f9 graziose canzoni elisabettiane. \u00c8 da ricordare anche il suo \"Elements of architecture\" (1624), parafrasi del \"De architectura\" di Vitruvio. Nel 1651 furono pubblicati i suoi scritti in prosa e versi col titolo \"Reliquiae wottonianae\"."}
{"id": "1072890", "revid": "339392", "url": "https://it.wikipedia.org/wiki?curid=1072890", "title": "Stade Geoffroy Guichard", "text": ""}
{"id": "1072893", "revid": "2091899", "url": "https://it.wikipedia.org/wiki?curid=1072893", "title": "Sviluppo postembrionale negli insetti", "text": "Lo sviluppo postembrionale negli Insetti \u00e8 un processo di trasformazione in pi\u00f9 fasi che ha inizio con l'uscita della \"neanide\", o della \"larva\", dagli involucri protettivi dell'uovo (\"corion\" ed altre membrane embrionali) e si conclude quando l'insetto ha raggiunto l'et\u00e0 adulta (\"immagine\").\nSgusciamento dall'uovo.\nInizia quando, concluso lo sviluppo embrionale con la formazione del giovane individuo, questo sguscia rompendo gli involucri dell'uovo oppure digerendone una parte grazie all'azione degli enzimi secreti dai pleuropodi. La rottura degli involucri pu\u00f2 avvenire senza modalit\u00e0 prefissate o anche lungo linee predeterminate di minore resistenza, che decorrono circolarmente intorno al polo cefalico, o anche radialmente, longitudinalmente, ecc.\nPer ottenere questa rottura l'insetto pu\u00f2 ricorrere, ad esempio, ad appendici boccali, deglutire aria e gonfiarsi, contrarre la muscolatura somatica, ricorrere all'ausilio di un'ernia sanguigna (\"ampolla cervicale\"), o anche di un particolare apparato (\"ruptor ovi\") formato da parti maggiormente sclerificate del tegumento oppure da formazioni odontoidi, spiniformi, serrulate, ecc.\nTali apparati possono appartenere all'esuvia embrionale o essere propri del nascituro. Nel primo caso vengono abbandonate, con l'esuvia, nell'interno del corion o poco dopo lo sgusciamento, nel secondo, pi\u00f9 frequente, si perdono con la prima muta.\nMute ed esuviamenti.\nLa \"muta\" scandisce il ritmo dello sviluppo embrionale ed \u00e8 il fenomeno pi\u00f9 evidente di accrescimento dimensionale di un insetto. Il periodo di tempo compreso tra una muta e la successiva \u00e8 chiamato \"et\u00e0\". Solitamente il numero di et\u00e0 \u00e8 prefissato per ogni specie ma pu\u00f2 dipendere anche da condizioni ambientali esterne; lo sviluppo di un individuo femminile pu\u00f2 richiedere un'et\u00e0 in pi\u00f9 rispetto a quello di un individuo maschile.\nL'evento determinante la muta \u00e8 il cambio di cuticola, provocato da uno stimolo nervoso derivante dal cervello, che causa una proliferazione delle cellule dell'epidermide e l'aumento delle dimensioni degli \"enociti\". A seguito di questi fenomeni si ha il distacco della cuticola dall'epidermide e la produzione di \"liquido esuviale\" da parte delle ghiandole delle mute; questo liquido verr\u00e0 introdotto nell'intercapedine formatasi, provocando il graduale assottigliamento e scioglimento della vecchia cuticola e una parte delle sostanze idrolizzate verranno successivamente utilizzate per la produzione della nuova cuticola.\nGiunto il momento pi\u00f9 opportuno per la muta vera e propria, spesso determinato da condizioni ambientali quali temperatura, umidit\u00e0 e pressione atmosferica, quel che resta della precedente cuticola verr\u00e0 interamente frantumato o rotto in corrispondenza di linee di minore resistenza (\"suture\") grazie all'azione esercitata da un aumento della pressione dell'emolinfa. L'insetto fuoriesce cos\u00ec dall'esuvia protetto gi\u00e0 da un nuovo strato cuticolare, formatosi in concomitanza con lo scioglimento del vecchio e con parte delle sostanze recuperate. L'esuvia abbandonata risulter\u00e0 formata dalle sole sostanze inutilizzabili e da sostanze di rifiuto accumulate nel corso dell'attivit\u00e0 biologica dell'insetto. Successivamente si verifica l'indurimento e la pigmentazione della nuova cuticola.\nA conclusione del fenomeno quello che apparir\u00e0 sar\u00e0 un insetto simile a quello dell'et\u00e0 precedente ma visibilmente modificato nelle dimensioni. Da precisare che, nonostante ad occhio nudo sia visibile solo un cambiamento morfologico dimensionale dell'insetto, questa sottintende una serie di modificazioni biochimiche importanti invisibili ma indispensabili all'evoluzione dell'individuo stesso verso lo stadio adulto.\nMetamorfosi.\nCol termine \"metamorfosi\" (\"sensu lato\") si indica quel complesso pi\u00f9 o meno notevole di trasformazioni e di modificazioni che gli Insetti subiscono, durante lo sviluppo postembrionale, per raggiungere lo stadio definitivo di immagine. Questi processi sono per\u00f2 molto variabili, talvolta persino nei due sessi della medesima specie, e rendono difficile, per moltissime ragioni, l'istituzione di classi a limiti definiti.\nIndipendentemente da qualsiasi considerazione d'ordine fisiologico, ontogenetico e filogenetico, i giovani Insetti che fuoriescono dall'uovo si possono distinguere in due tipi: quelli che appaiono pi\u00f9 o meno somiglianti all'immagine (Apterigoti ed Esopterigoti) e quelli che differiscono radicalmente dall'immagine stessa (Endopterigoti).\nPer apterigoti ed esopterigoti lo stadio giovanile \u00e8 detto neanide; negli alati, alla neanide succede la ninfa, stadio in cui cominciano a spuntare le ali. Per gli endopterigoti, lo stadio giovanile \u00e8 detto larva, al quale succede quello di pupa.\nOligometabolia.\nNe fanno parte i soli Collemboli, perci\u00f2 l'oligometabolia non \u00e8 annoverata fra gli Insetti propriamente detti. I Collemboli, infatti, costituiscono un gruppo isolato di Esapodi distinto dalla classe Insecta.\nGli Oligometaboli sono primitivamente atteri ed oligomorfici: gli individui nascono cio\u00e8 con un numero di uriti uguale al normale, che viene mantenuto nel corso dello sviluppo. Hanno parecchi caratteri in comune con i Miriapodi. La loro ontogenesi pu\u00f2 cos\u00ec riassumersi:\nAnametabolia.\nAgli Anametaboli appartengono i soli Proturi, anch'essi Esapodi isolati e distinti dagli Insetti veri e propri.\nSono primitivamente atteri ma, a differenza degli Oligometaboli, sono anamorfici: nascono cio\u00e8 con un numero di uriti inferiore a quello dell'immagine e, nel corso dello sviluppo, acquisiscono quelli mancanti. Hanno parecchi caratteri in comune con i Miriapodi. La loro ontogenesi pu\u00f2 riassumersi come segue: \nEpimetabolia.\nTutti gli \"Euentoma\", ossia gli Insetti propriamente detti, rientrano in questa categoria. Vi rientrano anche, fra gli altri Esapodi, i Diplura, che presentano caratteri in comune con i Tisanuri e, quindi, sono pi\u00f9 affini agli Insetti che ai Miriapodi.\nL'epimetabolia si pu\u00f2 suddividere in sei sottocategorie, l'ultima delle quali (Catametabolia) non ha per\u00f2 il medesimo valore delle prime cinque.\nAmetabolia.\nSono Ametaboli i Dipluri ed i Tisanuri, esapodi primitivamente atteri. Nei Tisanuri la neanide neosgusciata, detta \"pseudofeto\", presenta varie caratteristiche di primitivit\u00e0 che la diversificano dagli stadi seguenti.\n valut\u00f2 questo tipo di metamorfosi, da lui definita \"protometabolia\", come il pi\u00f9 primitivo di tutti gli ectognati . L'ontogenesi degli Ametaboli si riassume come segue:\nPrometabolia.\nSono Prometaboli gli Efemerotteri, Insetti pterigoti che subiscono una muta dopo lo sfarfallamento, passando da uno stadio particolare detto \"subimmagine\" all'immagine propriamente detta. La metamorfosi degli Efemerotteri costituisce un fenomeno unico nell'intera classe degli Insetti: sono infatti i soli pterigoti in cui le ali, sviluppate ed attive, cambiano la cuticola.\nLa prometabolia si manifesta in modo non uniforme nell'ambito dell'ordine: in alcune specie, le effemere non raggiungono mai lo stadio di immagine vera e propria, accoppiandosi ed ovideponendo da subimmagini; in altre specie si accoppiano da subimmagini ed ovidepongono da immagini, mentre le mute subimmaginali non interessano le ali. Si tratta in ogni modo di forme arcaiche ed anfibiotiche: gli stadi preimmaginali si evolvono nell'acqua e si diversificano parecchio dagli stadi immaginali, che conducono invece vita aerea. La loro ontogenesi pu\u00f2 cos\u00ec essere rappresentata: \nEterometabolia.\nGli Eterometaboli da vari Autori, sono tutti Esopterigoti e sgusciano dall'uovo in forma pi\u00f9 o meno assomigliante all'adulto, il quale pu\u00f2 risultare alato o secondariamente attero. Nel primo caso l'individuo acquister\u00e0 in seguito le ali, nel secondo no. Quasi tutti gli eterometaboli subiscono metamorfosi graduali, consistenti prevalentemente in modificazioni esterne; queste metamorfosi sono perci\u00f2 denominate \"dirette\" o \"incomplete\". Nell'ambito dell'eterometabol\u00eca possiamo distinguere tre modalit\u00e0 che, nell'ordine, risultano sempre pi\u00f9 impegnative: la pseudoametabolia, la paurometabolia e l'emimetabolia.\nPseudoametabolia.\nNegli Pseudoametaboli, gli adulti, secondariamente atteri, vivono in ambienti simili a quelli degli stadi preimmaginali, che assomigliano loro moltissimo. Rientrano in questo raggruppamento la generalit\u00e0 dei Grilloblattodei, dei Mallofagi e degli Anopluri. Pseudoametaboli si riscontrano anche in altri ordini di Esopterigoti, limitatamente a gruppi sistematici di rango inferiore (sottordini, famiglie, generi, specie) e, talvolta, nell'ambito della singola specie, per uno specifico sesso o casta.\nL'ontogenesi degli Pseudoametaboli si riassume nei seguenti stadi:\nPaurometabolia.\nI Paurometaboli comprendono adulti alati che vivono in ambienti simili a quelli frequentati dagli stadi preimmaginali. La presenza delle ali nello stadio adulto fa s\u00ec che le differenze morfologiche fra stadi giovanili e immagini siano pi\u00f9 marcate rispetto agli Pseudoametaboli. Il giovane, durante lo sviluppo, trascorre alcuni stadi atteri ed acquista poi poco a poco le ali divenendo ninfa.\nAi Paurometaboli appartengono tutti gli Esopterigoti che non rientrano nel gruppo precedente ed in quello seguente. La loro ontogenesi pu\u00f2 cos\u00ec riassumersi:\nEmimetabolia.\nNegli Emimetaboli gli adulti sono alati ma, a differenza dei Paurometaboli, vivono in un ambiente differente da quello frequentato dagli stadi preimmaginali. Questi ultimi si distinguono parecchio, e talora notevolmente, dalle immagini, oltre che per l'assenza di ali funzionanti e dei caratteri correlativi, anche per la presenza di organi, o particolari adattamenti di organi, funzionali all'ambiente che li ospita.\nNegli Emimetaboli rientrano gli Odonati, i Plecotteri ed alcuni Rincoti. La neanide, nel caso di sviluppo larvale acquatico viene spesso detta naiade; la loro ontogenesi pu\u00f2 riassumersi nel modo seguente:\nNeometabolia.\nI Neometaboli sono esopterigoti che, nel corso del loro sviluppo postembrionale, subiscono un ritardo nella comparsa delle ali e presentano a volte uno o pi\u00f9 stadi preimmaginali (di neanide, preninfa, ninfa) quiescenti o subquiescenti, durante i quali subiscono modificazioni o metamorfosi di alcuni organi e tessuti. Il loro comportamento \u00e8, quindi, in un certo modo intermedio tra quello degli Eterometaboli e quello degli Olometaboli. Le ninfe di questi Insetti si potrebbero anche chiamare \"subpupe\" .\nLa neometabolia si riscontra in alcuni gruppi sistematici specifici, per la maggior parte interni all'ordine dei Rincoti, e, secondo l'andamento dei relativi sviluppi, sono state distinte quattro categorie: remetabolia, allometabolia, omometabolia, parametabolia. In generale, l'ontogenesi delle forme a stadi quiescenti pu\u00f2 cos\u00ec riassumersi: \nRemetabolia.\nAi Remetaboli appartengono i soli Tisanotteri. Questa forma di metamorfosi \u00e8 una neometabolia a tutti gli effetti, ma per le particolari prerogative \u00e8 distinta da alcuni Autori () come sottocategoria specifica . L'uso di questo termine da parte di fu giustificato dal fatto che nel corso dell'ontogenesi le strutture morfoanatomiche dell'adulto vengono integralmente ricostruite .\nNei Tisanotteri si possono distinguere due differenti forme di remetabolia, che fanno capo ai due gruppi sistematici in cui si suddivide l'ordine. In entrambi i casi gli stadi di preninfa e ninfa l'insetto non si alimenta ed \u00e8 immobile, talvolta protetto da rivestimenti o da un bozzoletto sericeo.\nNei Terebrantia, ai due stadi di neanide succedono uno stadio di preninfa (impropriamente detto anche \"prepupa\") e uno di ninfa (impropriamente detto anche \"pupa\"). In tutti gli stadi immobili sono presenti gli abbozzi delle ali. L'ontogenesi pu\u00f2 essere cos\u00ec riassunta:\nNei Tubulifera, ai due stadi di neanide succedono due stadi di preninfa e uno di ninfa o, secondo alcuni Autori , uno di preninfa e due di ninfa. Questa variante di remetabolia \u00e8 citata in letteratura anche con il neologismo \"diametabolia\" . Il primo stadio di preninfa non presenta gli abbozzi alari, presenti invece nei successivi stadi. L'ontogenesi si riassume nel seguente modo:\nAllometabolia.\nAgli Allometaboli appartengono i Rincoti Aleurodidi e i Rincoti Margarodidi, in quest'ultimo caso con marcate differenze fra i due sessi.\nL'allometabolia \u00e8 una forma complessa di neometabolia che mostra una vaga affinit\u00e0 con l'ipermetabolia degli Olometaboli. Pur con marcate differenze fra i gruppi sistematici citati, la prerogativa comune a tutti gli Allometaboli \u00e8 la successione di pi\u00f9 forme di neanidi diverse ed asincrone, con alternanza tra forme mobili e immobili.\nGli Aleurodidi hanno 4 stadi di neanide e uno di ninfa (\"subpupa\"). Delle neanidi, quella di I et\u00e0 \u00e8 mobile mentre gli stadi successivi sono tutti immobili per la forte riduzione delle zampe. La neanide di IV et\u00e0 presenta inoltre una cuticola eccezionalmente ispessita e sclerotizzata e funge da pupario proteggendo la ninfosi fino allo sfarfallamento. L'ontogenesi di questi Rincoti pu\u00f2 essere cos\u00ec riassunta:\nI maschi dei Margarodidi, alati, subiscono una metamorfosi che passa attraverso tre stadi di neanidi e uno di ninfa (immobile). La neanide di I et\u00e0 \u00e8 inizialmente mobile (\"fase mobile\"), poi diventa mobile e rigonfia (\"fase repleta\"). La neanide di II et\u00e0 \u00e8 una forma quiescente a tutti gli effetti, detta \"cisti\", e si presenta immobile e rigonfia. La neanide di III et\u00e0 \u00e8 abbastanza simile alla prima e passa attraverso due fasi, una mobile e una immobile. Segue infine lo stadio di ninfa, impropriamente detto \"pupa\" . Per l'affinit\u00e0 con l'ipermetabolia, (1951) e (1972) chiamarono questo tipo di allometabolia \"pseudoipermetabolia\" . L'ontogenesi si pu\u00f2 cos\u00ec riassumere:\nLe femmine dei Margarodidi, attere e neoteniche, subiscono la stessa metamorfosi dei maschi con esclusione degli ultimi stadi giovanili. In questi insetti, lo sviluppo postembrionale si arresta allo stadio di cisti, da cui evolve la femmina, attera. L'ontogenesi si riassume pertanto nel seguente modo:\nOmometabolia.\nAgli Omometaboli fanno capo le forme alate di alcune famiglie di Afidi (Aphididae, Adelgidae, Phylloxeridae). Il termine fu usato da (1909) , ma la letteratura, in genere, non annovera gli Afidi fra gli insetti Neometaboli. Lo sviluppo ontogenetico si riassume nel seguente modo: \nParametabolia.\nI Parametaboli comprendono la generalit\u00e0 dei maschi dei Rincoti Coccidi con l'eccezione dei Margarodidi. Questa denominazione fu introdotta da .\nNella superfamiglia dei Coccidi le uniche forme alate sono i maschi, che attraversano uno sviluppo embrionale comprendente due stadi di neanide e due di ninfa, impropriamente chiamate \"propupa\" e \"pupa\" . L'ontogenesi pu\u00f2 essere cos\u00ec riassunta:\nOlometabolia.\nGli Endopterigoti sono tutti olometaboli, cio\u00e8 insetti che sgusciano dall'uovo allo stato di larva, in altri termini in una forma pi\u00f9 o meno radicalmente diversa dall'immagine, quest'ultima alata o secondariamente attera. Negli Endopterigoti bassi, detti anche \"Euolometaboli\", la differenza fra stadio giovanile e immagine \u00e8 pi\u00f9 attenuata.\nNegli Olometaboli, le metamorfosi sono effettivamente radicali trasformazioni del soma e sono dette \"indirette\" o \"complete\". L'adulto si forma apparentemente in una drastica trasformazione alla fine della vita larvale, previo l'interporsi, tra larva ed immagine e per condensazione dei fenomeni inerenti, di uno stadio particolare a cui \u00e8 dato il nome di pupa. Durante questo stadio l'insetto \u00e8 quiescente, perci\u00f2 \u00e8 immobile e non si alimenta. Lo stadio di pupa risulta di solito preceduto da un altro stadio quiescente, con aspetto larvale un po' modificato, detto \"eopupa\", nel quale si inizia la differenziazione immaginale. Talvolta \u00e8 presente anche una fase di \"prepupa\" che segue l'eopupa. Da eopupa a pupa (o a prepupa) si passa con una muta; da prepupa a pupa senza muta.\nSi distinguono tre modalit\u00e0 diverse di olometabolia: \"euolometabolia\", \"ipermetabolia\" e \"criptometabolia\".\nEuolometabolia.\nL'euolometabolia rappresenta l'olometabolia propriamente detta. Lo stadio di larva si svolge in un numero variabile di mute, secondo i gruppi sistematici. La ninfosi si svolge invece in due o tre stadi quiescenti, secondo la presenza o meno di una fase di \"prepupa\". Il passaggio dalla prepupa alla pupa, come si \u00e8 detto in precedenza, non comporta l'evento della muta.\nL'euolometabolia si riscontra nella generalit\u00e0 degli Endopterigoti, con l'eccezione dei gruppi sistematici indicati nelle categorie successive. L'ontogenesi si riassume nello schema seguente:\nIpermetabolia.\nGli Ipermetaboli sono quegli olometaboli che presentano un polimorfismo larvale sincrono, cio\u00e8 pi\u00f9 forme larvali differenziate che si susseguono nel corso dello sviluppo postembrionale. Questo polimorfismo risulta talora in relazione con un'anticipata fuoriuscita della larva dall'uovo, pi\u00f9 frequentemente con particolari contingenze o necessit\u00e0 o complicazioni del ciclo biologico della specie. Si pu\u00f2 distinguere un'ipermetabolia propriamente detta da una forma detta \"subipermetabolia.\"\nNell'ipermetabolia propriamente detta, si riscontrano due tipi successivi di larve a costituzione nettamente diversa. Le forme effettivamente diverse sono sempre due, ma entrambi i tipi comprendono talora pi\u00f9 fasi individuabili in base a caratteristiche minori. In questa forma rientra lo sviluppo postembrionale di specie appartenenti a vari gruppi sistematici, fra cui Imenotteri Terebranti, Lepidotteri Gracillaridi, Ditteri Oncodidi, Tachinidi e Bombilidi, Coleotteri Meloidi e Ripiforidi, Strepsitteri, ecc. L'ontogenesi si riassume con il seguente schema:\nNella subipermetabolia, detta anche \"pseudoipermetabolia\" o \"polimetabolia\", si riscontrano due o pi\u00f9 forme larvali successive a costituzione non nettamente diversa, ma aventi caratteri differenziali pi\u00f9 marcati di quelli che solitamente distinguono i vari stadi dell'olometabolia tipica. Vi fanno parte i Neurotteri Mantispidi, i Ditteri Nemestrinidi e alcuni Tachinidi, vari Coleotteri (Micromaltidi, Carabidi, Stafilinidi, Sandalidi, Drilidi, Bruchidi, Colididi, Cerambicidi) e vari Imenotteri Terebranti, ecc.\nCriptometabolia.\nSono detti Criptometaboli gli Olometaboli nei quali l'insetto che fuoriesce dell'uovo, dentro o fuori dal corpo materno, \u00e8 un adulto oppure una larva matura che, appena libera, si trasforma in pupa. Lo sviluppo postembrionale in questo caso si svolge totalmente o quasi all'interno dell'uovo. Le uova dei Criptometaboli sono di grandi dimensioni.\nA questo gruppo appartengono specie ascrivibili ai Ditteri Foridi e ai Coleotteri. Questi ultimi rientrano in tre diverse famiglie: Stafilinidi termitofili, Carabidi e Catopidi cavernicoli. La loro ontogenesi pu\u00f2 cos\u00ec riassumersi: \nCatametabolia.\nLa catametabolia \u00e8 un particolare tipo di metamorfosi riscontrabile sia fra gli Esopterigoti sia gli Endopterigoti. Privo di una sua specificit\u00e0, la prerogativa di questa metamorfosi consiste in un processo di involuzione del soma.\nLa regressione \u00e8 a carico di uno o pi\u00f9 organi e porta ad un adulto la cui organizzazione somatica \u00e8 inferiore a quella degli stadi preimmaginali o perlomeno tale da non potersi considerare semplicemente arrestato nella sua evoluzione ontogenetica, cio\u00e8 neotenico. Queste metamorfosi regressive, note in altri Metazoi e particolarmente nei Crostacei, negli Insetti interessano specie o interi gruppi sistematici appartenenti a diversi ordini. Sono cataboliche, ad esempio, le femmine di vari Rincoti Coccidi (Diaspini, alcuni Margarodidi ed alcuni Pseudococcidi), le femmine di alcuni Lepidotteri (Psichidi ed Eteroginidi), le femmine degli Strepsitteri Stilopoidei, ecc.\nStadi postembrionali degli apterigoti e degli esopterigoti.\nDa quanto detto nelle sezioni precedenti, si evince che negli Esapodi primitivamente atteri e negli Esopterigoti, il giovane individuo sguscia dall'uovo in una forma pi\u00f9 o meno somigliante all'adulto. Questa forma \u00e8 denominata \"neanide\" \"sensu lato\". Quando la neanide presenta gli abbozzi alari si usa preferibilmente il termine di \"ninfa\".\nNeanide.\nFatta eccezione per la mole, le proporzioni delle varie parti del corpo e qualche altro carattere, la neanide differisce poco dall'immagine degli Esapodi primitivamente o secondariamente atteri. Pi\u00f9 marcate sono le differenze negli Emimetaboli e, ancora di pi\u00f9, nei Prometaboli.\nLa neanide subisce un vario numero di mute, a seconda delle specie e costituisce la sola forma postembrionale degli Esapodi primitivamente atteri e degli esopterigoti atteri secondariamente, mentre nelle forme alate evolve successivamente in ninfa.\nNinfa.\nNegli Esopterigoti che hanno immagini alate, dopo una o pi\u00f9 mute della neanide, lo sviluppo postembrionale prevede la formazione graduale delle ali, in abbozzi visibili all'esterno del corpo.\nL'insetto prende il nome di \"ninfa\" e in sostanza differisce pochissimo dall'adulto, a meno delle dimensioni, dello sviluppo delle ali e di alcuni organi. Anche la ninfa prosegue lo sviluppo e subisce un certo numero di mute.\nStadi postembrionali degli endopterigoti.\nNegli Endopterigoti le trasformazioni che avvengono nel corso dello sviluppo postembrionale sono pi\u00f9 marcate (metamorfosi completa) e passano fondamentalmente attraverso gli stadi di \"larva\" e \"pupa\".\nLarva.\nLa larva \u00e8 una forma specializzata dello stato giovanile degli Olometaboli, radicalmente diversa dall'adulto. Cresce, talora enormemente, compie un numero vario di mute ma, fino a che non abbia raggiunto la maturit\u00e0, non subisce modificazioni fondamentali, poich\u00e9 le differenze fra le diverse et\u00e0 riguardano i processi e le appendici tegumentali, le proporzioni dei vari tagmi, la costituzione di alcune appendici segmentali, ecc. Fanno eccezione quelle modificazioni che riguardano le forme ipermetaboliche a pi\u00f9 stadi larvali asincroni nettamente diversi.\nLa larva presenta molte diverse forme nei vari Ordini e, in molti casi, presenta delle specificit\u00e0 tali da consentirne la determinazione ai fini sistematici.\nLarve protopode.\nLe \"larve protopode\" nascono da uova con pochissimo vitello e si sviluppano come endofaghe all'interno di uova o del corpo di altri Insetti loro vittime, sviluppandosi, quindi, in un mezzo altamente nutritivo.\nQueste larve hanno una \"facies\" embrionale: posseggono, infatti, la parte anteriore del corpo pi\u00f9 o meno notevolmente grande, con capo distinto o no dal torace e con appendici cefaliche e talora toraciche rudimentali o anomale. L'addome non \u00e8 segmentato oppure \u00e8 suddiviso in pochi somiti e termina, a volte, con processi caudali allungati, provvisti di spine o ramificati. La struttura anatomica \u00e8 alquanto semplificata: il sistema nervoso e quello respiratorio sono indifferenziati, il sistema digerente \u00e8 allo stato embrionale.\nMalgrado le analogie morfoanatomiche, nelle larve protopode si riscontra un'eterogeneit\u00e0 morfologica tale da poter essere indicate con denominazioni specifiche. Alcune hanno un cefalotorace allargatissimo ed enormi mandibole falcate e dette \"ciclopiformi\", perch\u00e9 somiglianti ai Crostacei Copepodi del genere \"Cyclops\". Altre, diversamente costituite e considerate protopode modificate per adattamento, sono dette \"eucoliformi\" e \"teleaformi\".\nLe larve protopode sono generalmente larve di prima et\u00e0 di Imenotteri Terebranti endoparassitoidi, facenti capo, per lo pi\u00f9, alle superfamiglie dei Proctotrupoidei, dei Cinipoidei, dei Calcidoidei, nonch\u00e9 di Imenotteri Aculeati della famiglia dei Drinidi.\nLarve polipode.\nDette anche \"bruchi\" o larve \"eruciformi\" (da \"eruca\", bruco), sono di solito piuttosto sedentarie. Hanno una forma generalmente allungata e subcilindrica, tegumento molle, apparato boccale masticatore, antenne e zampe toraciche ordinariamente di modeste dimensioni, zampe addominali (pseudozampe o pseudopodi) in numero vario, sistema tracheale polipneustico.\nI tipi pi\u00f9 conosciuti si trovano per lo pi\u00f9 nei Lepidotteri, nei Mecotteri, negli Imenotteri Sinfiti.\nLarve oligopode.\nLe larve oligopode hanno forma varia, antenne pi\u00f9 o meno sviluppate, apparato boccale masticatore, spesso modificato, zampe toraciche di solito di notevole lunghezza; al IX urite portano spesso un paio di urogonfi ed il X \u00e8 fornito, a volte, di pigopodio. La caratteristica generale comune \u00e8 la presenza di zampe toraciche ben sviluppate, il corpo ben differenziato nei tre tagmi fondamentali (capo, torace, addome), la vita completamente autonoma.\nLa variet\u00e0 di forme di larve oligopode ha portato all'identificazione di tipi morfologici specifici, fra cui si ricordano i seguenti:\nLarve apode.\nLe larve apode costituiscono una categoria eterogenea che raccoglie artificialmente le forme che in comune hanno la mancanza di zampe. Alcuni Autori le indicano genericamente anche con il termine di \"vermiforme\" , altri usano invece questo termine per indicare un particolare tipo morfologico di larva apoda . La forma del loro corpo varia moltissimo come pure la costituzione delle appendici cefaliche.\nSe ne conoscono allungate e depresse, con protorace assai largo e testa ad esso incassata, in maggioranza fitofaghe ed endofite (es. Coleotteri Buprestidi e Cerambicidi). Altre sono pure allungate e depresse ma con profonde modificazioni del cranio e delle sue appendici (Lepidotteri, Coleotteri ed Imenotteri Sinfiti minatori). Altre ancora sono raccorciate, con il capo poco sviluppato e le appendici boccali pi\u00f9 o meno differenziate (Imenotteri Apocriti), oppure somiglianti alle oligopode melolontoidi (Coleotteri Curculionidi e Scolitidi, ecc.), oppure vermiformi, con capo pressoch\u00e9 indistinto dal torace e apparato boccale profondamente modificato (Ditteri Brachiceri, ecc.). La letteratura usa talvolta i termini \"eucefalo\" e \"microcefalo\" per indicare il grado di differenziazione del capo dal torace .\nIn generale le larve apode vivono all'interno di substrati o di tessuti viventi (endofite o endozoiche). In alcune larve endofite compaiono spesso speciali formazioni tegumentali toraciche ed addominali, dette \"aree ambulacrali\" o \"pseudopodi\". Tali strutture sostituiscono le zampe e, per mezzo di contrazioni e distensioni longitudinali del corpo, sfruttano la reazione opposta dalle pareti della galleria per la locomozione. Non mancano tuttavia larve apode che vivono all'aperto e dotate di una spiccata mobilit\u00e0, come nel caso dei Ditteri Sirfidi, le cui larve sono attive predatrici di Afidi.\nLinee di fenditura esuviali.\nNel cranio di molte larve olometaboliche \u00e8 presente un solco a forma di Y. Il tratto impari si diparte medialmente dalla regione postoccipitale, decorre anteriormente lungo l'occipite ed il vertice per dividersi in due rami. I rami della sutura sono divergenti e si prolungano nell'area facciale, avanzando pi\u00f9 o meno secondo i casi.\nQuesto solco \u00e8 detto \"sutura metopica\" o \"epicraniale\" o \"coronaria\". Rappresenta una linea preformata di minore resistenza, in corrispondenza della quale si forma la fenditura esuviale della cuticola in corrispondenza della muta. La sutura metopica si continua spesso con la linea dorsale di esuviamento del torace e di alcuni uriti. Oltre alla sutura metopica, il cranio delle larve olometaboliche mostra, a volte, anche una o pi\u00f9 linee di fenditura esuviale ventrali, morfologicamente e funzionalmente comparabili con quella dorsale, ma non cos\u00ec costanti come quella e, per giunta, a comportamento assai vario.\nNon sempre accade che le linee di fenditura esuviali dorsali e ventrali si rompano effettivamente durante l'esuviamento, ci\u00f2 specialmente per quanto riguarda quelle ventrali. Tuttavia esse, quando non si rompono, possono funzionare da cerniere e facilitare lo spostamento verso l'esterno delle parti sollevate e divaricate della capsula cefalica. Le linee preformate ventrali di fenditura esuviale del cranio possono trovarsi in alcuni stadi embrionali ed in altri no.\nPupa.\nLa pupa \u00e8 uno stadio tipicamente quiescente ed afago, che mostra abbozzati e pi\u00f9 o meno distinti gli organi e le appendici dell'immagine assieme a caratteristiche proprie e ad altre tipicamente arcaiche. Per quanto riguarda la quiescenza si conoscono alcune eccezioni poco comuni; le pupe di vari Neurotteri, Tricotteri, Lepidotteri Omoneuri, Ditteri Nematoceri, ecc., risultano pi\u00f9 o meno mobili, almeno nell'ultimo periodo della loro esistenza, ma tale mobilit\u00e0 \u00e8 per\u00f2 dovuta, in genere, all'adulto in \"fase farata\". La fase farata si ha in corrispondenza dell'intervallo di tempo, talvolta piuttosto lungo, compreso fra il distacco della cuticola e la fuoriuscita dell'adulto. In questo intervallo di tempo l'insetto \u00e8 gi\u00e0 allo stadio di immagine ma \u00e8 ancora rivestito dalla cuticola della pupa.\nPer quanto riguarda le caratteristiche proprie della pupa vi sono varie modalit\u00e0 adattative di organi e la presenza di strutture ed appendici tegumentali, di ornamentazioni plastiche, ecc., solitamente legate a particolari attivit\u00e0. Sono tali, ad esempio, le tracheobranchie e le zampe di diversi Tricotteri, le mandibole delle pupe dectiche di Endopterigoti primitivi (Neurotteri, Mecotteri, Tricotteri, Lepidotteri primitivi), la formazione supplementare distale delle mandibole di alcuni Coleotteri Curculionidi, le spine, i raffi ed i denticoli di progressione o di urto di varie pupe ipogee, le macrochete ed i trapani di qualche pupa endofita, ecc.\nSi riconoscono due tipi fondamentali di pupe, \"exarata\" ed \"obtecta\". A sua volta, la pupa exarata pu\u00f2 essere \"dectica\" o \"adectica\".\nPupa exarata.\nLe appendici ed i processi del futuro adulto sono libere, per quanto adagiate sulla superficie del corpo. Sono indicate con denominazioni proprie secondo l'appendice (\"cheratoteche\", \"maxilloteche\", \"podoteche\", \"pteroteche\", \"gonoteche\", ecc.). A sfarfallamento avvenuto, della cuticola di tali pupe non rimane in genere che un informe groviglio. Queste pupe, molli e delicate, sono proprie degli endopterigoti primitivi (Neurotteri, Mecotteri, Tricotteri, bassi Lepidotteri) e, inoltre, di molti Ditteri, dei Sifonatteri, della generalit\u00e0 dei Coleotteri e degli Imenotteri.\nLe pupe exarate degli endopterigoti primitivi suddetti presentano un comportamento particolare delle mandibole, che risultano articolate e mobili grazie ai muscoli dell'adulto farato, i cui apodemi accolgono quelli della pupa. Le mandibole sono utilizzate per uscire dalla cella pupale o dal bozzolo. Queste pupe sono dette \"dectiche\".\nLe pupe exarate degli altri Ordini menzionati invece, quando posseggono mandibole le mostrano inarticolate ed immobili. Queste pupe sono dette \"adectiche\".\nPupa obtecta.\nDetta anche \"pupa conglutinata\", in questa forma le appendici ed i processi del futuro adulto sono, almeno in parte, accollati e saldati alle pareti del corpo. La pupa conglutinata ha quasi sempre una cuticola pi\u00f9 sclerificata e pigmentata di quella della pupa exarata, perci\u00f2 rimane coerente dopo lo sfarfallamento dell'immagine. L'apertura provocata dallo sfarfallamento \u00e8 pi\u00f9 o meno irregolare ed \u00e8 dislocata, di solito, nella regione dorsale o anteriore.\nLe mandibole, se presenti, sono inarticolate ed immobili. La pupa conglutinata \u00e8 tipica della generalit\u00e0 dei Lepidotteri, di molti Ditteri Ortorrafi, in diversi Coleotteri ed in qualche Imenottero Terebrante. Nei Lepidotteri prende il nome di \"crisalide\" o, talvolta, \"aurelia\".\nEtologia delle pupe.\nL'aspetto principale del comportamento delle pupe \u00e8 la loro protezione: durante la trasformazione della larva in pupa e durante la vita pupale, l'insetto pu\u00f2 essere facilmente offeso ed ha scarse possibilit\u00e0 di difendersi o fuggire, quindi generalmente cerca una protezione. Questo comportamento \u00e8 tuttavia eterogeneo e, in base ad esso, si distinguono i seguenti tipi:\nIl bozzolo \u00e8 preventivamente costruito dalla larva matura con seta secreta dalle ghiandole labiali o dai tubi malpighiani, oppure con seta imbrigliante altro materiale, oppure con secreti intestinali che si rapprendono all'aria. I bozzoli hanno forma, spessore grandezza e struttura svariate; talora sono doppi (con due strati concentrici), spesso complicati, sempre adattati alle necessit\u00e0 vitali della pupa ed a quelle dell'immagine che dovr\u00e0 poi infrangerli in qualche punto per uscirne. Vengono tessuti in diversi modi. Negli Imenotteri Aculeati, ad esempio, la loro trama \u00e8 costituita da un intreccio pi\u00f9 o meno lasso di fili sericei, ottenuti facendo uscire il secreto delle ghiandole labiali da uno dei due angoli anteriori della filiera. Il punto in cui le pareti del bozzolo vengono a contatto per chiudersi spesso \u00e8 contrassegnato da strutture particolari, semplici, multiple o complesse o da sovrastrutture di forma varia.\nInfine, accade a volte che due o pi\u00f9 larve costruiscano insieme un solo bozzolo o pi\u00f9 bozzoli, reciprocamente collegati in un tutto unico.\nMetamorfosi anormali.\nViene detta \"protetelia\" la comparsa occasionale e prematura, nelle larve, di caratteri tipici degli adulti. Col termine \"isterotelia\" viene invece indicata la permanenza teratologica di caratteri larvali nelle pupe e nelle immagini. Viene detta \"metatelia\" la condizione, pure teratologica, di pupe che non presentano tutti i caratteri dell'immagine. Metamorfosi anormali possono presentarsi anche negli eterometaboli.\nQuesti fenomeni si verificano quando l'insetto viene esposto a particolari condizioni ambientali: alte e basse temperature, basse concentrazioni di ossigeno, radiazioni di varia natura, campi elettromagnetici ad alta frequenza, composti chimici di varia struttura, ecc. Questi fattori possono agire altres\u00ec sulla madre, riflettendosi pesantemente sulla prole e innescando teratogenie nell'uovo stesso. Pi\u00f9 frequentemente, per\u00f2, \u00e8 nel corso dello sviluppo postembrionale dell'insetto che si verificano le condizioni per la comparsa di questi fenomeni.\nAlla base di questi fenomeni \u00e8 un bilancio alterato sia della neotenina (ormone giovanile) sia dell'ecdisone (ormone della muta), conseguenti ad una riduzione o ad un aumento dell'attivit\u00e0 dei corpi allati e delle ghiandole toraciche.\nGli effetti di determinate sostanze, molte di origine naturale, vengono anche utilizzati dall'uomo per la lotta ad insetti nocivi.\nModificazioni postmetamorfiche.\nDivenuto immagine, l'insetto pu\u00f2 subire ulteriori modificazioni, a volte modeste, a volte estremamente vistose, che riguardano la livrea e la conformazione di parti del soma, organi interni compresi.\nNelle prime (modifiche della livrea) rientrano, ad esempio, la caduta delle ali o la loro ablazione, tanto in forme solitarie (vari Ditteri, Zoratteri), quanto in forme sociali, dopo i voli nuziali (femmine di Imenotteri Formicidi e casta dei reali degli Isotteri). Un'altra modifica pu\u00f2 essere la degenerazione dei muscoli alari con conseguente inibizione del volo.\nNelle seconde (modifiche del soma) si riscontrano vari comportamenti pi\u00f9 o meno singolari. Ad esempio, nei Ditteri Streblidi del genere \"Ascodipterum\", parassiti di pipistrelli, le femmine, una volta fissate sull'ospite, perdono gli occhi, le ali e quasi interamente le zampe, introflettono testa e torace nell'addome e si trasformano in una specie di piccolo otre biancastro che non ha pi\u00f9 alcuna parvenza di insetto.\nI numerosi casi di fisogastria, che si riscontrano, con vari gradi di intensit\u00e0, in diversi Ordini (Isotteri, Lepidotteri, Ditteri, Sifonatteri, Coleotteri, Imenotteri, ecc.) sono collegati all'ingrandimento degli organi coinvolti con la riproduzione, oppure alla dilatazione di un tratto del canale alimentare. Nel primo caso (fisogastria associata alla riproduzione) si citano i Sifonatteri tropicali del genere \"Tunga\", detti \"pulci penetranti\": le femmine si infossano nella cute dei loro ospiti, gonfiando mostruosamente l'addome. Sempre legata alla riproduzione \u00e8 la fisogastria delle femmine anfigoniche immaginali delle specie pi\u00f9 elevate di Isotteri Termitidi: le regine trasformano il loro addome in una sorta di salsiccia, centinaia di volte pi\u00f9 voluminoso di quanto non fosse al momento della sciamatura, divenendo cos\u00ec incapaci di qualunque spostamento. In esse, insieme all'enorme sviluppo degli ovarioli, si accrescono la massa di emolinfa ed il corpo adiposo, si ingrandisce il cuore, si allungano i tubi malpighiani, si accresce il mesentero, si ipertrofizzano le trachee e le ghiandole endocrine retrocerebrali; per converso, si involvono o degenerano i muscoli alari, quelli mandibolari, la parte interna degli occhi, le ghiandole salivari, ecc. Nel secondo caso (fisogastria associata all'apparato digerente) si citano le Formiche americane del Genere \"Mirmecocystus\", che, rimpinzate dalle compagne con liquidi nutritivi di origine animale o vegetale, li conservano a disposizione della comunit\u00e0 dilatando l'ingluvie in un enorme pallone che, a sua volta, distende fino al limite del possibile le membrane intersegmentali dell'addome facendo dell'insetto una specie di otre vivente.\nRigenerazione.\nLa facolt\u00e0 di rigenerare appendici segmentali o altre parti, amputate o estirpate dal corpo degli Insetti, varia con lo stadio di sviluppo in cui lo stesso si trova, con il suo stato fisiologico, con la specie alla quale appartiene e viene influenzata da fattori ambientali. I meccanismi di regolazione della rigenerazione sembrano anch'essi ormonali e l'ormone interessato \u00e8 quello cerebrale, che agisce stimolando la secrezione delle ghiandole toraciche, o forse anche da solo.\nNegli ametaboli e negli eterometaboli, cio\u00e8 negli Insetti a metamorfosi graduale, e poco impegnativa, l'amputazione o la mutilazione, fatte in un periodo pi\u00f9 o meno precoce della vita postembrionale, consentono, durante le intermute, una graduale riformazione dell'appendice asportata. All'inizio, infatti, la rigenerazione risulta spesso ipotipica. Le zampe, ad esempio, appaiono prima con un numero di segmenti inferiore al normale ed acquistano gli altri in seguito, se il numero di mute che restano da compiersi \u00e8 sufficiente, altrimenti rimangono oligomere. Nella rigenerazione la polarit\u00e0 del sistema morfologico resta conforme a quella dei suoi elementi formatori. Il fenomeno si spiega ammettendo che l'influenza determinante la formazione (\"campo di individuazione\") persista dopo la scomparsa dell'organo stesso. Se questo non risulta completamente determinato, una volta estirpato pu\u00f2 rigenerarsi (ricapitolazione dei processi ontogenetici).\nFra gli olometaboli la rigenerazione delle appendici larvali amputate o mutilate \u00e8 ugualmente possibile, ma il loro comportamento varia in modo notevole. Se l'amputazione delle appendici larvali ha ripercussioni pi\u00f9 o meno sensibili sulle corrispondenti appendici dell'immagine, ci\u00f2 accade perch\u00e9 sono stati coinvolti nell'offesa i dischi immaginali o i derivati abbozzi dell'appendice immaginale contenuti nella larva.\nNei processi di rigenerazione le anormalit\u00e0 pi\u00f9 frequenti sono due: la biforcazione o triforcazione dell'appendice riformata ed il rimpiazzo di un'appendice con quella di un'altra regione somatica (\"eteromorfosi\" o \"omeosi\"). Nel primo caso le branche giacciono su un piano; quella interna \u00e8 un'immagine speculare della normale (Legge di Bateson). Nel secondo caso i caratteri fisiologici dell'appendice eteromorfa sono quelli dell'appendice normale."}
{"id": "1072897", "revid": "590", "url": "https://it.wikipedia.org/wiki?curid=1072897", "title": "Nuovo Teatro Verdi", "text": ""}
{"id": "1072901", "revid": "367445", "url": "https://it.wikipedia.org/wiki?curid=1072901", "title": "Tony Pagliuca", "text": "Biografia.\nGli inizi.\nAntonio Pagliuca \u00e8 nato a Pescara il 1\u00ba ottobre 1946. Non aveva ancora due anni quando con la madre Silvia D'Isidoro raggiunse il pap\u00e0 Aldo che aveva trovato lavoro come autista ai Monopoli di Stato a Marghera. Nei primi anni sessanta impara da autodidatta a suonare la fisarmonica e l'organo elettronico, formando un gruppo chiamato \"Ciao Amici\".\nTra il 1966 e il 1967 suona, insieme a Michi Dei Rossi, nel complesso beat Gli Hopopi e successivamente con I Delfini che hanno gi\u00e0 all'attivo diverse uscite discografiche.\nComponente del gruppo \"Le Orme\".\nNel 1968 entra stabilmente come tastierista nel gruppo de Le Orme, giusto in tempo per l'affermazione al disco per l'estate 1968 con il gettonatissimo brano \"Senti l'estate che torna\". Nello stesso anno incide il concept album \"Ad gloriam\", considerato il manifesto della psichedelia italiana, in bilico tra sonorit\u00e0 beat e atmosfere roccheggianti d'oltre oceano. Nel 1969 Dave Baker sostituisce Michi alla batteria e incoraggia Tony ad insistere sulla nuova formazione a trio ed \u00e8 proprio Dave a far conoscere il gruppo inglese The Nice. Tony \u00e8 pi\u00f9 che convinto che la musica beat \u00e8 ormai al tramonto e che il nuovo pop sinfonico proveniente dall'Inghilterra sar\u00e0 a breve un successo anche in Italia.\nParte per Londra ed incontra Armando Gallo, giornalista e fotografo della rivista specializzata \"Ciao 2001\", che lo introduce nell'ambiente della Londra post Beatles. Tornato a Venezia invita i compagni de Le Orme (Aldo Tagliapietra e Michi Dei Rossi) a sperimentare e sviluppare nuovi linguaggi musicali fino alla nascita di \"Collage\" con la produzione artistica di Gianpiero Reverberi, il disco che fa da apripista a tutto il rock progressivo italiano. Il successo di pubblico e di critica \u00e8 unanime e nel giro di pochi mesi Le Orme, sotto contratto della multinazionale Philips, incidono il loro terzo album, \"Uomo di pezza\", il cui singolo, \"Gioco di bimba\", balza in cima alle classifiche della hit parade.\nL'anno successivo \u00e8 la volta di \"Felona e Sorona\", una rock opera in cui si scontrano idealmente due pianeti opposti simboli del bene e del male, considerato da tutti gli esperti del settore come uno dei migliori dischi di musica progressiva mai pubblicati al mondo. Questo concept-album viene stampato anche in inglese con la traduzione di Peter Hammill (VDGG) ed \u00e8 seguito da una trionfale tourn\u00e9e in Inghilterra.\nNel 1974 Le Orme incidono \"Contrappunti\", secondo alcuni la vetta compositiva del trio Pagliuca-Tagliapietra-Reverberi e contemporaneamente immettono sul mercato il primo microsolco live della musica italiana.\nTra il 1975 ed il 1978 Le Orme si orientano verso sonorit\u00e0 rock di facile presa, conquistando pi\u00f9 volte i vertici della classifica dei dischi pi\u00f9 venduti (\"Amico di ieri\", \"Canzone d\u2019amore\", \"Verit\u00e0 nascoste\", \"Storia o leggenda\", tutti registrati all'estero).\nGli anni settanta si concludono con un radicale cambio di rotta e nel pieno dell'esplosione disco-music, Pagliuca e compagni si presentano con Florian in veste acustica e con strumenti classici anticipando cos\u00ec di un ventennio la moda unplugged di molti gruppi rock contemporanei.\nNel decennio successivo Le Orme tornano agli strumenti elettronici e alla forma canzone varcando i confini italiani della popolarit\u00e0 grazie alle partecipazioni ai Festival di Sanremo del 1982 e del 1987.\nCarriera solista.\nNegli anni novanta Pagliuca lascia Le Orme per intraprendere la carriera solista.\nIncide dischi di natura avanguardistica prevalentemente strumentali, come \"Io Chiedo\" (che contiene la canzone profetica sul disastro ecologico) del 1990, con alla voce in due brani Danilo Amerio, realizzato totalmente al computer, \"Immagin-arie\" nel 1993 e \"La notte della stella\" nel 1999.\nDal 2002 Tony Pagliuca torna all'attivit\u00e0 concertistica alternando le esibizioni soliste a collaborazioni con importanti artisti del mondo della musica progressive oltre del jazz e della sperimentazione musicale.\nIl 2 settembre 2003 a Venezia in Campo Pisani, Tony \u00e8 all'organo Hammond in una rielaborazione jazz di \" Pictures at an exhibition \" di Modest Mussorsgky, insieme al Massimo Don\u00e0 Quintet (Massimo Don\u00e0, tromba; Francesco Bearzatti, sax; Lele Rodighiero, tastiera Kurzweil; Nicola Sorato, basso elettrico; Davide Ragazzoni, batteria). Sei i brani eseguiti e la registrazione del concerto \u00e8 stata resa disponibile, per alcuni giorni per il download via internet.\nNella primavera 2004 Pagliuca riprende e trasforma il primo LP de Le Orme \"Collage\" in chiave Jazz. Dal tour viene ricavato \"Re-Collage\", Cd autoprodotto dal club \"I Passi di Tony Pagliuca\" e registrato il 16, 18 e 20 marzo 2004 a Rovigo, Bassano del Grappa e Udine. A Pagliuca alle tastiere (Hammond, korg, generatore di frequenza Virmoog) si affianca il gruppo jazz Massimo Don\u00e0 Quintet. Particolarmente importante \u00e8 il contributo di David Jackson (sax tenore, sax soprano, flauto traverso, tin whistle) ex Van Der Graaf Generator.\nNel 2004 si esibisce in alcuni concerti con Marco Trentin al violoncello e il cantante poeta Elio Pecora e nell'estate di quell'anno compie una tourn\u00e9e nazionale con il gruppo new progressive \"Malaavia\", il quale ha aveva appena pubblicato il suo primo album \"Danze d'Incenso\". I concerti furono molto seguiti e segnarono il pieno ritorno di Tony sulle scene del prog ed oltre.\nIl 28 dicembre suona con Lello Gnesutta al basso, Marco Campigotto, Patrizio Fariselli (ex Area) e Francesco Di Giacomo (Banco del Mutuo Soccorso) al Parco della Musica di Roma alla rassegna \"50 anni di Rock in Italia\".\nIl 24 agosto 2005 a Pescara con Tolo Marton alla chitarra, Eddy de Fanti batteria, vibrafono, Nicholas Myall, violino chitarra, Marco Trentin, violoncello, basso elettrico, Massimo Bellio, canto.\nIl 22 settembre al Prog. Lab. di Lecco l'esordio in duetto, Tony al pianoforte e David Jackson ai sassofoni.\nIl 22 ottobre 2005 tiene un Work-Shop suonando con Chris Cutler (batteria, Henry Cow) e Hugh Hopper, (basso elettrico Soft Machine) al convegno nella Facolt\u00e0 di Musicologia dell'Universit\u00e0 di Cremona: \"Le procedure compositive nei gruppi di progressive rock\".\nNel 2006, per festeggiare i 40 anni di attivit\u00e0, Pagliuca si esibisce, il 25 maggio, al Prog. Fest di Lugagnano (Vr) assieme a David Jackson, Nic Potter (ambedue ex Van Der Graaf Generator) e Tolo Marton.\nNel 2010 Pagliuca autoproduce il suo primo lavoro eseguito esclusivamente al pianoforte, \"Apres midi\" composto da 12 brani de Le Orme reinterpretati, sotto la direzione artistica di Gianpiero Reverberi, in chiave solistica al pianoforte. La registrazione dei brani \u00e8 compiuta tra l'aprile 2007 ed il febbraio 2010. Nelle note biografiche del sito ufficiale di Pagliuca il lavoro viene cos\u00ec descritto\u02d0 \"In questo lavoro Tony offre l'occasione, unica del genere, di confrontare e sperimentare nello stesso disco i diversi metodi di registrazione del pianoforte\"\nSempre nel 2010, il 5 novembre, a Roma, presso il Teatro Tendastrisce, Pagliuca partecipa a \"Prog Exhibition: 40 anni di musica immaginifica\" suonando con Aldo Tagliapietra, Tolo Marton e David Cross gi\u00e0 membro dei King Crimson. Il gruppo era contrassegnato dal nome \"Once were Le Orme\".\nNell'agosto del 2014 si esibisce a Mulini di Dolo (VE) con il \"Pagliuca Trio\" composto da Tony Pagliuca, Hammond Organ &amp; Synthesizers e dai figli Alberto Pagliuca, chitarre, basso e voce ed Emanuele Pagliuca, percussioni. Nell'occasione annuncia la produzione di un nuovo lavoro con questo grupp\u0254.\nPartecipa alla realizzazione del CD di Papa Francesco \" Wake Up Go Forward \" scrivendo e registrando con Dino Doni sei canzoni dell'album.\nHa scritto l'opera Teatrale \" Te la racconto io la storia\" e \"In Nome Della Madre\"\nHa orchestrato DECINE , il Santo Rosario in musica scritto in collaborazione con il maestro Vittore Ussardi.\nNel 2020 ha partecipato all'album Wyrd degli Ellesmere di Roberto Vitelli suonando sul brano \"The Eery Manor\".\nNel 2021 la M.P. &amp; Records, pubblica il Cd Rosa Mystica .Prodotto da Tony Pagliuca, realizzato da Vannuccio Zanella "}
{"id": "1072903", "revid": "26415", "url": "https://it.wikipedia.org/wiki?curid=1072903", "title": "Teatro Comunale di Brindisi &quot;Nuovo Teatro Giuseppe Verdi&quot;", "text": ""}
{"id": "1072905", "revid": "767487", "url": "https://it.wikipedia.org/wiki?curid=1072905", "title": "Whisky Ribellion", "text": "La Whiskey Rebellion, meno nota come Whiskey Insurrection, fu un sollevamento popolare che ebbe inizio nel 1791 - durante la presidenza di George Washington - e termin\u00f2 in una vera e propria insurrezione nella localit\u00e0 di Washington in Pennsylvania, nella Monongahela valley. Essa venne attuata dai coloni dei monti Appalachi che protestavano per l'istituzione di una accisa sui liquori e bevande distillate.\nQuesta tassa era stata proposta dal Segretario di Stato al Tesoro degli Stati Uniti, Alexander Hamilton, approvata dal Congresso e promulgata come legge dal presidente George Washington.\nAntefatto.\nIl debole ed inefficace governo degli Stati Uniti funzionante secondo gli Articoli della Confederazione, era stato sostituito da un governo federale pi\u00f9 forte sotto le leggi della Costituzione degli Stati Uniti nel 1789. Questo nuovo governo, su istanza del Segretario al Tesoro Alexander Hamilton, si assunse il debito dei singoli stati derivante dalla Guerra d'indipendenza americana. Uno dei provvedimenti presi da Hamilton per pagare detto debito, fu l'istituzione di una tassa su spiriti e distillati approvata dal Congresso nel 1791. Ai grandi produttori venne imposta una accisa di 6 centesimi di dollaro a gallone. Ai pi\u00f9 piccoli produttori, invece, la maggior parte dei quali era di origine scozzese o irlandese e localizzata nelle aree occidentali e pi\u00f9 remote, venne applicata una percentuale pi\u00f9 alta, pari a nove centesimi a gallone. Questi coloni occidentali erano in difficolt\u00e0 economiche, lontani dalle fonti di approvvigionamento dei cereali per la produzione dei distillati, con costi maggiori di trasporto su una viabilit\u00e0 notevolmente inadeguata.\nRibellione.\nLa tassa su whisky venne strenuamente avversata dal primo giorno della sua approvazione. I coltivatori occidentali considerarono che essa fosse ingiusta e discriminatoria fino a quando non avessero convertito in distillato il grano che avevano ancora in giacenza. Infatti, il liquore cos\u00ec prodotto poteva essere facilmente trasportato e venduto, mentre il grano in loro possesso era di difficile trasporto. Poich\u00e9 la tassa doveva essere pagata dai produttori, questo provvedimento colp\u00ec molti coloni. Vi furono molte riunioni di protesta e si verific\u00f2 una situazione simile a quella dell'opposizione allo Stamp Act del 1765 precedente la Rivoluzione americana.\nDalla Pennsylvania alla Georgia, le contee occidentali misero in atto una campagna di molestia contro gli esattori delle tasse federali. I produttori fecero anche proteste violente in Maryland, Virginia, Carolina del Nord e del Sud.\nNell'estate del 1794, le tensioni giunsero ad un livello di rottura lungo tutta la frontiera occidentale quando la principale risorsa dei pionieri /coloni fu messa in pericolo dalle misure governative. A quel punto, le civili proteste divennero una ribellione armata: I primi scontri avvennero presso la casa colonica di Oliver Miller oggi \"South Park Township\" in Pennsylvania, circa 16\u00a0km a sud di Pittsburgh. Come misure di lotta che si diffusero per tutta la frontiera, venne deciso il furto della posta, il blocco dei provvedimenti giudiziari e la minaccia di un assalto alla citt\u00e0 di Pittsburgh. Un gruppo di coloni travestito da donna assal\u00ec un esattore di tasse, gli ras\u00f2 i capelli e gli sottrasse il cavallo. Sebbene non uccisero l'esattore, lo sfregiarono in maniera permanente.\nGeorge Washington e Alexander Hamilton, ricordandosi della Shays' Rebellion di otto anni prima, decisero di fare in Pennsylvania una prova dell'autorit\u00e0 federale. Washington ordin\u00f2 che i contestatori fossero citati in giudizio presso la Corte del distretto federale. Il 7 agosto 1794, Washington invoc\u00f2 la legge marziale per chiamare in causa le milizie di Pennsylvania, Virginia e di molti altri stati. Le forze che vennero opposte ai ribelli erano composte da uomini provenienti dagli stessi stati nei quali avrebbero dovuto operare.\nVenne organizzata una milizia di 13.000 uomini fu organizzata, quasi simile, per numero, all'intero esercito che combatt\u00e9 la Guerra d'indipendenza. Sotto il comando personale di Washington, Hamilton e l'eroe della guerra d'indipendenza generale Henry \"Lighthorse Harry\" Lee, l'esercito venne radunato a Harrisburg e marci\u00f2 verso la Pennsylvania occidentale, nell'ottobre del 1794. Jefferson disse: \"I ribelli non saranno mai trovati\" ma la milizia oper\u00f2 degli sforzi considerevoli che portarono all'arresto di 20 ribelli riuscendo cos\u00ec ad affermare l'autorit\u00e0 dello Stato federale. Gli uomini furono imprigionati e nel corso della detenzione uno di loro mor\u00ec. Altri due vennero condannati per alto tradimento e condannati all'impiccagione. Furono comunque graziati dal presidente Washington in quanto uno era un \"semplicione\" e l'altro un \"alienato\".\nConseguenze.\nQuesta fu la prima volta, dopo la costituzione dello Stato federale, che le truppe della federazione intervennero per intimare l'osservanza delle leggi federali da parte dei cittadini americani. Fu anche una delle due volte che un presidente guid\u00f2 personalmente le operazioni militari sul campo. (L'altra fu quando il presidente James Madison intervenne contro l'occupazione britannica di Washington D.C. durante la Guerra del 1812.)\nLa repressione militare della Whisky Ribellion pose un precedente che stabil\u00ec come i cittadini americani che desiderarono cambiare una legge dovevano farlo pacatamente attraverso i loro rappresentanti in parlamento; altrimenti, il governo sarebbe costretto ad intervenire con la forza per mantenere l'ordine nell'interesse dell'intera nazione.\nLa repressione ebbe anche come conseguenza non intenzionale, quella di incoraggiare i piccoli produttori di whisky in Kentucky e Tennessee che rimase fuori della sfera di controllo federale per molti pi\u00f9 anni. In queste aree di frontiera, essi trovarono anche del buon mais, che unito alle acque particolarmente pure che scorrevano negli stati, consent\u00ec loro la produzione del Bourbon whiskey.\nLa ribellione e la sua repressione ebbero inoltre il risultato di allontanare la gente dal Partito federalista per indirizzarla verso i partiti Democratico e Repubblicano. Questo fu dimostrato nel Congresso elettivo di Filadelfia del 1794 dove il Democratico John Swanwick vinse, con una affermazione schiacciante, contro il Federalista in carica Thomas Fitzsimons, vincendo in 7 dei 12 distretti con il 57% dei voti.\nL'odiata tassa sul whisky venne abrogata nel 1803.\nCultura di massa.\nSusanna Rowson us\u00f2 la Whiskey Rebellion come fonte di ispirazione per una farsa musicale per il teatro chiamata \"The Volunteers\". I testi vennero messi in musica da Alexander Reinagle della New Company, che rappresent\u00f2 il lavoro a Filadelfia nel 1795."}
{"id": "1072908", "revid": "1005847", "url": "https://it.wikipedia.org/wiki?curid=1072908", "title": "Andrej Bajuk", "text": "Biografia.\nBajuk nacque a Lubiana nel 1943. Dopo appena due anni, la sua famiglia lasci\u00f2 la Slovenia per rifugiarsi in Austria; in seguito si stabil\u00ec a Mendoza, in Argentina.\nBajuk si laure\u00f2 in economia alla Universidad Nacional de Cuyo e consegu\u00ec il master all'Universit\u00e0 di Chicago e il dottorato all'Universit\u00e0 di Berkeley. Dopo aver insegnato in Argentina per un breve periodo, torn\u00f2 negli Stati Uniti per lavorare alla Banca Mondiale e alla Banca per lo Sviluppo Inter-americano (Inter-American Development Bank o IDB).\nDal 1999 mostr\u00f2 un crescente interesse verso la Slovenia, dove assunse la leadership della coalizione nata dall'accordo tra i Democratici Cristiani Sloveni (SKD) e il Partito Socialdemocratico Sloveno (SDS).\nIl 7 giugno 2000 Andrej Bajuk divenne Primo ministro della Repubblica di Slovenia, guidando il governo fino al 30 novembre. Nel luglio del 2000, l'SLS/SKD vot\u00f2 a favore del sistema elettorale proporzionale, contrariamente a quanto concordato precedentemente; questo port\u00f2 Bajuk a lasciare il partito e a fondarne uno nuovo, denominato Nuova Slovenia (\"Nova Slovenija\" o N.Si).\nAlle elezioni del 2004 fu nuovamente eletto al parlamento sloveno, che lasci\u00f2 dopo essere stato nominato Ministro delle Finanze nel nuovo governo guidato da Janez Jan\u0161a. Nel 2005 fu proclamato \"Ministro delle Finanze dell'anno\" dal giornale The Banker."}
{"id": "1072909", "revid": "287204", "url": "https://it.wikipedia.org/wiki?curid=1072909", "title": "Witelo", "text": "Biografia.\nNato in Slesia (che allora faceva parte della Polonia), da padre tedesco e madre polacca, si trasfer\u00ec con la famiglia in Turingia, regione di origine del padre, sin dalla giovent\u00f9. Studi\u00f2 alla facolt\u00e0 delle arti a Parigi, intorno al 1250, e poi diritto canonico all'Universit\u00e0 di Padova (1262-1268). \nIn contatto con la corte papale di Viterbo, dove si trasfer\u00ec tra la fine del 1268 e l'inizio del 1269, conobbe Guglielmo di Moerbeke (traduttore di Aristotele e di Proclo) e gli dedic\u00f2 l'importante opera di ottica in dieci libri \u03a0\u03b5\u03c1\u03af \u1f78\u03c0\u03c4\u03b9\u03ba\u1fc6\u03c2 (\"Per\u00ed optikes\"), meglio nota come \"Perspectiva\" (1\u00aa pubblicazione a stampa: Norimberga, 1535), relativa alla diffrazione e ad altri fenomeni fisici della luce, completata tra il 1270 e il 1278 circa.\nLa \"Perspectiva\" si basava in larga parte sul lavoro scolastico dell'arabo Alhazen ed ebbe una profonda influenza su studiosi successivi come Keplero. Contiene anche idee embrionali confluite poi nello studio della psicologia, come le nozioni moderne di associazione e subconscio. L'opera \u00e8 permeata prevalentemente dalla metafisica neoplatonica: Witelo afferma l'esistenza delle forme e dei corpi, legati dalla causalit\u00e0, emanati da Dio come luce intelligibile. Egli distingue questa luce divina dalla luce sensibile che ne \u00e8 una manifestazione e rappresenta la prima delle entit\u00e0 sensibili del cosmo. Le idee di Witelo sono conformi a quelle di contemporanei come Sant'Alberto Magno e soprattutto di Ruggero Bacone, e avranno profonda influenza su scienziati e filosofi come Tycho Brahe, Keplero, Patrizi, Galilei, Cartesio e Huygens.\nAltri lavori che ci sono pervenuti sono il \"De natura d\u00e6monum\" (contenente notevoli temi cosmologici e magici) e il \"De primaria causa p\u00e6nitenti\u00e6\", anche se nel \"Perspectiva\" cita altre opere che non conosciamo. Al suo nome \u00e8 stato titolato il cratere Vitello sulla Luna."}
{"id": "1072915", "revid": "228587", "url": "https://it.wikipedia.org/wiki?curid=1072915", "title": "Stagno (Collesalvetti)", "text": "Stagno \u00e8 una frazione del comune italiano di Collesalvetti, nella provincia di Livorno, in Toscana.\n\u00c8 la frazione pi\u00f9 grande del comune e confina direttamente col capoluogo di provincia.\nStoria.\nLa storia di Stagno \u00e8 legata all'Ospedale di San Leonardo ed alla via che collegava Pisa col Porto Pisano. La localit\u00e0 prende chiaramente il nome dalla grande palude che per secoli ha occupato la zona tra la costa, Coltano e le colline livornesi, residuo del vasto \"Sinus pisanus\", poi conosciuto come Porto Pisano. \"Lo Stagno\" si trova nominato in un documento medievale, con il quale l'imperatore Enrico IV concedeva alla Mensa arcivescovile di Pisa il diritto sulla pesca e sulla caccia delle lontre. Questo piccolo centro si trovava lungo la strada che in epoca medievale congiungeva la citt\u00e0 di Pisa col suo porto, cio\u00e8 Porto Pisano, situato a nord dell'attuale Livorno, ed in prossimit\u00e0 di Stagno sorgeva l'Ospedale di San Leonardo, la cui costruzione pare fosse stata voluta proprio dai pisani per la comodit\u00e0 dei viandanti che vi transitavano; esso risulta gi\u00e0 eretto nel XII secolo. La strada in questione attraversava la zona paludosa con ben sette ponti, famosi come \"i sette ponti di Stagno\", sotto i quali passavano i fossi ed i canali di scolo dello stagno e di tutto l'entroterra della piana pisana, ognuno con un proprio nome: Acqua Salsa, Toretta, Tora, Antifosso o Zannone, Fosso Reale, Fossa Nuova, Canale dei Navicelli e infine l'Arnaccio.\nStagno in epoca medievale segu\u00ec le vicende di Porto Pisano, sotto la cui capitania ricadeva la sua amministrazione, e la sua importanza fu dovuta essenzialmente alle fortune dell'Ospedale; col declino di questo, Stagno cadde quasi nell'oblio; la natura del territorio circostante, con le continue guerre (l'ultima devastazione della zona fu ad opera delle truppe fiorentine guidate da Bonifacio Lupi nel 1362), inondazioni e le malattie dovute all'acqua stagnante, non ne aiutarono sicuramente lo sviluppo.\nUna costruzione rimasta fu il cosiddetto \"Palazzotto di Stagno\", massiccia costruzione quadrata, in parte fortificata, ad uso di casino di caccia dei granduchi, edificata tra il Fosso Reale e la Fossa Nuova, lungo la strada Maestra Pisana. Nei primi decenni del Settecento fu compiuta finalmente, sotto la dinastia toscana dei Lorena, la colmata del Padule di Stagno, e negli anni 1740-1750 gli idraulici del governo toscano bonificarono per colmata i territori interposti fra il Fosso Reale e le Colline Livornesi, e la piana fra Stagno e la via di Colline. Da quel momento il piccolo nucleo pot\u00e9 riprendersi dal declino e iniziare a crescere, soprattutto lungo la via Aurelia, che collega tutt'oggi Livorno e Pisa.\nNella seconda met\u00e0 dell'Ottocento l'abitato fu interessato dalla costruzione della Ferrovia Maremmana, nel tratto che univa Livorno a Collesalvetti: a Stagno fu realizzata una piccola fermata senza binari di raddoppio, ma l'importanza della linea sub\u00ec un grave ridimensionamento a seguito dello sviluppo della linea tra Collesalvetti e Pisa e del successivo collegamento tra Livorno e Cecina lungo la costa.\nLo sviluppo di Stagno cos\u00ec come la vediamo oggi \u00e8 avvenuto nel XX secolo, con la forte industrializzazione della zona, soprattutto con la raffineria Eni (ex-Stanic), proprio al confine col comune di Livorno; negli anni trenta, per favorire lo sviluppo delle fabbriche e del porto labronico fu avanzata la proposta di inglobare Stagno nel territorio comunale di Livorno, ma la ferma opposizione dell'amministrazione colligiana, che avrebbe perso oltre residenti, imped\u00ec il concretizzarsi del progetto.\nNegli ultimi decenni, malgrado la presenza di importanti impianti industriali nelle aree limitrofe, lo sviluppo urbanistico \u00e8 stato comunque considerevole: il nuovo abitato di Stagno si \u00e8 espanso nella zona del Villaggio Emilio, con numerose palazzine e residenze mono e bi-familiari, arrivando ad ospitare quasi residenti, perlopi\u00f9 di provenienza livornese. La costruzione dell'Autostrada A12 Genova-Livorno (il cui ultimo tratto \u00e8 adesso un collegamento autostradale con la Variante Aurelia, in quanto l'autostrada nel frattempo \u00e8 stata deviata e prolungata fino a Rosignano) e la realizzazione della superstrada FI-PI-LI hanno \"chiuso\" Stagno tra due strisce d'asfalto che, assieme ai connotati fortemente industriali dell'area, ne pregiudicano la vivibilit\u00e0.\nIl massiccio sviluppo urbanistico sia di Stagno che di Livorno ha praticamente congiunto le aree industriali prossime ai due centri abitati lungo la via Aurelia, le quali sono separate dal torrente Ugione; difatti, pur essendo una frazione di Collesalvetti, Stagno ad oggi appare come il quartiere pi\u00f9 a nord della conurbazione di Livorno.\nNella frazione ha sede l'emittente televisiva locale \"Telecentro\", il cui segnale raggiunge l'intera Provincia di Livorno e parte di quella di Pisa."}
{"id": "1072916", "revid": "1610933", "url": "https://it.wikipedia.org/wiki?curid=1072916", "title": "Becco a cucchiaio", "text": ""}
{"id": "1072920", "revid": "104458", "url": "https://it.wikipedia.org/wiki?curid=1072920", "title": "Piotr Demianovi\u010d Ouspensky", "text": ""}
{"id": "1072923", "revid": "123113890", "url": "https://it.wikipedia.org/wiki?curid=1072923", "title": "EuroChallenge", "text": "L'EuroChallenge (ex FIBA Europe League e FIBA EuroCup) \u00e8 stata una competizione europea per club di pallacanestro maschile.\nEra una competizione organizzata dalla FIBA, terza per ordine di importanza dopo l'Eurolega e l'Eurocup curate dalla ULEB. Le due finaliste acquisivano il diritto a partecipare all'Eurocup.\nStoria.\nLa prima edizione del torneo si \u00e8 svolta nella stagione \"2003-04\" con il nome di \"FIBA Europe League\". Vi parteciparono trenta squadre divise in quattro gironi. La prima del girone A, le prime due del B e C e le prime tre del D furono ammesse ai quarti di finale e le quattro vincenti vennero ammesse alla Final Four, disputata a Kazan'. Vinsero i padroni di casa dell'. La formula rimase quasi invariata nel \"2004-05\": la fase finale, disputata a Istanbul, fu vinta dalla Dinamo San Pietroburgo.\nNel 2005-06 la competizione venne ribattezzata \"FIBA EuroCup\" e le finali si disputarono a Kiev, dove s'impose lo Joventut Badalona.\nNella stagione successiva il regolamento fu rinnovato secondo un format valido tuttora. Le squadre partecipanti furono aumentate a trentadue, divise in otto gironi. Da allora le prime due di ogni girone vengono ammesse al secondo turno, con altri quattro gironi da cui vengono decise le partecipanti ai quarti di finale. Da questi alla Final Four, che nella stagione \"2006-07\" fu disputata a Gerona e vinta dalla squadra di casa, gli spagnoli dell'Akasvayu Girona.\nL'edizione 2007-08 ha visto i lettoni del BK Barons imporsi sulla squadra belga del Mons-Hainaut per 63-62 nella finale di Limassol.\nDalla stagione 2008-09 con la riorganizzazione delle coppe europee la competizione \u00e8 stata ribattezzata \"EuroChallenge\", vi partecipano 32 squadre tra cui le sedici eliminate ai primi due turni della Eurocup: la vittoria finale \u00e8 stata appannaggio della Virtus Bologna che ha battuto in finale i francesi di Cholet Basket con il punteggio di 77-75.\nNella stagione 2013-14 si laurea campione la Pallacanestro Reggiana, conquistando cos\u00ec il suo primo trofeo internazionale."}
{"id": "1072925", "revid": "73843", "url": "https://it.wikipedia.org/wiki?curid=1072925", "title": "Bruno Edmondo Arnaud", "text": "Biografia.\nNacque a Tabellano di Suzzara il 1\u00b0 novembre 1901, figlio di Luigi e di Parida Bertoni. Interruppe gli studi medi presso un istituto tecnico per dedicarsi al commercio di libri. Chiamato a prestare servizio militare nel Regio Esercito nel gennaio 1922, frequent\u00f2 il corso allievi ufficiali, conseguendo la nomina a sottotenente di complemento nel novembre 1923. Compiuto il servizio di prima nomina, fu pi\u00f9 volte richiamato in servizio per brevi periodi dal 1923 al 1933, venendo promosso tenente a scelta nell'ottobre dello steso anno. Nell'ottobre 1941 fu nuovamente richiamato in servizio e destinato al deposito del 94\u00b0 Reggimento fanteria. Pass\u00f2 successivamente al 120\u00b0 Reggimento fanteria mobilitato e part\u00ec per il Montenegro nel marzo 1942, assegnato alla 155\u00aa Divisione fanteria \"Emilia\". Fu promosso capitano con anzianit\u00e0 17 maggio 1942. All'atto dell'armistizio dell'8 settembre 1943 si trovava al comando di una compagnia del I Battaglione del reggimento. Dal 9 al 16 settembre 1943 con i suoi uomini difese ad oltranza la piazza marittima di Cattaro dagli assalti delle truppe tedesche della 7. SS-Freiwilligen-Gebirgs-Division \"Prinz Eugen\". Fatto prigioniero di guerra, con pochi superstiti, fu fucilato con altri cinque ufficiali italiani dai tedeschi nei pressi di Ragusa. Fu insignito della medaglia d'oro al valor militare alla memoria.\n\u00c8 ricordato nel Sacrario dei partigiani di piazza del Nettuno a Bologna; gli \u00e8 inoltre stata intitolata una strada di Roma."}
{"id": "1072927", "revid": "110157", "url": "https://it.wikipedia.org/wiki?curid=1072927", "title": "Museo del Sannio", "text": "Il Museo del Sannio di Benevento \u00e8 un museo che raccoglie testimonianze storiche di tutte le epoche riguardanti il Beneventano. Si divide in 4 dipartimenti: Archeologia, Medievalistica, Arte e Storia. I primi tre trovano posto nel chiostro della chiesa di Santa Sofia, l'ultimo nel torrione della Rocca dei Rettori. Inoltre dal 1981 al Museo \u00e8 affidata anche la chiesa di Sant'Ilario a Port'Aurea, che funge da videomuseo dell'Arco di Traiano. Il museo include una biblioteca specializzata e un laboratorio per analisi e restauri.\nStoria del museo.\nIl primo nucleo dell'attuale Museo del Sannio fu un museo archeologico comunale fondato nel 1806 da Talleyrand, allora principe di Benevento, nell'ex casa gesuitica. Il governatore inviato dal principe, Louis De Beer, si preoccup\u00f2 tuttavia prevalentemente di arricchire le collezioni private propria e di Talleyrand.\nDopo la Restaurazione l'edificio fu restituito alla Compagnia del Ges\u00f9, che vi riapr\u00ec il proprio collegio, senza tuttavia disperdere il materiale archeologico che vi era stato raccolto.\nIl 4 settembre 1873 la provincia fond\u00f2 il nuovo Museo del Sannio, destinato a raccogliere i materiali conservati nel Collegio gesuita, quelli sparsi radunati dal comune a partire dal 1865, acquistando anche opere in possesso di privati, e altro materiale proveniente dal territorio provinciale. Nel 1893 un primo raggruppamento di materiali venne ospitato nella Rocca dei Rettori, a cura di Almerico Meomartini.\nA cura di Alfredo Zazo, nel 1929 le collezioni furono trasferite presso il complesso monumentale di Santa Sofia, acquistato dall'amministrazione provinciale come sede per il museo e per l'Archivio storico e la Biblioteca, mentre la sezione storica rimase alla Rocca.\nDopo la seconda guerra mondiale il materiale si accrebbe in modo considerevole per le scoperte fatte durante lo sgombero delle macerie causate dai bombardamenti. Nei primi anni sessanta, Mario Rotili riorganizz\u00f2 il museo secondo criteri moderni, e nel 1964 esso fu riconosciuto \"museo grande\". Nel 1973 ne divenne direttore Elio Galasso, che ampli\u00f2 il museo e inaugur\u00f2 un programma di ricerche che rese il museo un esempio a livello nazionale. Il Direttore Galasso apr\u00ec, inoltre, il Museo alla cultura contemporanea (pittura, installazioni, teatro, musica), e rese l'istituto un centro culturale multiforme, ospitando regolari rassegne musicali (soprattutto concerti pianistici), mostre e convegni.\nDopo il congedo dal servizio di quest'ultimo Direttore, nel 2004, a suo tempo nominato mediante concorso pubblico, nessun altro Direttore \u00e8 stato designato, avendo inteso l'ente proprietario affidare a dei funzionari l'amministrazione dell'istituto.\nNel 1999 si sono conclusi i lavori di restauro del chiostro di Santa Sofia e del Museo su progetto degli architetti Ezio De Felice, Eirene Sbriziolo e Roberto Fedele.\nIl patrimonio.\nSezione archeologica.\nLa sezione archeologica si trova al piano terra del chiostro. Essa si apre con il \"lapidario\" posto nel giardino davanti al museo.\nNell'interno sono mostrati reperti preromani a partire dal Paleolitico, provenienti dal territorio provinciale; sono poi esposte terrecotte e ceramiche provenienti dalle citt\u00e0 sannitiche di Caudium e Telesia, messe a confronto con contemporanee opere daune e della Magna Grecia, dei secoli dall'VIII al IV circa.\nInoltre vi sono copie romane di statue greche (tra cui il \"Doriforo\" di Policleto), statue ellenistico-romane, nonch\u00e9 le statue dell'imperatore Traiano e della moglie Plotina e rilievi a tema gladiatorio.\nTuttavia, il patrimonio pi\u00f9 importante \u00e8 forse quello della \"Sala di Iside\", posta in un'ala moderna del museo, ideata nel 1999 dagli architetti Ezio De Felice, Eirene Sbriziolo e Roberto Fedele. Qui sono raccolti reperti egizi e neoegizi provenienti dal Tempio di Iside, tempio alla dea, fatto erigere da Domiziano. Fra questi, statue di sacerdoti, dello stesso imperatore, simulacri di divinit\u00e0, falchi, leoni, un obelisco del tempio. \nL'istituto, tuttavia, purtroppo, non ospita pi\u00f9, da alcuni anni, nella propria sede, questi importanti reperti, giacch\u00e9 la \"Sala di Iside\" non \u00e8 pi\u00f9 dedicata al tempio del culto egizio.\nI materiali sono stati trasferiti in locali nel basamento dell'edificio della Prefettura, posto a breve distanza, e sono rimasti, comunque, accessibili al pubblico (entro apposite scenografie, forse suggestive, sebbene magari a parziale discapito dell'organicit\u00e0 dell'allestimento e della fruizione delle collezioni).\nInfine, nel chiostro sono esposte lapidi funerarie.\nSezione medievalistica.\nLa parte pi\u00f9 importante della sezione sono le \"Sale della Langobardia Minor\", dedicate al periodo longobardo di Benevento. Qui si trovano numerosi resti architettonici e iscrizioni in caratteri paleocristiani, nonch\u00e9 spade e asce da guerra, utensili da lavoro, gioielli in oro, argento, osso. Sono inoltre conservate monete della zecca principesca nella \"Sala del medagliere\", in una pi\u00f9 ampia sezione numismatica che raccoglie altre monete greche, bizantine, pontificie, napoletane.\nAl primo piano, nella \"Loggia dei Leoni\" sono esposte opere scultoree e frammenti architettonici romanici, in particolare pulvini e capitelli. Sullo stesso piano, poggiata sul porticato del chiostro, si trova la \"Terrazza degli Stemmi\".\nSezione artistica.\nLa sezione \u00e8 costituita principalmente da una \"Pinacoteca\" che mostra opere di artisti prevalentemente locali. Il Rinascimento \u00e8 rappresentato dal pittore Donato Piperno; le Sale del Barocco con opere di Luca Giordano, Paolo De Matteis, Carlo Maratta e Francesco Solimena, adornate da mobili e ceramiche d'epoca, sono incentrate sul Seicento napoletano. Nella \"Sala dell'Ottocento\" ha grande rilievo l'opera dell'acquarellista della Scuola di Posillipo Achille Vianelli. Nella \"Sala del Novecento\", dedicata esclusivamente alle opere figurative, compaiono opere di Corrado Cagli, Renato Guttuso, Mino Maccari, Emilio Greco, Antonio Del Donno e Francesco Messina . Particolare \u00e8 il bassorilievo raffigurante la danza delle streghe sotto il noce di Benevento di Pericle Fazzini.\nIl \"Gabinetto dei disegni e delle stampe\" conserva disegni dei secoli XVI - XIX, tra cui vanno menzionati una copia della \"Leda\" di Leonardo da Vinci di un anonimo romano e una veduta dell'Arco di Traiano di Giovan Battista Piranesi. Infine alcune opere sulla storia locale ornano l\"'Auditorium\".\nSezione storica.\nOspitata, come gi\u00e0 detto, nella Rocca dei Rettori, ripercorre la storia di Benevento attraverso documenti ufficiali d'epoca ed altri oggetti che vi si riferiscono: pergamene di Falcone Beneventano, editti papali, la dichiarazione di Talleyrand della presa di possesso di Benevento, insieme a busti di personaggi, armi incisioni. Particolare rilievo \u00e8 dato al Risorgimento a Benevento e ai nazionalisti sanniti. Sono conservate alcune camicie rosse.\nAl piano superiore si trovano oggetti provenienti dalla tradizione popolare dei secoli XVIII e XIX: vestiti, ceramiche, utensili e un presepe secentesco."}
{"id": "1072930", "revid": "57342", "url": "https://it.wikipedia.org/wiki?curid=1072930", "title": "Giorgio Barberio Corsetti", "text": "Biografia.\nTeatro.\nNel 1976 fonda La Gaia Scienza, compagnia che prende il nome dal saggio su Nietzsche e Laforgue con cui nel 1975 si \u00e8 diplomato all'Accademia nazionale d'arte drammatica. Dopo diversi allestimenti di discutibile successo, e un ultimo spettacolo nel 1984, \"Cuori strappati\", la compagnia si scioglie. Nello stesso anno nasce il gruppo con il nome del regista che presenta alla Biennale di Venezia \"Il ladro di anime\".\nBarberio Corsetti sperimenta un nuovo linguaggio teatrale caratterizzato dalla proiezione di video (realizzati insieme con Studio Azzurro di Milano) che segnano la \u201cpunteggiatura\u201d drammaturgia dei suoi spettacoli.\nSu questi canoni si sviluppa una trilogia: \"Prologo a diario segreto contraffatto\" (1985), \"Correva come un lungo segno bianco\" (1986) e \"La camera astratta\" (1987 \u2013 pi\u00e8ce che vince il Premio UBU per il videoteatro).\nNel 1992 vince il premio Idi per la regia de \"Il legno dei violini\", di cui \u00e8 anche autore.\nNel 1988, dopo la rilettura teatrale di tre racconti di Franz Kafka (\"Descrizione di una battaglia\" e \"Di notte\", entrambi nel 1988, e \"Durante la costruzione della muraglia cinese\", 1989) mette in scena nel 1992 l'incompiuto \"America\", \"Il castello\" (al Th\u00e9\u00e2tre National de Bretagne, 1995), e\" Il processo\", che debutta a Palermo nel 1998.\nDel 1993 \u00e8 la collaborazione con il regista francese Stephane Braunschweig, insieme con il quale realizza \"Doctor Faustus o il Mantello del Diavolo\" da Thomas Mann (Digione, 1993), prima capitolo di un progetto sul \"Faust\" di Goethe, che si completa nel 1995 con due allestimenti: \"Mefistofele, studi, schizzi e disegni per un Faust privato\" e e \"Faust\".\nNel 1994 riceve il Premio Europa Nuove Realt\u00e0 Teatrali.\nAl 1996 risale \"La nascita della tragedia - Un notturno\" (1996) con protagonista Franco Citti. Essa fa parte del \u201cProgetto acquario teatro laboratorio\u201d commissionato al regista dal Comune di Roma, segue \"Notte\" (1998) sui Veda, i testi sapienziali indiani.\nPartecipa a \"Peregrinac\u00e3o\", evento dell'Esposizione Universale di Lisbona sul tema del viaggio e delle peregrinazioni. Sempre in Portogallo, nel 1997, realizza \"I giganti della montagna\" (suo primo incontro con Luigi Pirandello), e nel 1999 \"Barcas\" di Jill Vicente.\nDirettore artistico della Biennale di Teatro di Venezia dal 1999 al 2002, mette in scena un adattamento delle \"Metamorfosi\" di Ovidio in collaborazione con la compagnia francese Les Colporteurs.\nDurante i tre anni di mandato, Barberio Corsetti apre la programmazione della Biennale alle differenti forme della creazione contemporanea, compreso il circo.\nSempre coi circensi francesi della compagnia Les Colporteur mette in scena due spettacoli tratti da \"Le metamorfosi\" di Ovidio: \"Le Metamorfosi\" nel 2002 presentato alla Biennale di Venezia e \"Di animali, uomini e dei\", nel 2003 creato all'interno dell'area archeologica dell'orecchio di Dioniso di Siracusa in occasione dell'Ortigia Festival.\nAd ottobre 2003 debutta al Romaeuropafestival con \"Iniziali BCGLF\": una creazione condivisa con Giovanni Lindo Ferretti. A febbraio del 2004 debutta al teatro Palladium di Roma con \"Metafisico Cabaret\", uno spettacolo scritto insieme ad alcuni dei suoi attori.\nNel 2004 debutta al Teatro India di Roma con lo spettacolo \"Paradiso\", ispirato all'opera di Milton e l'anno successivo alla \"cavea\" dell'Auditorium di Roma con \"Argonauti\" tratto dalle Argonautiche di Apollonio Rodio.\nNell'estate 2006 Barberio Corsetti ha messo in scena con la compagnia \"Fattore K.\" \"Dioniso nato tre volte\" nell'ambito Dell'Ortigia Festival a Siracusa, in Sicilia. Lo spettacolo \u00e8 un ritorno all'universo dei miti greci ispirato all'opera di Nonno di Panopoli. Nel dicembre 2006 cura la regia del progetto \"Porto Palo. Nomi su tombe senza corpi\" ispirato alla tragedia del naufragio del 1996 e che viene presentato presso l'Auditorium Parco della Musica a Roma.\nA giugno 2007 nell'ambito della prima edizione del \u201cFestiVAl\u201d ha debuttato alle terme di Villa Adriana a Tivoli con \"Dionisiache\" ispirato al poema epico \"Le Dionisiache\" di Nonno di Panopoli.\nA novembre 2008 debutta al Teatro Sangiorgi diretto da Matteo Musumeci, con una nuova produzione teatrale da lui scritta e diretta: \"Tra la Terra e il Cielo\", una produzione Fattore K e Teatro Massimo Bellini.\nNel 2010 \u00e8 la volta de \u201cLa Ronde du carr\u00e9\u201d, messinscena del testo dell'autore drammatico, poeta e traduttore greco Dimitri Dimitriadis e commissionatogli dal Teatro Od\u00e9on di Parigi.\nL'estate 2011 debutta al Festival dei Due Mondi di Spoleto \"Il Castello\", un suo nuovo adattamento dell'omonimo romanzo di Franz Kafka.\nNell'aprile del 2015 supervisiona, come docente di regia dell'Accademia nazionale d'arte drammatica, la messa in scena di 5 testi teatrali di Pier Paolo Pasolini.\nNel novembre 2017 mette in scena al Teatro Argentina di Roma una versione di \"Re Lear\" di William Shakespeare con protagonista Ennio Fantastichini.\nNel 2019, in seguito alle dimissioni di Antonio Calbi, viene nominato direttore artistico del Teatro di Roma (Teatro Argentina). Rassegna le dimissioni all'inizio del 2020, mantenendo il ruolo di consulente artistico del Teatro Argentina.\nOpera lirica.\nIl suo incontro con l'Opera \u00e8 del 1999 quando cura la regia di \"Maria di Rohan\" di Donizetti al Teatro La Fenice. Nel 2000 dirige un dittico per il Teatro Massimo di Palermo, \"La voix humaine\" di Poulenc/Cocteau e \"Erwartung\" di Sch\u00f6nberg e per il Teatro Vittorio Emanuele di Messina \"La Boh\u00e8me\" (2001).\nSempre nel 2001 allestisce per il Festival Pergolesi-Spontini di Jesi le due operette \"Julie\" e \"Milton\" di Gaspare Spontini. Nel maggio del 2002 debutta con la regia del Don Giovanni di Moli\u00e8re al Th\u00e8atre National di Strasburgo. La serie di regie operistiche prosegue con \"Medea\" di Adriano Guarnieri per il Gran Teatro La Fenice (2002), \" Il letto della storia\" di Fabio Vacchi al Maggio Musicale Fiorentino (2003), e quattro lavori nel 2004: \"Estaba la madre\" di Luis Enrique Bacalov al Teatro dell'Opera di Roma, \"Gesualdo considered as a murdered\" di Luca Francesconi all'Holland Festival di Amsterdam, \"Le Luthier de Venise\" di Gualtiero Dazzi al Th\u00e9\u00e2tre du Chatelet di Parigi, \"Falstaff\" all'Op\u00e9ra du Rhin di Strasburgo.\nNell'aprile 2005 ha diretto \"Tosca\" per l'inaugurazione del Maggio Musicale Fiorentino e nel 2005 l\"Orfeo\" di Monteverdi all'Op\u00e9ra de Lille. Nel 2006 lavora alla regia dell'opera di Rossini \"La Pietra del Paragone\" che debutta al Teatro Regio di Parma e a gennaio 2007 al Teatro Chatelet di Parigi.\nA gennaio 2012 cura la messa in scena dello spettacolo \"Nineteen Mantras\", con musiche di Riccardo Nova, coreografia di Shantala Shivalingappa, drammaturgia Giorgio Barberio Corsetti e Riccardo Nova. Una produzione di Fondazione Musica per Roma e Fondazione MAXXI in coproduzione con Accademia Teatro Alla Scala Scuola di ballo diretta da Fr\u00e9d\u00e9ric Olivieri. Lo spettacolo viene presentato all'Auditorium Parco della Musica di Roma e al Piccolo Teatro di Milano."}
{"id": "1072932", "revid": "834", "url": "https://it.wikipedia.org/wiki?curid=1072932", "title": "Premio UBU", "text": ""}
{"id": "1072933", "revid": "1784425", "url": "https://it.wikipedia.org/wiki?curid=1072933", "title": "Ladislav Adamec", "text": "Prese parte alla Resistenza partigiana e nel 1946 si iscrisse al Partito Comunista di Cecoslovacchia (KS\u010c).\nIl 12 ottobre 1988 sostitu\u00ec Lubom\u00edr \u0160trougal come Primo ministro della Cecoslovacchia: tra i 21 ministri del suo governo, 16 erano comunisti. Nonostante il Ministro dell'Interno del suo esecutivo fosse il generale Franti\u0161ek Kincl, esponente dell'ala dura del partito, Adamec tent\u00f2 il dialogo con le forze d'opposizione.\nNel 1989 oper\u00f2 un rimpasto nel suo governo che divent\u00f2 di unit\u00e0 nazionale (anche se i comunisti erano sempre in maggioranza) e venne eletto presidente del congresso straordinario del Partito comunista.\nDurante la rivoluzione di velluto si oppose alla repressione del dissenso: durante il suo XVIII congresso il KS\u010c lo escluse da ogni incarico istituzionale e ad Adamec non rest\u00f2 che dimettersi da capo del governo (7 dicembre 1989); il suo posto venne preso da Mari\u00e1n \u010calfa."}
{"id": "1072934", "revid": "122246", "url": "https://it.wikipedia.org/wiki?curid=1072934", "title": "World League di pallavolo 1998", "text": "La IX World League di pallavolo maschile si svolse dal 15 maggio al 19 luglio 1998. La fase finale si disput\u00f2 dal 17 al 19 luglio a Milano, in Italia. La vittoria finale and\u00f2 per la prima volta a Cuba.\nPodio.\nCampione.\nCuba(Primo titolo)\nSecondo posto.\nRussia\nTerzo posto.\nPaesi Bassi"}
{"id": "1072935", "revid": "44638", "url": "https://it.wikipedia.org/wiki?curid=1072935", "title": "Testologia Semiotica", "text": ""}
{"id": "1072937", "revid": "767487", "url": "https://it.wikipedia.org/wiki?curid=1072937", "title": "Quando l'Italia non era un paese povero", "text": "Quando l'Italia non era un paese povero \u00e8 un film del 1997 diretto da Stefano Missio. Il film \u00e8 un \"documentario sul documentario\" di Joris Ivens \"L'Italia non \u00e8 un paese povero\".\nTrama.\nI fratelli Taviani, Valentino Orsini, Tinto Brass, protagonisti dell'avventura italiana del maestro olandese, raccontano nel documentario di Stefano Missio le travagliate vicende di un film prima censurato e poi scomparso. Per la prima volta si racconta cosa successe dietro le quinte e come si salv\u00f2 una copia positiva del film, grazie alla valigia diplomatica usata da Brass.\nProduzione.\nIl documentario, girato in 16mm, include le sequenze censurate dalla dirigenza Rai e una sequenza di una lezione tenuta dal regista olandese Joris Ivens al Centro sperimentale di cinematografia nel 1977."}
{"id": "1072938", "revid": "27723", "url": "https://it.wikipedia.org/wiki?curid=1072938", "title": "S/2004 S 18", "text": ""}
{"id": "1072948", "revid": "224230", "url": "https://it.wikipedia.org/wiki?curid=1072948", "title": "Pritaneo", "text": "Il pritaneo (, \"presidenza\") era, nell'antica Atene, l'edificio pubblico dove in origine era ospitato il primo magistrato (pritano; vi era custodito il focolare sacro della citt\u00e0 e potevano esservi accolti ospiti di particolare riguardo o cittadini benemeriti).\nOrigine e funzione.\nL'edificio tuttavia aveva un ruolo molto pi\u00f9 ampio, in quanto rappresentava il focolare e il cuore della citt\u00e0, dove si trovava il fuoco sacro che non si spegneva mai. Simbolo della continuit\u00e0 della citt\u00e0, consacrato ad Estia, dea del focolare, della casa e della famiglia, il pritaneo era il cuore simbolico e politico della \"p\u00f3lis\": in esso sedevano i magistrati, si accoglievano gli ambasciatori e si celebravano le cerimonie pubbliche, si prendeva il fuoco per fondare le colonie (e il loro pritaneo), si tenevano i sacrifici solenni e le offerte agli dei.\nAd Atene, il Pritaneo non va confuso con la Th\u00f2los (\u0398\u03cc\u03bb\u03bf\u03c2) dell'agor\u00e0 dove i pritani, eletti dalle trib\u00f9 di Atene per assicurare la presidenza della \"Bul\u00e8\" (assemblea ristretta), vivevano e lavoravano; il Pritaneo era invece un edificio pi\u00f9 antico, situato alle falde settentrionali dell'Acropoli. In origine vi si riunivano i pritani, intesi in senso arcaico come sommi magistrati della costituzione ateniese precedente alla riforma di Clistene. Successivamente, pur mantenendo la funzione di custodire il fuoco sacro, l'edificio fu adibito ad accogliere i cittadini onorati del \u03b4\u03b5\u1fd6\u03c0\u03bd\u03bf\u03bd, il pranzo offerto per merito dalla citt\u00e0, mentre la sede dei pritani fu trasferita nell'Agor\u00e0. Chi veniva onorato di sedere continuativamente alla mensa comune ( il \u03b4\u03b5\u1fd6\u03c0\u03bd\u03bf\u03bd infatti valeva per un solo pasto), cio\u00e8 chi godeva del privilegio della \u03c3\u03af\u03c4\u03b7\u03c3\u03b9\u03c2 (vitto), era anche detto parassito, con il significato di \"mangio insieme, sono commensale\". Plutarco (\"Solon\", 24) riferisce di cittadini illustri mantenuti a spese dello Stato nel Pritaneo come ad esempio Cleone che venne onorato del privilegio del vitto dopo la vittoria contro i Lacedemoni nella Battaglia di Sfacteria, nel 425 a.C., durante la Guerra del Peloponneso."}
{"id": "1072949", "revid": "287204", "url": "https://it.wikipedia.org/wiki?curid=1072949", "title": "Luis Jorge Prieto", "text": "Biografia.\nNasce a Cordoba il 28 novembre 1926, da padre di origine spagnola e madre di origine italiana. Gli incarichi del padre (sottufficiale di marina) e i problemi di salute gli impediscono di avere studi regolari, per cui sar\u00e0 seguito per vari anni da un precettore, C. A. Vazquez, che avr\u00e0 grande influenza su di lui. \nNel 1950 sposa Helvecia Girard, a Cordoba, dove si laurea nel 1952. Nello stesso anno, per\u00f2, entra in contatto con il linguista francese Andr\u00e9 Martinet, che ne diviene il mentore. Si trasferisce a Parigi nel 1956, come borsista e membro della \"Soci\u00e9t\u00e9 de linguistique\". \nLa carriera in patria gli viene stroncata a pi\u00f9 riprese per motivi politici \u2013 nel 1954 gli viene rimproverato di essere cattolico, nel 1957 di essere peronista, e nel 1966 di essere comunista \u2013 e cos\u00ec accetta dapprima un posto di linguistica generale ad Algeri (1968), poi nel 1969 gli incarichi offerti da (per l'intermediario del sociologo J.-C. Passeron) e da Ginevra (per l'intermediario di Martinet). \nDopo tre anni lascia l'insegnamento parigino, per concentrarsi sulla cattedra svizzera che era stata di Saussure, e che mantiene fino alla fine della sua carriera (dopodich\u00e9, essa sar\u00e0 soppressa). Nel 1990 scopre di avere un tumore e lavora fino alla propria morte (avvenuta per\u00f2 per complicazioni sanitarie estranee al cancro) al progetto dei \"Saggi di semiotica\", scritti in italiano, cui consegna il suo pensiero maturo. \nPensiero.\nPrieto \u00e8 da considerarsi un seguace (e forse una delle figure maggiori) dello strutturalismo, ma non si pu\u00f2 inquadrare in nessuna scuola: in particolare, n\u00e9 in quella di Martinet, da cui proveniva, n\u00e9 in quella della Scuola di Ginevra, in cui si trov\u00f2 a inserirsi. Il suo rapporto teorico con altri importanti esponenti dello strutturalismo (anzitutto Ferdinand de Saussure e Nikolaj Sergeevi\u010d Trubeckoj, poi Louis Trolle Hjelmslev, \u00c9ric Buyssens (1910-2000) e Roland Barthes) \u00e8 dunque diretto e non mediato.\nIl pensiero di Prieto procede con continuit\u00e0 per pi\u00f9 di trent'anni, in modo spesso autoreferenziale, ma con un ampliamento progressivo d'interessi (dalla fonologia al complesso dell'antroposemiosi); esso \u00e8 comunque articolabile \u2013 a partire dalle sue opere principali \u2013 in cinque fasi, di durata crescente.\nNoologia.\nDopo aver iniziato come fonologo, Prieto si cimenta con una delle prime compiute analisi strutturali del piano del contenuto. L'individuazione degli elementi \u2013 o tratti pertinenti \u2013 semantici (chiamati \u2018noemi\u2019, e distinti in grammaticali e lessicali) viene compiuta a partire dal contributo che essi forniscono alla riuscita dell'atto di comunicazione (o atto semico), e dunque al senso, distinto dal significato. La teoria prietiana viene apprezzata da molti \u2013 e anzitutto da Tullio De Mauro, il quale la svilupper\u00e0, per breve tempo, anche in proprio. \nSemiotica della comunicazione.\nNegli anni immediatamente seguenti, l'analisi dell'atto di comunicazione sfocia in una vera e propria semiotica della comunicazione, volta a sistematizzare le intuizioni di \u00c9ric Buyssens e presentata soprattutto in \"Messages et signaux\" e \"S\u00e9miologie\" (pubblicato dopo, ma scritto prima).\nL'atto di comunicazione \u00e8 una forma di indicazione: con esso l'emittente determina l'incertezza del ricevente (e cio\u00e8 indirizza la sua curiosit\u00e0 in un orizzonte preciso) per poi ridurla, per far s\u00ec che il ricevente non abbia alcun dubbio su quale degli infiniti sensi possibili l'emittente voglia trasmettergli. L'emittente ha dunque tutta la responsabilit\u00e0 della riuscita o del fallimento dell'atto di comunicazione, ed ha a disposizione mezzi linguistici, ma anche contestuali. \nPrieto sviluppa inoltre in senso semiotico le considerazioni di Martinet sull'economia fonologica e sintattica, distinguendo tra economia nel costo (quantit\u00e0 e organizzazione dei segnali necessari a \u201ccoprire\u201d esaustivamente un dato campo noetico, o insieme di sensi esprimibili da un codice) e nella quantit\u00e0 (quanti noemi servono a convogliare un dato senso in un dato contesto). \nSemiotica della significazione.\nSe nei primi anni '60, Prieto riconosce il valore della semiologia della significazione praticata da Roland Barthes, ma per parte sua sceglie un campo pi\u00f9 ridotto, in seguito i suoi interessi si allargano sempre pi\u00f9 verso lo studio dei fenomeni connotativi (dunque anche indizi non intenzionali). Dal punto di vista teorico, da una parte, egli definisce meglio la distinzione tra campo noetico (campo del dicibile) e campo semantico (campo dei mezzi linguistici a disposizione); dall'altra, esplicita la relazione tra conoscenza e prassi \u2013 a partire da una generalizzazione delle tesi di Trubeckoij sul fonema \u2013 che esporr\u00e0 sistematicamente in \"Pertinenza e pratica.\"\nTeoria della pertinenza.\n\"Pertinenza e pratica\" \u00e8 forse il libro pi\u00f9 fortunato di Prieto \u2013 e certamente quello che oggi viene maggiormente ricordato. L'idea base \u00e8 che ogni conoscenza \u00e8 inserita in una pratica: si conosce solo ci\u00f2 che pu\u00f2 servire a qualcosa. Prieto la trae da una generalizzazione della fonologia di Trubeckoij, riletta attraverso alcune osservazioni di Alan H. Gardiner: come il fonema \u00e8 una conoscenza della realt\u00e0 materiale (ovvero, un'individuazione di alcuni tratti pertinenti) usata per comunicare, cos\u00ec ogni conoscenza \u00e8 una \"pertinentizzazione\" di aspetti della realt\u00e0 materiale condivisa da una certa comunit\u00e0 per certi scopi.\nA partire dal rapporto tra pertinenza e pratica vengono fornite anche una definizione di \u2018connotazione\u2019 (come senso riferentesi a una pratica seconda, e dunque a una pertinentizzazione che si appoggia su un'altra) e di \u2018ideologia\u2019 (come conoscenza che non dichiara la propria pertinenza, e si pone cos\u00ec falsamente come assoluta).\nTeoria della \"raison d'\u00eatre\" della conoscenza.\nNegli anni successivi, i contatti di Prieto con i propri interlocutori italiani lo spingono ad affidare all'editrice parmense Pratiche, legata a Emilio Garroni, una raccolta di \"Saggi di semiotica\" in italiano, che riunisce pochi testi gi\u00e0 scritti con altri prodotti espressamente per quest'opera. Progetta dapprima solo i primi due libri, che si rivolgono a problemi di epistemologia e di estetica. Nel momento in cui il tumore sembrava dargli un po' di tregua, Prieto concepisce l'idea di altri due volumi, in cui rielaborare le sue nozioni propriamente linguistiche alla luce del suo nuovo impianto antroposemiotico. Riesce a pubblicare solo il terzo volume, lasciando il quarto incompiuto. \nIl complesso dell'opera rappresenta il trattato \"di una semiotica\" (come si legge nella prefazione al terzo volume) che si intende come teoria della ragion d'essere della conoscenza, nel senso spiegato sopra. Nonostante la loro ricchezza, il libro e la teoria non hanno trovato molta fortuna, anche perch\u00e9 l'editore fall\u00ec presto, e non vi sono traduzioni complessive. \n1. La nozione di identit\u00e0 pu\u00f2 essere presa come punto di partenza. Alla domanda: \u201cche cosa vuol dire \u201cessere la stessa cosa?\u201d si pu\u00f2 rispondere in due modi: o si assumono \"tutte\" le caratteristiche di un oggetto materiale (per cui un oggetto pu\u00f2 essere solo uguale a se stesso), o si prendono in esame solo i tratti pertinenti (che assimilano un oggetto a tutti gli altri dello stesso tipo). Prieto chiama la prima identit\u00e0 numerica, e la seconda identit\u00e0 specifica. Noi ci interessiamo per lo pi\u00f9 delle identit\u00e0 specifiche degli oggetti, e non delle loro identit\u00e0 numeriche. \n2. Gli oggetti sono sempre (e non solo nella linguistica) creati dai punti di vista, ma questi punti di vista sono sempre pertinenti (ovvero legati a una pratica). I punti di vista possono essere inerenti (distinguo un'arancia da un limone per il colore della buccia) o relazionale (distinguo un violino, tra tanti della stessa epoca e della stessa fattura, perch\u00e9 fu suonato da Mozart). Gli oggetti possono essere spaziali (es. un manifesto), temporali (es. un'esecuzione di una sinfonia alla radio) o spazio-temporali (es. una partita di calcio) a seconda di quali caratteristiche vengono pertinentizzate. Solo gli oggetti spaziali possono a rigore trasformarsi. Negli altri, in cui si pertinentizza il tempo, si parla di \"un altro\" oggetto.\n3. Il legame tra prassi e conoscenza consente di distinguere tra sapere (conoscenza attuale a qualche livello, che pu\u00f2 essere vera o falsa) e progetto (sapere applicato, che pu\u00f2 essere buono o cattivo). Per Prieto, la realt\u00e0 materiale esiste, ma \u00e8 indipendente dalla conoscenza dell'uomo e infinitamente frammentabile (a partire da un'infinit\u00e0 di punti di vista inerenti e relazionali) e infinitamente rappresentabile (fatte salve le impossibilit\u00e0 logiche e materiali). Si pu\u00f2 cos\u00ec distinguere tra scienze della natura (che concernono la realt\u00e0 materiale) e dell'uomo (che concernono la realt\u00e0 storica, ovvero le conoscenze di conoscenze della realt\u00e0 materiale); la semiologia ha una sorta di ruolo-guida nell'ambito delle scienze dell'uomo.\nAlla base di tutto vi sono le pratiche, che possiamo definire come utilizzazione, da parte di un soggetto (esecutore), di un mezzo per ottenere uno scopo (o eventualmente, di una materia prima per ottenere un mezzo). Lo scopo \u00e8 logicamente anteriore al mezzo, per cui la pertinenza viene prima della verit\u00e0. Il mezzo di una pratica pu\u00f2 essere distinto in utensile (se \u00e8 prodotto espressamente per il suo scopo) ed espediente (se non lo \u00e8). \nUna pratica pu\u00f2 essere materiale (se mira a produrre un oggetto materiale) o simbolica (se mira a produrre un oggetto mentale, come ad esempio un sapere o un concetto). Le pratiche simboliche non producono oggetti materiali, ma oggetti mentali, ovvero identit\u00e0 simboliche la cui identit\u00e0 numerica non \u00e8 pertinente in s\u00e9.\n4. Le pratiche simboliche sono infatti tutte, in qualche modo, interpretazioni di indizi, ma non tutte le interpretazioni di indizi implicano la comunicazione. \nLe interpretazioni di indizi hanno come scopo un oggetto mentale, che \u00e8 un sapere su un referente. L'indicazione pu\u00f2 essere di esistenza o di attribuzione (se determiniamo qualcosa che sappiamo gi\u00e0 esserci), e pu\u00f2 interpretare comportamenti (per i quali supponiamo un'intenzionalit\u00e0) o impronte. Gli indizi possono essere mezzi (se utilizzati sistematicamente come tali) o espedienti. L'indicato e l'indicante sono nozioni estensive rispetto a significato e significante. La comunicazione, allora, altro non \u00e8 che un'interpretazione di indizi con un passaggio in pi\u00f9, sicch\u00e9 il segnale/indizio rimanda al significato, e questo (attraverso il senso) rimanda al referente.\n5. L'approccio dell'ultimo Prieto ai temi dell'opera d'arte si riallaccia alla sua riflessione sull'identit\u00e0 degli oggetti. In particolare, egli ritiene la creazione di un'opera d'arte come un caso di invenzione la quale non \u00e8 un oggetto materiale, ma un concetto, ossia un'identit\u00e0 specifica creata per soddisfare certi scopi in una pratica simbolica. L'artista, dunque, \u00e8 primariamente l'inventore, e non va confuso (anche quando i due siano la stessa persona) con l'esecutore, che \u00e8 chi produca un oggetto materiale dotato dell'identit\u00e0 specifica che costituisce l'invenzione. L'invenzione non coincide con alcuna delle sue realizzazioni (che possono essere una, molteplici o nessuna), e possiamo anche avere esecutori multipli, o nulli.\nCon questa idea, Prieto si scaglia contro il \u201cmito dell'originale\u201d \u2013 l'idea, cio\u00e8, che l'artisticit\u00e0 (o comunque il valore) sia sempre legata a un'identit\u00e0 numerica: qualsiasi realizzazione che esibisca l'IS pertinente ha lo stesso valore estetico di qualsiasi altra. Tra i casi di originale inesistente il principale \u00e8 forse quello della musica, che diviene il paradigma della nuova concezione.\n6. Quanto alla soggettivit\u00e0, essa nasce quando, Per Prieto, in parallelo con la scoperta dell'esistenza di oggetti materiali, avviene la scoperta del proprio corpo come oggetto. Ma essa non si esaurisce nel riconoscimento di far parte di un mondo materiale, di cui fa parte: un soggetto deve altres\u00ec scoprire che ci sono altri soggetti (altri \u201cuni\u201d) e non si misura con loro. Da allora non potr\u00e0 pi\u00f9 vivere come se fosse solo. Si pu\u00f2 parlare, a questo proposito, di una nascita simbolica, parallela e successiva alla nascita come ingresso nella vita biologica. \nI mezzi per la sopravvivenza biologica vengono scoperti attraverso il gioco, e consistono fondamentalmente nella \"normalizzazione\": il soggetto prende coscienza che esistono mezzi alternativi per operare pratiche, e che spesso la scelta tra essi dipende dalle sue decisioni, e adotta dunque una \"sistemazione non istintiva dell'istinto\". Ognuno di noi, dunque, \u00e8 in ogni momento sottoposto a scelte su come fare le cose che fa; ma tali scelte non sono innocenti, in quanto ci apparentano a tutti coloro che scelgono come noi, sicch\u00e9 apparteniamo a tante comunit\u00e0 quante sono le norme che adottiamo."}
{"id": "1072952", "revid": "486946", "url": "https://it.wikipedia.org/wiki?curid=1072952", "title": "Attorney General", "text": ""}
{"id": "1072953", "revid": "28592", "url": "https://it.wikipedia.org/wiki?curid=1072953", "title": "Lignea", "text": ""}
{"id": "1072956", "revid": "633110", "url": "https://it.wikipedia.org/wiki?curid=1072956", "title": "Luca Cicolella", "text": "Biografia.\nLuca Cicolella nacque da una famiglia di alta borghesia (il nonno paterno era avvocato, il pap\u00e0 Michele commerciante, la madre, Rosa Spadafina, casalinga, sorella del patologo Luigi, docente all'Universit\u00e0 di Pisa e poi Bari). Conseguita la maturit\u00e0 classica nel 1943, inizi\u00f2 la sua carriera giornalistica a Bari, nel campo del giornalismo sportivo, pur restando spiritualmente legato alla sua citt\u00e0 d'origine attraverso due maestri di vita e di sapere: Adamo Bonagura della cattedra del liceo e don Michele Leone, che lo aveva accolto tra i \"ragazzi\" della \"Don Bosco Santo\".\nIl 28 aprile 1954 spos\u00f2 Filomena Di Leo con cui si trasfer\u00ec a Foggia. Qui diresse alcune testate locali come \"Rosso e Nero\", \"L'eco di Foggia\", \"Sportsera\", collaborando come pubblicista a quotidiani nazionali come ad esempio \"Il Tempo\" di Roma. Negli anni sessanta pass\u00f2 alla La Gazzetta del Mezzogiorno di Bari e per oltre 15 anni, sotto la direzione di Oronzo Valentini, viaggi\u00f2 da inviato speciale seguendo l'. Storica una sua radiocronaca trasmessa in diretta con migliaia di tifosi rossoneri raccolti a Piazza Giordano, in occasione della prima promozione del Foggia in serie A.\nSempre agli anni sessanta \u00e8 legata la seconda svolta professionale di Luca Cicolella, che cominci\u00f2 a misurarsi con il mondo letterario con un quaderno affidatogli dall'Ente provinciale del Turismo nel 1962 su \"usi e costumi\" di Cerignola.\nFu funzionario del Museo Civico di Foggia e diresse l'ufficio stampa e la sezione cultura del comune di Foggia. Fond\u00f2 con Mario Gismondi e Pierino De Giosa il Quotidiano Puglia.\nNel 1973 pubblic\u00f2 per la prima volta il diario di guerra \"...e la morte venne dal cielo\", in cui analizza la tragica estate foggiana del 1943, durante la quale morirono oltre 20.000 civili sotto i violenti bombardamenti decisi dagli Alleati per costringere il governo Mussolini a dimettersi. Il libro era accompagnato da numerose fotografie in bianco e nero, che documentavano gli effetti devastanti del bombardamento sulla citt\u00e0 che massacr\u00f2 un terzo della popolazione di allora. Il libro fu ripubblicato una seconda volta nel 1983, ottenendo il favorevole giudizio a mezzo di lettera ad personam prima dell'onorevole Nilde Iotti, Presidente della Camera dei deputati; e poi di Francesco Cossiga, all'epoca Presidente del Senato della Repubblica.\nSuccessivamente scrisse \"Ritratti a mezzogiorno\", \"Tre cose cos\u00ec\", \"Il giorno del girasole\", \"Paese mio\", \"Pap\u00e0 Scisci\u00f2\".\n\u00c8 stato insignito del \"Premio Gargano\" di giornalismo nel 1966; di medaglia d'oro nel 1973 dall'Associazione Nazionale Vittime civili di Guerra, del \"Rosone d'argento\" a Milano nel 1979; del \"Premio dell'Istituto internazionale di cultura di Roma\" nel 1983.\nIl 21 ottobre 1993 l'Amministrazione Comunale di Foggia gli ha intitolato una strada per ricordarlo come giornalista e scrittore distintosi nel campo della cultura e per aver dato \"lustro\" alla sua martoriata citt\u00e0. Inoltre sempre la stessa citt\u00e0 gli ha intitolato un Premio Nazionale Letterario."}
{"id": "1072957", "revid": "228587", "url": "https://it.wikipedia.org/wiki?curid=1072957", "title": "Mauro Gravina", "text": "Biografia.\nTra i tanti attori doppiati, Christian Slater, Tom Cruise, Andy Garc\u00eda, Johnny Depp (nei film \"Dead Man\" e \"Il coraggioso\") e John Turturro. Nel cartone animato \"DuckTales - Avventure di paperi\" doppi\u00f2 i personaggi dei Bassotti Pico Bass e Numero 1. Ha inoltre doppiato il personaggio di Gru nella serie televisiva animata \"Bob aggiustatutto\". Nel 2011 partecipa ad una web serie italiana, \"Freaks!\", progetto che coinvolge volti noti di YouTube e che \u00e8 possibile guardare soltanto online.\nNel 2014 \u00e8 diventato la nuova voce di Tyrion Lannister nella versione italiana de \"Il Trono di Spade\", in sostituzione dello scomparso Gaetano Varcasia.\nVita privata.\nMauro Gravina \u00e8 fratello dell'attrice e doppiatrice Monica Gravina, marito dell'attrice e doppiatrice Antonella Rinaldi e padre dell'attrice e doppiatrice Benedetta Gravina."}
{"id": "1072965", "revid": "77639", "url": "https://it.wikipedia.org/wiki?curid=1072965", "title": "Genetriaco", "text": ""}
{"id": "1072969", "revid": "1456683", "url": "https://it.wikipedia.org/wiki?curid=1072969", "title": "Tokugawa Hidetada", "text": "Terzo figlio di Tokugawa Ieyasu, fu il secondo sh\u014dgun dello shogunato Tokugawa.\nInfanzia.\nHidetada nacque da una delle numerose consorti di Ieyasu, poco dopo la condanna a morte della sua moglie ufficiale e del primogenito di questi, Nobuyasu, accusati di aver tramato con Takeda Shingen contro Oda Nobunaga (in realt\u00e0 Nobuyasu comp\u00ec seppuku per ordine del padre). Da bambino gli venne dato il nome Nagamaru; a 11 anni venne inviato dal padre come ostaggio nel castello di Toyotomi Hideyoshi (era pratica comune che i vassalli inviassero un membro della propria famiglia alla corte del loro signore in modo che il signore potesse usarli contro di loro in caso di tradimento), cos\u00ec fu Hideyoshi a presiedere alla sua cerimonia di maturit\u00e0 in cui Nagamaru scelse il nome Hidetada. Poich\u00e9 il secondo figlio di Ieyasu era stato adottato da Hideyoshi sin da tenera et\u00e0, Hidetada venne nominato da Ieyasu successore del clan Tokugawa. Nel 1593, Hidetada pot\u00e9 riunirsi al padre.\nCarriera militare.\nIn previsione di una sua morte prematura, ed essendo suo figlio Hideyori ancora piccolo, Toyotomi Hideyoshi nomin\u00f2 cinque reggenti che si sarebbero occupati del Paese fino alla maggiore et\u00e0 di Hideyori; uno di questi era Ieyasu. La speranza di Hideyoshi era che la rivalit\u00e0 tra i reggenti avrebbe impedito ad uno di loro di avere il sopravvento prima che Hideyori potesse salire al potere; infatti come prevedibile dopo la sua morte nel 1598 i cinque reggenti si combatterono per il controllo del Paese. Ben presto si divisero in due fazioni, una occidentale che seguiva Ishida Mitsunari e una orientale che seguiva appunto Tokugawa Ieyasu.\nLe due fazioni giunsero ad uno scontro decisivo nel 1600 con la battaglia di Sekigahara; Hidetada, che era stato messo a capo di un esercito di 38.000 uomini per affrontare il clan Uesugi, schierato con la fazione occidentale, nella provincia di Shinano, fu richiamato dal padre a Sekigahara poco prima dello scontro. Il clan Sanada affront\u00f2 le truppe di Hidetada lungo il cammino, in pi\u00f9 battaglie e senza giungere a uno scontro aperto, venendo infine assediati durante l'assedio di Ueda; la tattica funzion\u00f2, e Hidetada giunse sul luogo della battaglia dopo la sua conclusione. La battaglia fu comunque vinta da Ieyasu, ma questo avvenimento segn\u00f2 una frattura nei rapporti tra padre e figlio.\nNel 1603 l'Imperatore Go-Y\u014dzei concesse a Ieyasu il titolo di sh\u014dgun; al fine di evitare la guerra di successione che aveva seguito la morte di Hideyoshi, Ieyasu scelse dopo pochi anni il governo del chiostro, abdicando in favore di Hidetada nel 1605, ma mantenendo comunque il proprio potere fino alla propria morte.\nSh\u014dgun.\nHidetada cos\u00ec divenne sh\u014dgun, ma a causa della forte influenza paterna a lungo non ebbe il potere che la sua carica comportava. Spos\u00f2 Oeyo, figlia di Oichi, la sorella minore di Oda Nobunaga, e da lei ebbe due figlie e due figli, nell'ordine Sen (nota come principessa Sen o \"Senhime\"), Iemitsu, Tadanaga e Masako. Un suo importante figlio non ufficiale fu Hoshina Masayuki.\nNel 1612 Hidetada diede Senhime in sposa a Toyotomi Hideyori, scatenando le ire del padre. Anche quando, non molto tempo dopo, Hidetada denunci\u00f2 gli intrighi di Hideyori e lanci\u00f2 un attacco al suo castello di \u014csaka, i due si trovarono su posizioni diverse; Ieyasu desiderava condurre un assedio per ridurre le perdite e costringere Hideyori a capitolare, mentre Hidetada preferiva condurre una campagna rapida e risolutrice. All'inizio prevalse la linea di Ieyasu e l'assedio di Osaka cominci\u00f2 il 19 novembre 1614 (l'assedio vero e proprio per\u00f2 cominci\u00f2 solo il 4 dicembre); si concluse temporaneamente il 22 gennaio, quando Hideyori giur\u00f2 di abbandonare ogni idea di ribellione. Ad aprile 1615, per\u00f2, le forze di Hideyori cominciarono ad attaccare alcune fortezze shogunali nei dintorni di \u014csaka, e il nuovo attacco alla fortezza di Hideyori fu guidata personalmente da Hidetada; il generale di Hideyori, Sanada Yukimura, fu ucciso, e Hideyori fu inseguito fino alle porte del suo castello. A questo punto Hidetada diede ordine di aprire il fuoco, e Hideyori, non essendo in grado di organizzare ulteriori linee di difesa, comp\u00ec seppuku; insieme a lui morirono la madre e il figlio Kunimatsu, estinguendo cos\u00ec il clan Toyotomi. Solo Senhime venne risparmiata, per essere data in sposa a Honda Tadatoki l'anno successivo.\nNel 1616 Ieyasu mor\u00ec, e Hidetada divenne finalmente sh\u014dgun anche di fatto; si concentr\u00f2 nello sviluppo della capitale Edo e nel consolidamento dello shogunato. In particolare leg\u00f2 il clan alla famiglia imperiale, dando sua figlia Masako in sposa all'Imperatore Go-Mizunoo; la figlia di questi divenne l'Imperatrice Meish\u014d.\nSh\u014dgun claustrale.\nNel 1623 Hidetada abdic\u00f2 in favore di suo figlio Iemitsu, e seguendo l'esempio di suo padre divenne Ogosho, o sh\u014dgun claustrale, mantenendo tutto il suo potere. Nel 1628 dispose misure severe contro il Cristianesimo, che gi\u00e0 suo padre aveva bandito dal Paese; ordin\u00f2 la confisca e distruzione dei libri cristiani, ordin\u00f2 ai daimy\u014d cristiani di compiere seppuku e alla popolazione cristiana di abiurare, condannando a morte i cinquantacinque (tra giapponesi e stranieri) che rifiutarono, anche se molti fuggirono nel porto di Nagasaki, che rimase sostanzialmente un'isola culturale aperta agli scambi con l'esterno. Mor\u00ec nel 1632 all'et\u00e0 di 53 anni."}
{"id": "1072974", "revid": "486946", "url": "https://it.wikipedia.org/wiki?curid=1072974", "title": "Berit", "text": ""}
{"id": "1072978", "revid": "889336", "url": "https://it.wikipedia.org/wiki?curid=1072978", "title": "Scottish League Cup", "text": "La Scottish League Cup, meglio nota in italiano come Coppa di Lega scozzese, \u00e8 una competizione calcistica a cui partecipano tutti i club della Scottish Professional Football League. \nConosciuta anche con il nome di Betfred Cup, derivante dalla societ\u00e0 che sponsorizza la manifestazione, in passato ha preso il nome anche dalla Coca-Cola, dalla birra Skol, dalla distilleria Bell's e dalla compagnia assicurativa Co-operative Insurance. I diritti televisivi e radiofonici dell'evento sono detenuti da BBC Scotland. \u00c8 la coppa di lega nazionale pi\u00f9 antica tra quelle esistenti (l'omonima competizione inglese \u00e8 stata istituita nel 1960).\nFormula.\nLa competizione \u00e8 ad eliminazione diretta, con match di sola andata. In caso di pareggio sono previsti tempi supplementari ed eventuali calci di rigore. Originalmente era prevista anche una fase a gironi, sul modello dell'attuale Champions League, prima della fase ad eliminazione diretta. La competizione ebbe inizio nella stagione 1946-1947 e fu vinta dai Rangers, che sconfissero l'Aberdeen nella prima finale.\nFino al 1999 la coppa veniva giocata durante la prima parte della stagione, terminando prima della pausa invernale, mentre successivamente le semifinali e le finali furono spostate nella seconda parte di stagione. Per questo motivo nell'anno solare 1999 non fu disputata nessuna finale."}
{"id": "1072980", "revid": "484362", "url": "https://it.wikipedia.org/wiki?curid=1072980", "title": "Musica dell'Uganda", "text": "La musica dell'Uganda comprende numerosi generi di musica tradizionale (corrispondenti alle diverse etnie che convivono nel paese); soprattutto nella seconda met\u00e0 del XX secolo ha avuto un discreto sviluppo anche la musica pop locale.\nMusica tradizionale.\nOgni etnia dell'Uganda ha una propria tradizione musicale; \u00e8 possibile comunque evidenziare alcuni tratti comuni, come il prevalere di scale pentatoniche.\nIl recupero e la conservazione delle tradizioni musicali etniche in Uganda sono stati spesso influenzati dalle vicissitudini politiche. Uno dei principali gruppi di musica tradizionale del paese, i Theatre Limited, fu perseguitato dal regime di Idi Amin, che costrinse i suoi membri alla fuga (molti si trasferirono in Svezia). Il successivo governo di Yoweri Museveni fece un'operazione opposta, patrocinando la formazione di un gruppo simile ai Theatre Limited, chiamato Ndere Troupe.\nMusica delle principali etnie.\nMusica baganda.\nI Baganda sono il gruppo etnico principale dell'Uganda. La loro musica utilizza un grande numero di strumenti tradizionali: diversi generi di tamburi, cordofoni come l'\"ennanga\" (una specie di arpa) e l'\"entongoli\" (una lira), lamellofoni, aerofoni e idiofoni. Particolare rilievo ha la tradizione dello xilofono (chiamato \"madinda\"), una delle pi\u00f9 sviluppate dell'Africa subsahariana. La musica baganda ha in genere lo scopo di accompagnare danze molto movimentati quali la \"bakisimba\", la \"nankasa\" e l'\"amaggunju\". Fra i musicisti moderni che suonano musica tradizionale baganda ci sono Albert Ssempeke, Evalisto Muyinda, Nandujja e Elly Wamala.\nMusica basoga.\nI Basoga sono un'etnia strettamente correlata ai Baganda, e una simile vicinanza c'\u00e8 fra le rispettive tradizioni musicali. Lo xilofono basoga corrispondente al \"madinda\" dei Baganda, si chiama \"embaire\".\nMusica acholi.\nGli Acholi sono un popolo presente in Uganda, Kenya e Sudan. La loro musica tradizionale \u00e8 pentatonica, e caratterizzata da cori polifonici, numerosi tipi di percussioni, e uno strumento simile a un'arpa chiamato \"adungu\".\nMusica langi.\nLa musica folk dei Langi che vivono a nord del lago Kyoga \u00e8 stata fortemente influenzata dalla storia del XX secolo. Uno strumento molto diffuso \u00e8 l'\"okeme\" (una sorta di karimba), introdotto in Uganda dai portatori congolese agli inizi del Novecente. Oggi sono molto diffuse presso la popolazione anche alcune forme di hip hop.\nKadongo kamu.\nIl \"kadongo kamu\" \u00e8 un genere di musica folk di origine recente, sviluppatosi nella regione di Kampala. Il nome del genere significa \"una chitarra\", e si riferisce al fatto che i brani sono racconti musicali cantati con l'accompagnamento solo di una chitarra o al pi\u00f9 una chitarra e un tamburo. I testi hanno in genere lo scopo di informare o istruire gli ascoltatori. Alcuni dei musicisti di kadongo kamu pi\u00f9 importanti sono Bernard Kabanda, Hermann Basudde, Livinstone Kasozi, Fred Ssebatta e Paulo Kafeero.\nMusica moderna.\nFino agli ultimi decenni del XX secolo, la musica pop ascoltata in Uganda era quasi tutta straniera; particolarmente influenti erano la musica statunitense, europea, congolese e keniota.\nIl primo artista ugandese a emergere sulla scena musicale nazionale fu Jimmy Katumba, che negli anni ottanta domin\u00f2 il mercato ugandese col suo gruppo The Ebonies. Verso la fine del decennio ebbe un grande successo l'album \"Born in Africa\", realizzato da molti degli artisti fuggiti all'estero a causa delle persecuzioni subite dal regime di Idi Amin. Fra i musicisti che contribuirono a questo progetto (prodotto da Philly Lutaaya) ci sono il bassista Sammy Kasule e il percussionista Gerald Nnaddibanga.\nNegli anni novanta, il successo di \"Born in Africa\" fu replicato da un album dei Big Five, un supergruppo di artisti ugandesi fuggiti in Svezia. Nello stesso periodo un altro espatriato, Geoffrey Oreyama, incise numerosi album di successo per l'etichetta Real World Records di Peter Gabriel.\nFra gli artisti emergenti della scena ugandese contemporanea si possono menzionare Kaz Kasozi, Samite e Essence Kasozi. Mr. Nice e Jos\u00e8 Chameleone sono noti per aver creato un genere detto \"takeu\", che unisce elementi di musica del Kenya, della Tanzania e dell'Uganda (il nome del genere \u00e8 costituito dalle prime lettere di nomi di questi tre paesi). Altri artisti recenti includono gli Afrigo Band, Ragga Dee, Rachael Magoola, Juliana Kanyomozi, Bebe Cool e Bobi Wine."}
{"id": "1072986", "revid": "287204", "url": "https://it.wikipedia.org/wiki?curid=1072986", "title": "Asa Fitch", "text": ""}
{"id": "1072987", "revid": "104066", "url": "https://it.wikipedia.org/wiki?curid=1072987", "title": "Guerra dei trenta anni", "text": ""}
{"id": "1072992", "revid": "834", "url": "https://it.wikipedia.org/wiki?curid=1072992", "title": "Crediti Formativi Universitari", "text": ""}
{"id": "1072995", "revid": "599013", "url": "https://it.wikipedia.org/wiki?curid=1072995", "title": "Thomas Myhre", "text": "Carriera.\nAl suo attivo ha esperienze (in ordine cronologico) in: Tippeligaen, Superligaen, FA Premier League e S\u00fcper Lig. Il 1\u00ba luglio 2007 \u00e8 tornato al Viking, squadra nelle cui file debutt\u00f2 nel calcio professionistico.\nDa tempo estremo difensore titolare della , ha partecipato al e al Campionato europeo 2000. L'11 marzo 2011 annunci\u00f2 il ritiro dall'attivit\u00e0 agonistica."}
{"id": "1072997", "revid": "2163589", "url": "https://it.wikipedia.org/wiki?curid=1072997", "title": "Testamento segreto", "text": "Il testamento segreto \u00e8 un testamento costituito da una fattispecie complessa. Prevede infatti: \nIl testamento segreto presenta un duplice vantaggio: in quanto redatto dal testatore, nessun altro \u00e8 a conoscenza delle disposizioni testamentarie; in quanto consegnato al notaio, si evitano i rischi di dispersione o distruzione (anche accidentali) del documento. "}
{"id": "1073002", "revid": "104066", "url": "https://it.wikipedia.org/wiki?curid=1073002", "title": "Gloriosa Rivoluzione", "text": ""}
{"id": "1073004", "revid": "124791417", "url": "https://it.wikipedia.org/wiki?curid=1073004", "title": "Cockney", "text": "Cockney \u00e8 un termine inglese che pu\u00f2 essere riferito sia alla classe proletaria di Londra, in particolare della zona est, sia al dialetto parlato da quelle persone e per estensione al dialetto di Londra.\nLa zona geografica cui si riferisce il termine si estende tradizionalmente attorno alla chiesa di St Mary-le-Bow nella \"city\" (si diceva che un vero \"cockney\" fosse qualcuno nato in un luogo da cui si potevano sentire le sue campane). Tuttavia, a causa dello spopolamento della Citt\u00e0 di Londra, che da zona prevalentemente residenziale \u00e8 diventata distretto finanziario, e la crescita del porto e dell'industria a est, i tradizionali quartieri \"cockney\" sono diventati quelli dell'East End: pi\u00f9 precisamente, la zona comprende, oltre alla \"City\", le aree di Clerkenwell, Finsbury, Shoreditch, Wapping, Limehouse, Hoxton, Stepney, Bethnal Green, Whitechapel, Shadwell, Aldgate, Millwall, Hackney, Rotherhithe, Mile End e Bow (divisi ora tra i borghi di Tower Hamlets, Hackney e Islington, nell'area compresa a ovest da Westminster, a est dal fiume Lea e a nord da Victoria Park). Bermondsey \u00e8 l'unico quartiere considerato cockney che si trova a sud del Tamigi (nel borgo di Southwark).\nDalla contrazione di \"mock\" e \"cockney\" \u00e8 stato coniato il termine \"mockney\", traducibile come 'finto accento', soprattutto in riferimento a personaggi dello spettacolo che camuffano la propria pronuncia per acquistare popolarit\u00e0. Uno dei primi attori comici ad avere grande successo con il personaggio del cockney fu John Liston ai primi dell'Ottocento.\nEtimologia.\nIl primo uso documentato del termine appare nel 1362 ne \"Pietro l'Aratore\" (\"Passus VI\") di William Langland e viene usato per indicare un piccolo uovo deforme, dal medio inglese \"coken\" (in inglese \"cock\", in italiano \"gallo\") e \"ey\" (in inglese \"egg\", in italiano \"uovo\") quindi letteralmente \"uovo di gallo\". Ne \"Il racconto del fattore\" di Geoffrey Chaucer (del 1386 circa) il termine appare come \"cokenay\" con il significato di \"un figlio teneramente allevato, un compagno effeminato, un rammollito\" (\"a child tenderly brought up, an effeminate fellow, a milksop\", in inglese). Entro il 1521, il termine veniva usato da parte delle persone dei paesi di campagna come riferimento dispregiativo per gli effeminati abitanti delle citt\u00e0.\nSolo dal 1600, il termine ha cominciato a essere usato per descrivere i nati a portata d'orecchio delle Bow Bells, quando Samuel Rowlands, nella sua satira \"The Letting of Humours Blood in the Head-Vaine\", dice \"I scorne... To let a Bowe-bell Cockney put me downe\" (\"Sono disdegnato... Lasciare che un Cockney delle Bow Bells mi denigri\"). Un contemporaneo di Rowlands, il viaggiatore e scrittore Fynes Moryson, afferma nella sua opera \"Itinerario\" che \"i londinesi, e tutti coloro che sentono le Bow Bells, sono con biasimo chiamati \"Cockneys\"\". John Minsheu \u00e8 stato il primo lessicografo a definire la parola in questo senso, nel suo \"Ductor in Linguas\" (del 1617), dove sostiene che il termine \"Cockney o Cocksie [sia] applicato solo a uno nato nel suono delle Bow Bells, che sono nella Citt\u00e0 di Londra\". Tuttavia, le etimologie che offrivano (quelle dei termini \"\"cock\" e \"neigh\", o dal termine latino, \"incoctus\"\") non erano corrette. In \"Un dizionario classico della lingua volgare\" di Francis Grose (del 1785) appare che il termine ha la seguente etimologia:\n\"Un cittadino di Londra, trovandosi in campagna, e sentendo un cavallo nitrire, esclam\u00f2, Signore! come ride quel cavallo! Una persona che gli stava vicino gli disse che il rumore si chiamava Nitrito; la mattina dopo, quando il gallo cant\u00f2, il cittadino per mostrare che non aveva dimenticato quello che gli era stato detto grid\u00f2, Senti come Nitrisce il gallo?\"\nDati i significati precedenti di cui sopra, questa storia \u00e8 probabilmente apocrifa.\nPaese di Cuccagna (\"Cockaigne\").\nUna derivazione alternativa \u00e8 dalla parola \"Cuccagna\" (\"Cockaigne\"), un termine per un mitico paese lussuoso, registrato per la prima volta nel 1305. Lo si \u00e8 poi usato scherzosamente per riferirsi a Londra, e nel tempo ha avuto un certo numero di grafie: \"Cocagne\", \"Cockayne\", \"Cocknay\" e \"Cockney\". Le ultime due grafie potrebbero essere utilizzate per riferirsi sia ai bambini viziati (\"to cocker a child\" significa, in inglese, abbracciare o viziare un bambino) che gli abitanti di Londra.\nMigrazione ed evoluzione.\nRecenti ricerche linguistiche suggeriscono che oggi, alcuni elementi in uso nell'inglese cockney sono in declino all'interno dell'East End di Londra e l'accento \u00e8 \"migrato\" verso l'Outer London e le contee contigue a Londra: nell'East End di Londra, alcune caratteristiche tradizionali dell'accento cockney sono state sostituite dalle caratteristiche del \"Jafaican\", una variet\u00e0 di creolo giamaicano, popolare tra i giovani londinesi, in particolare, anche se non esclusivamente, quelli di origine afro-caraibica. Tuttavia, il colpo di glottide, le doppie negazioni, e la vocalizzazione della L-scura (la L velarizzata) e altre caratteristiche del Cockney discorso, tra cui alcuni termini rhyming slang, sono ancora d'uso comune.\nUn rapporto del luglio 2010 condotto da Paul Kerswill, docente di Sociolinguistica presso l'Universit\u00e0 di Lancaster, \"Multicultural London English: the emergence, acquisition and diffusion of a new variety\" (\"Inglese multiculturale londinese: la nascita, l'acquisizione e la diffusione di una nuova variet\u00e0\", in italiano) ha, tuttavia, previsto che l'accento cockney sparir\u00e0 dalle strade di Londra entro 30 anni. Lo studio, finanziato dal Consiglio di Ricerca Economica e Sociale (\"Economic and Social Research Council\"), sostiene che l'accento cockney, che \u00e8 stato usato per pi\u00f9 di 500 anni, \u00e8 stato sostituito a Londra da un nuovo linguaggio ibrido; secondo il prof Kerswill: \"l'accento cockney nell'East End si sta ora trasformando in inglese multiculturale londinese, un nuovo, mix di tutte quelle parlate delle persone che vivendo qui hanno imparato l'inglese come seconda lingua\".\nAl contrario, la migrazione dei parlanti cockney ha portato alla relativa \"migrazione\" del dialetto. In Essex, a causa della nascita delle citt\u00e0 pianificate che crescevano a seguito della migrazione post-bellica di Londra (come Basildon e Harlow), si pu\u00f2 udire una forte influenza cockney nel dialetto locale. Tuttavia, ci\u00f2 \u00e8 difficile da scorgere a causa delle caratteristiche comuni del dialetto dell'Essex e del cockney: lo storico linguistica e ricercatore dei primi dialetti, Alexander John Ellis, nel 1890 ha, infatti, dichiarato che l'accento cockney s'\u00e8 sviluppato a causa dell'influenza del dialetto dell'Essex sulla parlata del londinesi.\nIn anni recenti, inoltre, il dialetto si \u00e8 spostato dall'Inner London verso la periferia della Grande Londra, a causa dello spostamento di residenti da aree diventate abbienti verso aree residenziali meno costose. Quindi, oggi le aree cockney comprendono, tra gli altri, Dagenham, Barking, Billericay, Brentwood, Romford, Chigwell, Loughton, Ilford, Tottenham, Enfield Lock, Brimsdown, Basildon, Thurrock, Cheshunt, Bexley, Sidcup, Welling e Eltham.\nParlata cockney.\nI parlanti cockney hanno un accento e un dialetto distintivo, e utilizzano, occasionalmente, il \"rhyming slang\". L'\"Indagine dei Dialetti Inglesi\" (\"Survey of English Dialects\") e la BBC, registrando per prima la parlata della popolazione residente da lungo tempo a Hackney, ha mostrato come nel tempo sia cambiato l'accento.\nJohn Camden Hotten, nel suo \"Slang Dictionary\" del 1859, fa riferimento all'\"uso di un linguaggio gergale particolare\" quando descrive i venditori ambulanti dell'East End di Londra. Oltre alla parlata dei venditori ambulanti, nel dialetto vi sono anche diversi prestiti dalla lingua Yiddish, come \"kosher\" (originariamente in ebraico, via Yiddish, cio\u00e8 \"legittimo\"), di origine tedesca, come \"stumm\" ( (via Yiddish, cio\u00e8 \"tranquillo\"), o Rom, come per esempio \"wonga\" (che significa \"soldi\", derivato da \"wanga\", che significa \"carbone\") o \"cushty\" (da \"kushtipen\", che significa \"buono\").\nCambiamento d'atteggiamento verso l'accento cockney.\nL'accento cockney \u00e8 stato a lungo \"guardato dall'alto in basso\" e ritenuto inferiore ad altri da molti. Nel 1909 questi atteggiamenti ricevettero anche un riconoscimento ufficiale, a causa della relazione della \"Conferenza sulla Didattica della lingua inglese\" presso le \"London Elementary Schools\" rilasciata dal London County Council, dove si afferma che \"[...] la parlata cockney, con la sua pronuncia nasale sgradevole, \u00e8 una moderna corruzione senza credenziali legittime, ed \u00e8 indegno di essere la parlata di una persona della capitale dell'Impero\". D'altra parte, al contempo, sono cominciate a sorgere grida in difesa del dialetto cockney, come, ad esempio, la seguente: \"il dialetto di Londra \u00e8 davvero, soprattutto sulla sponda sud del Tamigi, un \"figlio\" perfettamente legittimo e responsabile della vecchia lingua kentish [...] il dialetto di Londra a nord del Tamigi ha dimostrato di essere una delle tante variet\u00e0 del dialetto del Midland o del Mercia, unito dalla variet\u00e0 dell'est Anglia della parlata [...]\". Da allora, l'accento cockney \u00e8 stato pi\u00f9 accettato come forma alternativa della lingua inglese piuttosto che una \"inferiore\"; fino al 1950 l'unico accento usato sulla BBC (tranne in programmi di intrattenimento come \"Sooty\") fu RP, mentre oggi molti diversi accenti, tra cui quello cockney o quelli fortemente influenzati da esso, possono essere ascoltati sulla BBC.\nIn un sondaggio condotto da \"Coolbrands\" nell'autunno 2008 su un campione di 2000 persone, il cockney \u00e8 stato votato come il quarto accento pi\u00f9 \"figo\" della Gran Bretagna (con il 7% dei voti), mentre l'accento della Regina d'Inghilterra era considerato il pi\u00f9 bello (con il 20% dei voti), invece il Brummie (il dialetto di Birmingham) \u00e8 stato votato come il meno popolare, ricevendo solo il 2%."}
{"id": "1073010", "revid": "253269", "url": "https://it.wikipedia.org/wiki?curid=1073010", "title": "Kelsey Grammer", "text": "Biografia.\nGrammer ha alle spalle un'infanzia decisamente critica: il padre \u00e8 stato assassinato quando aveva 13 anni, la sorella \u00e8 stata rapita, stuprata e uccisa, mentre i due fratellastri sono morti in mare durante un'immersione.\nCarriera teatrale.\nHa fatto il suo debutto a Broadway nel 1981 interpretando Lennox, nel Macbeth. Successivamente ha interpretato Cassio nell'Otello, al fianco di James Earl Jones e Christopher Plummer. Nel 2000, \u00e8 tornato ad interpretare ancora una volta nel \"Macbeth\" a Broadway.\nIl 18 aprile 2010 Grammer ha debuttato nel ruolo di Georges nel musical \"La Cage aux Folles\", per il quale \u00e8 stato nominato per il Tony Award per la migliore interpretazione di un attore protagonista in un musical.\nCarriera cinematografica.\nIl suo debutto al cinema risale al 1992 con il film \"Galassie in collisione\" di John Ryman, che non riscuote molto successo. Al cinema ha interpretato il Dr McCoy, alias la Bestia in \"X-Men - Conflitto finale\". Inoltre ha partecipato a \"Gi\u00f9 le mani dal mio periscopio\" (\"Down Periscope\", 1996), \"15 minuti - Follia omicida a New York\" (\"15 Minutes\", 2000) al fianco di Robert De Niro, \"Swing Vote - Un uomo da 300 milioni di voti\" (2008), \"An American Carol\" (2008), \"Fame - Saranno famosi\" (\"Fame\", 2009), \"Middle Men\" (2010), \"Ricomincio da zero\" (\"Crazy on the Outside\", 2010), \"Ma come fa a far tutto?\" (\"I Don't Know How She Does It\") (2011) Nel 2013 sar\u00e0 uno dei protagonisti di \"Reach Me - La strada per il successo\", al fianco di Sylvester Stallone.\n\"Cin Cin\", \"Frasier\" e il successo televisivo.\nNel 1984 entra a far parte della sit-com \"Cin Cin\" (\"Cheers\"), dove per oltre nove anni interpreta il Dr. Frasier Crane, psichiatra. Il successo del personaggio \u00e8 tale da spingere la NBC a produrre una serie incentrata sul personaggio. \"Frasier\" andr\u00e0 avanti per undici stagioni dal 1993 al 2004 e tuttora detiene il record di Emmy Award vinti, ben 37. Lo stesso Grammer \u00e8 stato nominato a tale premio dieci volte, portando a casa il premio per quattro volte. Inoltre ha vinto due Golden Globe (su otto nomination). Durante \"Frasier\" (di cui \u00e8 stato anche regista di trentasei episodi e produttore) \u00e8 stata la star televisiva pi\u00f9 pagata con pi\u00f9 di un milione di dollari ad episodio.\nIl 22 maggio 2001 gli \u00e8 stata conferita la prestigiosa stella sulla Hollywood Walk of Fame.\nPost Frasier.\nNel 2005, Grammer torna in televisione. Ha prodotto ed interpretato il remake americano dello show inglese \"The Sketch Show\", andato in onda su Fox. Il cast principale era costituito da Malcolm Barrett, Kaitlin Olson, Mary Lynn Rajskub e Paul F. Tompkins. Grammer \u00e8 apparso delle introduzioni e nel finale di ogni episodio.\nNel 2007, ha recitato con Patricia Heaton nella sitcom \"Genitori in diretta\" (\"Back to You\"). Lo show non ha ottenuto il successo sperato ed \u00e8 stato cancellato dalla Fox dopo una sola stagione. Anche il tentativo successivo, \"Hank\", \u00e8 andata male, infatti \u00e8 stata interrotta dopo cinque episodi. Lo stesso Grammer ha commentato: \"Semplicemente non era molto divertente\".\nTra il 2011 ed il 2012, ha prodotto ed interpretato \"Boss\", dove interpretava il sindaco di Chicago che scopre di avere una grave malattia neurodegenerativa. La serie ha debuttato nel mese di ottobre 2011 e nel 2012, Grammer ha vinto il Golden Globe nella categoria \"miglior attore in una serie drammatica\". Al termine della seconda stagione lo show \u00e8 stato cancellato a causa dei bassi ascolti.\nDoppiaggio.\nGrammer \u00e8 un apprezzato doppiatore di cartoni animati. Dal 1990 \u00e8 la voce di Telespalla Bob nella famosa serie \"I Simpson\". Nel 1997 \u00e8 la voce del paffuto e chiacchierone Vladimir nel cartone di Don Bluth e Gary Goldman \"Anastasia\". Nel 2000 \u00e8 invece il perfido e rozzo Stinky Pete in \"Toy Story 2 - Woody e Buzz alla riscossa\".\nProduttore.\nNel 2001 ha fondato una casa di produzione cinematografica partner della Paramount, la Grammer Productions, che ha prodotto tra le altre la serie televisiva \"Medium\" e \"Boss\" (quest'ultima con protagonista lo stesso Grammer).\nVita privata.\nGrammer avrebbe cominciato a bere all'et\u00e0 di nove anni, anche se lo stesso attore lo ha negato nella sua autobiografia. Nel 1988 Grammer \u00e8 stato arrestato per guida in stato di ebbrezza e possesso di cocaina, ed \u00e8 stato condannato a 30 giorni di carcere. Nell'agosto del 1990 \u00e8 stato nuovamente arrestato per possesso di cocaina, ed \u00e8 stato condannato a libert\u00e0 vigilata di tre anni, multa di 500 dollari, e 300 ore di servizio alla comunit\u00e0. Il periodo di libert\u00e0 vigilata \u00e8 stato aumentato di ulteriori due anni, dopo che nel gennaio 1991, \u00e8 stato sorpreso ad abusare ancora di cocaina. Nel 1995 \u00e8 stato citato in giudizio da ex-fidanzata Lamme Cerlette per diffamazione e violazione della privacy sul contenuto della sua autobiografia \"So Far\". Nel settembre del 1996, ha avuto un incidente d'auto mentre era ubriaco, ed \u00e8 stato ricoverato nella clinica Betty Ford per 30 giorni, per disintossicarsi dall'alcol.\nGrammer si \u00e8 sposato quattro volte, la prima con l'attrice Doreen Alderman (dal 1982 al 1990), poi con la ballerina Leigh-Anne Csuhany (dal 1992 al 1993), successivamente con l'attrice Camille Donatacci (dal 1997 al 2011) ed infine con la sua attuale moglie, la produttrice cinematografica Kayte Walsh, sposata nel 2012. Una dei suoi figli \u00e8 Spencer Grammer, protagonista della serie televisiva \"Greek - La confraternita\", nata dalla prima moglie. Ha altri cinque figli: Greer (1992) anch'essa attrice, nata dalla relazione con la truccatrice Barrie Buckner; Mason Olivia (2001) e Jude Gordon (2004) nati da madre surrogata con la terza moglie; Faith Evangeline (2012) e Kelsey Gabriel (2014) dalla sua quarta ed attuale moglie.\nIl 31 maggio 2008, mentre si trovava alle Hawaii con la moglie Camille Donatacci, Grammer ha manifestato sintomi di un attacco di cuore. Dopo essere stato ricoverato in ospedale, \u00e8 stato confermato che aveva avuto un infarto. Ha lasciato l'ospedale il 4 giugno 2008, ed ha passato la convalescenza nella sua residenza hawaiana. Il 28 giugno 2008 Grammer \u00e8 stato sottoposto ad alcuni controlli dopo alcuni giramenti di testa e sensazione di svenimento. Il suo addetto stampa ha dichiarato che potrebbe essere stato causa di una reazione ai farmaci.\nDoppiatori italiani.\nNelle versioni in italiano dei suoi film, Kelsey Grammer \u00e8 stato doppiato da:\nDa doppiatore \u00e8 sostituito da:"}
{"id": "1073015", "revid": "117031968", "url": "https://it.wikipedia.org/wiki?curid=1073015", "title": "Cambio cribro-vascolare", "text": "Il cambio cribro-vascolare (o cribro-legnoso) \u00e8 un meristema secondario del fusto e delle radici delle piante gimnosperme e angiosperme legnose. Si definisce meristema secondario in quanto le cellule parenchimatiche vanno incontro a de-differenziazione andando cos\u00ec a formare un cilindro di cellule meristematiche. Si forma a partire dal procambio e dalle regione interfascicolari (raggi midollari primari), o per meglio dire negli organi legnosi dove inizia l'accrescimento in spessore. Ha attivit\u00e0 dipleurica, produce quindi due tessuti: legno (xilema) verso l'interno e libro (floema) verso l'esterno. \nLe cellule cambiali sono di due tipi:\nUn'iniziale fusiforme per divisione origina due cellule lunghe come la cellula madre, ma larghe la met\u00e0; una rimane cambiale, l'altra si differenzia: se \u00e8 rivolta verso l'interno diventa un elemento legnoso (cellula madre dello xilema secondario); se invece \u00e8 rivolta verso l'esterno andr\u00e0 a formare un elemento liberiano (cellula madre del floema secondario).\nLa differenziazione in elementi legnosi \u00e8 molto pi\u00f9 frequente che in elementi liberiani e questo d\u00e0 origine ad una produzione di legno pi\u00f9 abbondante rispetto a quella del libro.\nLe cellule del legno e del libro hanno una lunghezza simile alla cellula cambiale che le ha generate, ma il diametro aumenta.\nIl libro secondario viene via via perso, mentre il legno tende a mantenersi per tutta la vita della pianta.\nIl cambio ha un'attivit\u00e0 periodica, regolata da fattori esterni (ambientali) ed interni (ormonali): questa periodicit\u00e0 si manifesta con gli anelli di crescita annuali. Nelle zone senza stagionalit\u00e0 climatica tali anelli non si evidenziano a causa di un'attivit\u00e0 cambiale continuativa."}
{"id": "1073016", "revid": "2160814", "url": "https://it.wikipedia.org/wiki?curid=1073016", "title": "Antiqua", "text": "Antiqua \u00e8 un tipo di carattere inventato, o almeno perfezionato, e inciso in Italia verso il 1470 dallo stampatore Nicolas Jenson. Fu utilizzato anche da Aldo Manuzio nella sua stamperia. \u00c8 conosciuto anche come carattere veneziano, perch\u00e9 Manuzio era operativo nella citt\u00e0 lagunare.\nL'Antiqua \u00e8 stato modellato come sintesi tra le lettere maiuscole latine e la scrittura carolina. Fu intensamente adoperato nelle tipografie fin verso il 1600.\nNel XIX e nel XX secolo in Germania ci fu un ampio dibattito sul fatto che il tedesco dovesse utilizzare come carattere tipografico l'Antiqua o piuttosto la Fraktur, un carattere gotico nel quale le singole lettere sono spezzate o \"fratturate\".\nLa littera antiqua.\nIl carattere Antiqua fu creato in imitazione della scrittura umanistica, che a sua volta imitava la scrittura carolina. La reazione antigotica del XIV-XV secolo fu dovuta al fatto che gli intellettuali di questo periodo (fra i primi Francesco Petrarca) tendevano a rimarcare la perfezione grafica e ortografica della minuscola carolina, che venne chiamata \"antiqua\", in contrapposizione alla supposta rozzezza della \"scrittura dei Goti\" (chiamata \"littera moderna\")."}
{"id": "1073017", "revid": "92723", "url": "https://it.wikipedia.org/wiki?curid=1073017", "title": "Vy\u0161\u010da Liha 2005-2006", "text": "L'edizione 2005-06 del Campionato ucraino di calcio (\"Vy\u0161\u010da Liha\") vide la vittoria finale dello .\nCapocannonieri del torneo furono Brand\u00e3o () e Emmanuel Okoduwa (Arsenal Kiev), con 15 reti."}
{"id": "1073025", "revid": "124872063", "url": "https://it.wikipedia.org/wiki?curid=1073025", "title": "Pap\u00e0 castoro", "text": "Pap\u00e0 castoro (\"Les Histoires du p\u00e8re Castor\") \u00e8 una serie di cartoni animati franco-canadese del 1993, andata in onda anche in Italia su Rai 2 e Rai 3. La regia \u00e8 di Jean Cubaud e Daniel Decelles. La serie \u00e8 ispirata ai personaggi dei libri \"Les Albums du P\u00e8re Castor\", editi in Francia da P\u00e8re Castor-Flammarion.\nTrama.\nI tre castorini Caline, Grignotte e Benjamin sono vivaci ed allegri, e a volte il pap\u00e0, noto con il semplice nome di Pap\u00e0 castoro, li calma raccontando loro favole tradizionali, come quelle di Esopo e di tanti altri autori classici. L'ambientazione \u00e8 provenzale, tra flauti e fisarmoniche inseriti in una florida natura."}
{"id": "1073028", "revid": "514736", "url": "https://it.wikipedia.org/wiki?curid=1073028", "title": "Theobald Wolfe Tone", "text": "Figura centrale della Rivolta irlandese del 1798, fu condannato a morte per alto tradimento, ma mor\u00ec dopo un tentativo di suicidio.\nBiografia.\nNato a Dublino, suo padre, Tom Wolfe, era un fabbricante di carri e possidente di una fattoria nei pressi della cittadina di Sallins, nella contea di Kildare. Entrato a diciotto anni presso il Trinity College di Dublino, dove studi\u00f2 legge, divenne avvocato all'et\u00e0 di 26 anni."}
{"id": "1073030", "revid": "26601", "url": "https://it.wikipedia.org/wiki?curid=1073030", "title": "Pedelec", "text": ""}
{"id": "1073031", "revid": "125650608", "url": "https://it.wikipedia.org/wiki?curid=1073031", "title": "I segni del male", "text": "I segni del male (\"The Reaping\") \u00e8 un film diretto da Stephen Hopkins con protagonista Hilary Swank. \u00c8 uscito in Italia il 6 aprile 2007.\nTrama.\nKatherine Winter, ex ministra di culto e ex missionaria, ha abbandonato del tutto la fede religiosa dopo aver perso tragicamente marito e figlioletta in Sudan, vittime sacrificali per mano di chi credeva fare in questo modo il volere di Dio. Da allora Katherine che ora lavora per l'Universit\u00e0 ha come unico scopo smantellare tutto quello che sembra provenire dal soprannaturale ovunque nel mondo attraverso le spiegazioni offerte dalla scienza, la sua unica nuova fede. Arriva insieme al suo amico e collega Ben ad Haven, un paese della Louisiana dopo che un insegnante del posto, Doug, ha reclamato il suo aiuto. Doug li ospiter\u00e0 nella sua grande casa. La piccola comunit\u00e0 di Haven, in Louisiana sembra essere funestata da una serie di eventi incredibili che ricalcano le dieci piaghe bibliche. La popolazione di Haven riconduce il tutto ad una piccola misteriosa ed inquietante bambina, Loren, che ha perso il fratello nel fiume dove ora scorre (si scopre) sangue umano, bimba che a Katherine ricorda tanto sua figlia. Katherine indagher\u00e0 per capire cosa sta succedendo ad Haven ma stavolta la scienza sembra non trovare una valida spiegazione. Nello stesso tempo Haven sembra aver una strana influenza su Katherine che inizia ad essere tormentata dagli orribili ricordi del Sudan e da incubi talmente vividi da sembrare reali.\nKatherine contatta da Padre Costigan un suo vecchio amico che la informa di una profezia: il Diavolo rinascer\u00e0 in un secondogenito, ma un angelo fermer\u00e0 la sua ascesa, la cosa si fa tragica quando l'uomo muore in circostanze misteriose dopo averle detto di fermare la bambina e Katherine dalle analisi scopre che l'acqua \u00e8 diventata veramente sangue\nDurante la piaga delle cavallette alcuni uomini cerano di uccidere invano Loren, Katherine e Ben si ritrovano separati, l'uomo rifugiatosi in una cripta scopre diversi scheletri di bambini, riesce a comunicarlo a Katherine prima di venir colpito\nKatherine preso un coltello riesce a immobilizzare Lauren durante la piaga del buio, ma ha una visione : Haven in realt\u00e0 \u00e8 un covo di satanisti, hanno sacrificato i loro secondogeniti in attesa del nascita di quello predestinato, ma Loren quando doveva essere uccisa fuggi e Dio la trasform\u00f2 nel suo angelo per punirli, trovando la cicatrice che le fecero quel giorno\nCircondata dagli abitanti di Haven, Katherine capisce che loro non possono toccarla tranne lei un ex ministro, ma la donna acceta la verit\u00e0 la sua famiglia fu uccisa dagli uomini e capisce che Doug ha ucciso Ben, la donna rivela che \u00e8 il momento dell'ultima piaga la morte del primogenito cosa che sono tutti gli abitanti che muoiono in una pioggia di fuoco, dove solo la donna e Lauren sopravvivono\nIl giorno dopo le due lasciano Haven, ma Lauren toccando la pancia di Katherine dice che \u00e8 incinta, la donna pensa che Doug l'abbia drogata una notte quando le offri da bere e lasciando il sospetto che sia lei a far rinascere il Diavolo\nProduzione.\nLe riprese del film in Louisiana sono state interrotte dall'arrivo dell'uragano Katrina e dall'uragano Rita. Il budget speso per la produzione ammonta a circa 40 milioni di dollari.\nAccoglienza.\nIl film ha ricevuto un'accoglienza molto fredda dalla critica: Rotten Tomatoes gli assegna l'8% degli apprezzamenti e un voto di 3,49."}
{"id": "1073038", "revid": "121061114", "url": "https://it.wikipedia.org/wiki?curid=1073038", "title": "Cruscotto", "text": "Il cruscotto \u00e8 la paratia cieca che delimita anteriormente l'abitacolo, posizionata al disotto del parabrezza di un autoveicolo. Negli ultimi anni, data la presenza nel cruscotto del quadro strumenti e vari comandi, viene anche utilizzato il termine di derivazione nautica \"plancia\" per indicarne la parte superiore.\nOrigine.\nOriginariamente, il termine \"cruscotto\" veniva usato per definire la paratia anteriore (in cuoio, legno o lamiera) di una carrozza o di un carro, installata per proteggere il cocchiere dal fango e dai detriti alzati dagli zoccoli dei cavalli.\nLa paratia era normalmente utilizzata come contenitore o supporto di fissaggio per i sacchetti contenenti la crusca, quale alimento per gli equini; da cui la discendenza, per affissazione, di \"cruscotto\".\nL'uso del termine \"cruscotto\" anche per le automobili, cominci\u00f2 a diffondersi tra gli operai della Fiat, nel primo decennio del XX secolo, i quali trovavano difficoltoso pronunciare lo specifico termine tedesco \"Armaturenbrett\", inizialmente adottato dai tecnici dell'azienda torinese.\nSignificato moderno.\nNel linguaggio moderno, per \"cruscotto\" si intende la struttura di una automobile, posta inferiormente al parabrezza, che separa l'abitacolo dal vano motore o dal vano bagagli anteriore.\nAlla parte superiore del cruscotto, detta anche \"plancia\", vengono normalmente fissati i pannelli di finitura, il quadro strumenti, le pulsantiere, i cursori di regolazione, le bocchette di aerazione, gli airbag, il posacenere, l'autoradio, il navigatore satellitare oltre ad uno o pi\u00f9 vani portaoggetti.\nLa parte inferiore funge da ancoraggio o supporto per i comandi a pedale (acceleratore, frizione e freno) e per il piantone dello sterzo.\nPer la sua funzione di alloggio della strumentazione di bordo, a volte, viene impropriamente definito \"cruscotto\" il quadro strumenti dei veicoli.\nSicurezza.\nEssendo una delle parti maggiormente pericolose, in caso di impatto violento del veicolo, il cruscotto viene costruito con accorgimenti ed imbottiture atte a diminuire gli effetti dell'urto per gli occupanti.\nLo studio per realizzare cruscotti imbottiti sulle automobili di serie venne iniziato alla Ford da Robert McNamara nel 1956 con il programma \"safeguard\", verso il quale gli acquirenti dimostrarono, inizialmente, una scarsa attenzione. Precursore di questo accorgimento fu nel 1947 Preston Tucker con la sua Torpedo, vettura della quale per\u00f2 non venne mai avviata la produzione in serie.\nA partire dagli anni settanta tutte le case automobilistiche hanno introdotto continui miglioramenti per aumentare il livello di sicurezza dei cruscotti."}
{"id": "1073046", "revid": "146136", "url": "https://it.wikipedia.org/wiki?curid=1073046", "title": "Vulpes vulpes aeygptica", "text": ""}
{"id": "1073047", "revid": "146136", "url": "https://it.wikipedia.org/wiki?curid=1073047", "title": "Vulpes vulpes alascensis", "text": ""}
{"id": "1073049", "revid": "146136", "url": "https://it.wikipedia.org/wiki?curid=1073049", "title": "Vulpes vulpes alpherakyi", "text": ""}
{"id": "1073052", "revid": "146136", "url": "https://it.wikipedia.org/wiki?curid=1073052", "title": "Vulpes vulpes vulpes", "text": ""}
{"id": "1073055", "revid": "146136", "url": "https://it.wikipedia.org/wiki?curid=1073055", "title": "Vulpes vulpes krimeamontana", "text": ""}
{"id": "1073059", "revid": "146136", "url": "https://it.wikipedia.org/wiki?curid=1073059", "title": "Vulpes vulpes arabica", "text": ""}
{"id": "1073060", "revid": "1573940", "url": "https://it.wikipedia.org/wiki?curid=1073060", "title": "Chiesa di San Biagio (Monza)", "text": "La chiesa di San Biagio \u00e8 una chiesa cattolica di Monza costruita tra il 1965 e il 1968 accanto alla chiesa preesistente che croll\u00f2 nel 1977.\nStoria.\nOrigini.\nLa prima chiesa di San Biagio viene considerata da Giuseppe Marimonti esistente ai tempi di Innocenzo II nel 1141, sottoposta nel 1169 alla basilica di San Giovanni Battista da Papa Alessandro III, restaurata ed eretta a parrocchia da san Carlo Borromeo. \nXVIII secolo.\nNel 1746 fu riedificata su progetto dell'architetto monzese Pietro Jacopo Antonietti e da allora in poi ospitava le lapidi dei nobili Casati.\nXIX secolo.\nPrima della seconda guerra mondiale furono eseguiti lavori di ristrutturazione e di decorazione pittorica: nel 1923 il pittore Romeo Rivetta affresc\u00f2 il \"Martirio di san Biagio\" sulla parte absidale centrale e nel 1924 il pittore Carlo Guarnieri lavor\u00f2 nella cappella dei Morti e nel battistero. Gi\u00e0 nel 1928 il cardinale arcivescovo Eugenio Tosi aveva avvertito la necessit\u00e0 per la parrocchia di dotarsi di una nuova chiesa, pi\u00f9 grande. Nel 1928 fu effettuato il sopralzo del campanile, su progetto dell'architetto Conti, ad opera del capomastro Buzzetti.\nCrollo.\nDopo la seconda guerra mondiale l'antico edificio versava in condizioni che divenivano via via sempre pi\u00f9 precarie finch\u00e9 il 26 febbraio 1977, senza causare vittime, croll\u00f2 a causa di alcune debolezze strutturali e fu necessario il suo completo abbattimento. In considerazione delle precarie condizioni dell'antico edificio prudentemente tutto l'apparato statuario e pittorico che lo decorava era gi\u00e0 stato rimosso, salvato e oggi \u00e8 ricollocato nel nuovo edificio.\nRicostruzione.\nLa nuova chiesa era stata intanto costruita accanto alla vecchia tra il 1965 e il 1968 secondo il progetto dell'architetto Luigi Caccia Dominioni[4]: la prima pietra fu benedetta il giorno dell'ingresso ufficiale di don Mario Tomalino il 13 ottobre 1963. Il progetto, ispirato alle moderne linee di architettura postconciliare, ricorda nella struttura la forma di una tenda.\nDescrizione.\nLa pianta della nuova chiesa \u00e8 a croce greca: all'ingresso vi sono due portici che forniscono l'accesso al battistero, passando per un ambulacro. Qui erano conservati la statua di san Giuseppe e alcuni affreschi che in precedenza si trovavano nell'antico edificio risalente al 1746. Di grande respiro \u00e8 il sagrato che corre lungo le tre entrate della chiesa.\nLa nuova chiesa, dotata di grandi vetrate alla sommit\u00e0 delle mura perimetrali per garantirne l'illuminazione, \u00e8 decorata con mosaici, nell'ampio presbiterio e nel battistero, e con opere dello scultore Francesco Somaini. \n&lt;br&gt;Altre opere d'arte d'epoca e contemporanee ne arricchiscono la sagrestia.\nIl complesso della chiesa di San Biagio comprende anche un edificio, la \"Rotonda di San Biagio\", anch'esso progettato da Caccia Dominioni, che recupera il perimetro absidale dell'antica chiesa e ospita una sala per concerti e conferenze, una galleria d'arte, una biblioteca e un centro culturale."}
{"id": "1073061", "revid": "146136", "url": "https://it.wikipedia.org/wiki?curid=1073061", "title": "Vulpes vulpes kurdistanica", "text": ""}
{"id": "1073065", "revid": "287204", "url": "https://it.wikipedia.org/wiki?curid=1073065", "title": "Margery Allingham", "text": "Biografia.\nMargery Louise Allingham nacque a Ealing, sobborgo nella periferia occidentale di Londra, e non in \"una vecchia casa nelle campagne dell'Essex normanno\", come veniva scritto nelle copertine dei suoi libri. Margery era la prima figlia nata dal matrimonio di due cugini: la madre Emily Jane (Hughes) Allingham era una scrittrice, mentre il padre Herbert John Allingham fu scrittore e giornalista per il settimanale \"Christian Globe\" e per il \"London Journal\". Dopo che Herbert abbandon\u00f2 la carriera giornalistica, la famiglia si trasfer\u00ec a Colchester nell'Essex.\nOpere.\nSerie Albert Campion.\nRomanzi postumi.\nDopo la morte della Allingham, il marito Philip Youngman Carter (1904-1969) - che aveva gi\u00e0 completato l'ultimo romanzo della moglie \"Cargo of Eagles\" - pubblic\u00f2 altri due romanzi con Albert Campion. Un terzo romanzo, lasciato incompiuto da Carter, morto nel 1969, \u00e8 stato completato da Mike Ripley e pubblicato nel 2014."}
{"id": "1073069", "revid": "30794", "url": "https://it.wikipedia.org/wiki?curid=1073069", "title": "Rolandino da Padova", "text": "Biografia.\nStudi\u00f2 all'Universit\u00e0 di Bologna, dove fu allievo del fiorentino Boncompagno da Signa.\nMaestro di grammatica e retorica all'Universit\u00e0 di Padova, fu notaio del comune di Padova.\nScrisse un'importante \"Cronica\" medievale narrante gli avvenimenti storici nel territorio veneto durante il dominio di Ezzelino III da Romano, soggetto principale del testo. La \"Cronica\" \u00e8 considerata una delle pi\u00f9 importanti e uniche opere di storiografia italiana del Medioevo.\nSostenitore della libert\u00e0 comunale, il suo ruolo durante la signoria di Ezzelino III da Romano \u00e8 stato comunque controverso.\nFu sepolto nella Chiesa di San Daniele (Padova). La sua tomba fu poi rimossa nel XVI secolo."}
{"id": "1073073", "revid": "33689", "url": "https://it.wikipedia.org/wiki?curid=1073073", "title": "Pasta di gamberetti", "text": "La pasta di gamberetti cos\u00ec come la salsa \u00e8 un prodotto tipico usato in tutto il sud-est asiatico e nella cucina cinese del sud. Di colore e consistenza variabili dal marrone scuro (naturale) a un rosa-violetto (tinto), da molto duro a soffice o addirittura in polvere, \u00e8 sempre caratterizzato da un forte odore pungente. I nomi con cui lo si pu\u00f2 reperire variano a seconda della lingua: Belacan in malese, Trassi in indonesiano, Kapi in thailandese, Mam tom in vietnamita, Bagoong alamang in filippino.\nProduzione.\nEsistono vari metodi, il pi\u00f9 tradizionale vede alla base della pasta i minuscoli gamberetti pescati con l'alta marea solo in alcuni periodi dell'anno nelle acque profonde del mare.\nI pescatori usano speciali reti a trama molto fitta montate su due paletti di legno, una volta piene le portano a riva per raccogliere i gamberetti pi\u00f9 piccoli e rigettare in mare il resto.\nI gamberetti rimasti una volta sciacquati con acqua di mare vengono lasciati sulla spiaggia ad asciugare, mescolati con il sale seccano al sole per altre 8 ore, fino a perdere il 50% del peso. Sono quindi pronti per essere ridotti in poltiglia tipicamente in trogoli di legno o in fabbrica con macchine moderne; la pasta ottenuta, posta in contenitori chiusi da una garza di mussolina, deve fermentare ancora per almeno una decina di giorni, pestandola di tanto in tanto. Questo procedimento viene fatto pi\u00f9 volte nell'arco di 6-8 settimane.\nUna volta pronta viene pressata in stampi apposta e lasciata un'ultima volta al sole prima di impacchettarla, oggigiorno con la carta una volta con caratteristiche stuoie di cocco intrecciato.\nVariet\u00e0.\nBelacan.\nLa variet\u00e0 malese \u00e8 preparata con piccolissimi gamberetti chiamati \"geragau\" in lingua locale. Ingrediente fondamentale in molti piatti della cucina nonya e malese tradizionale, usato in piccole quantit\u00e0 per via del gusto molto forte, dalla qualit\u00e0 della pasta dipende il gusto finale del piatto.\nTipicamente compattato in panetti, viene per tradizione misurato a fette anche se il metodo migliore \u00e8 a cucchiaiate.\nIl nome Belacan forse deriva dal portoghese \"balcao\".\nKapi.\nIn Thailandia la pasta di gamberetti (\"kapi\") \u00e8 un ingrediente essenziale in molti tipi di \"nam phrik\", salsa cremosa piccante, e in tutte le paste \"Thai curry\", tipo quelle usate nel \"kaeng som\". Molto popolare \u00e8 il \"nam phrik kapi\", un condimento speziato con pasta fresca di gamberetti, consumata spesso con \"pla thu\" (sgombro piccolo) fritto e verdure crude, cotte al vapore o fritte. Nella Thailandia del sud ci sono tre tipi di paste di gamberetti: una preparata solo con gamberetti, una con una miscellanea di gamberetti e pesci e un'altra di gusto dolce. \"Nam prik meng daa\" si trova nei mercati di Hat Yai e Satul."}
{"id": "1073074", "revid": "4711", "url": "https://it.wikipedia.org/wiki?curid=1073074", "title": "Giovanni Van Bronckhorst", "text": ""}
{"id": "1073076", "revid": "28592", "url": "https://it.wikipedia.org/wiki?curid=1073076", "title": "Gatto himalaiano", "text": ""}
{"id": "1073080", "revid": "767487", "url": "https://it.wikipedia.org/wiki?curid=1073080", "title": "The Alphabet Killer", "text": "The Alphabet Killer \u00e8 un film del 2008, diretto da Rob Schmidt e ispirato agli omicidi mai risoltisi del cosiddetto Alphabet Killer, avvenuti tra il 1971 e il 1973.\nTrama.\nAnni 2000: Megan Page lavora nella polizia di Rochester ed \u00e8 molto perfezionista nel suo mestiere. Quando una bambina viene trovata morta nella vicina Churchville, Megan si accorge che le iniziali del nome e del cognome, come del luogo dell'omicidio, coincidono, e crede di aver a che fare con un serial killer. Comincia frattanto a soffrire di schizofrenia: vede spesso lo spirito della bambina morta, conduce interrogatori sopra le righe ed \u00e8 sempre pi\u00f9 provata, finch\u00e9 viene rimossa dall'indagine e tenta il suicidio.\nDopo due anni di terapia condotti in un centro riabilitativo sotto la direzione di Richard Ledge, un uomo sulla sedia a rotelle, Megan convince l'ex fidanzato e collega Ken a reinserirla nell'indagine come assistente dell'agente Steven Harper. Nel frattempo il killer ha colpito ancora, avvalorando la tesi di Megan: un'altra bambina \u00e8 stata uccisa, sempre con la coincidenza delle iniziali.\nBen presto la poliziotta ricomincia a dare segni di squilibrio, che vanno via via aumentando. Avviene un terzo omicidio e la polizia dice di aver individuato l'assassino in un ex pompiere freddato mentre nella sua casa teneva in ostaggio la madre e una ragazza. Tuttavia Megan non \u00e8 convinta della versione fornita, contenente in effetti prove costruite ad arte; dopo ulteriori indagini scopre che le tre vittime frequentavano la chiesa di san Michele.\nIn seguito a un violento attacco della malattia viene ricoverata in ospedale, da cui fugge, facendosi ospitare dall'amico Ledge. Da lui vede un gatto bianco, i cui peli erano stati rinvenuti sui luoghi dei tre omicidi, scopre che si tratta di un vecchio insegnante di matematica della parrocchia e intuisce la verit\u00e0. Colta in flagrante da Ledge, il quale si alza in piedi rivelandosi un finto invalido, viene portata sulla riva del fiume Genesee per essere uccisa ma riesce a far cadere il killer in acqua, sparando poi colpi di pistola all'impazzata in preda alla follia.\nNuovamente ricoverata oltre che perseguitata dagli spiriti delle vittime, la poliziotta giura di riuscire a catturare Ledge, mentre questi riceve la comunione in chiesa adocchiando una ragazza.\nProduzione.\nIl film \u00e8 stato prodotto principalmente da 4 case cinematografiche: Intrinsic Value Films, New Films International, WideyeCreative Films, e Trick Candle Productions. Gli effetti speciali sono a cura della Autonomous FX, mentre la Metropolis Film Labs e la Moltenlava si sono occupate degli effetti visivi. Le riprese sono state girate a New York. Il budget per la pellicola \u00e8 stato di circa $ 2.000.000.\nAccoglienza.\nIl film nel primo week-end di apertura guadagna $ 11.000, per un totale complessivo di $ 106.596. Sul sito IMDb riceve 5.2 punti su 10."}
{"id": "1073081", "revid": "21880", "url": "https://it.wikipedia.org/wiki?curid=1073081", "title": "Sclerenchima", "text": "Lo sclerenchima (pronuncia scle-r\u00e9n-chi-ma) \u00e8, assieme al collenchima, un tessuto adulto di tipo meccanico, presente esclusivamente nelle spermatofite.\nStruttura e funzione dello sclerenchima.\nLo sclerenchima \u00e8 un tessuto vegetale formato da cellule che in genere sono morte a maturit\u00e0, con parete cellulare ispessita e solitamente lignificata, quindi non pi\u00f9 plastica. \u00c8 un tessuto meccanico caratteristico delle porzioni adulte della pianta, non pi\u00f9 soggette a crescita per distensione. Il forte ispessimento della parete secondaria fa s\u00ec che la parete cresca fin quasi a occupare completamente il lume cellulare. Per la riduzione del lume e l'interruzione degli scambi intercellulari, la cellula sclerenchimatica a maturit\u00e0 muore.\nIl tessuto sclerenchimatico ha il compito di irrobustire e irrigidire gli organi che hanno terminato la loro crescita. In base alla loro forma \u00e8 possibile distinguere:\nLe pareti cellulari, fortemente lignificate, occupano quasi tutto il volume cellulare. Sono visibili stratificazioni e canali ramificati che le attraversano. Il protoplasto \u00e8 completamente riassorbito. Sono presenti nel tegumento di alcuni semi e in porzioni di diversi frutti (es. cellule petrose della polpa di pera e mela cotogna, guscio delle noci di cocco ed endocarpo di molte drupe (es. ciliegia, albicocca, pesca...))."}
{"id": "1073088", "revid": "306856", "url": "https://it.wikipedia.org/wiki?curid=1073088", "title": "Schwechat", "text": "Schwechat \u00e8 un comune austriaco di 17\u00a0409 abitanti nel distretto di Bruck an der Leitha, in Bassa Austria; ha lo status di citt\u00e0 (\"Stadtgemeinde\"). Sul suo territorio si trova l'aeroporto di Vienna-Schwechat, principale scalo austriaco.\nGeografia fisica.\nSchwechat prende il nome dal fiume omonimo, che attraversa il centro cittadino; la citt\u00e0 \u00e8 divisa in quattro comuni catastali: Kledering, Mannsw\u00f6rth, Rannersdorf e Schwechat.\nStoria.\nIn epoca imperiale romana (da Adriano al IV secolo), nell'area oggi occupata dalla citt\u00e0 era presente un insediamento militare chiamato Ala Nova di 3,4\u00a0ha della provincia della Pannonia superiore.\nLe prime testimonianze relative all'attuale Schwechat risalgono al 1334. Nel 1724 vi si stabil\u00ec una prima industria tessile. A partire dal XIX secolo, la citt\u00e0 risent\u00ec della spinta all'industrializzazione che invest\u00ec l'Austria, e in questo periodo nei pressi dell'area cittadina furono costruite numerose aziende, molte delle quali attive ancora oggi.\nSchwechat ottenne lo status di citt\u00e0 nel 1924 e tra il 1938 e il 1954 era accorpata alla citt\u00e0 di Vienna.\nEconomia.\nOltre che per la presenza dell'aeroporto di Vienna-Schwechat, la citt\u00e0 \u00e8 nota per la produzione di un'omonima marca di birra. La citt\u00e0 ospita inoltre le raffinerie petrolifere della compagnia austriaca OMV \u00d6sterreichische Mineral\u00f6lverwaltung."}
{"id": "1073092", "revid": "116049635", "url": "https://it.wikipedia.org/wiki?curid=1073092", "title": "Svimez", "text": "La SVIMEZ (acronimo per \"Associazione per lo SViluppo dell'Industria nel MEZzogiorno\") \u00e8 un'associazione privata senza fini di lucro, che include nel suo statuto lo scopo di promuovere lo studio delle condizioni economiche del Mezzogiorno d'Italia, al fine di proporre concreti programmi di azione e di opere intesi a creare e a sviluppare le attivit\u00e0 industriali.\nStoria.\nLa costituzione dell'associazione ha luogo il 2 dicembre 1946 a Roma. Il gruppo originario comprende Donato Menichella, Pasquale Saraceno - principale animatore - Nino Novacco, Francesco Giordani e il socialista Rodolfo Morandi, all'epoca Ministro dell'Industria. Tra i soci fondatori vi fu anche il Banco di Napoli.\nNell'ambito della SVIMEZ si sviluppa il nuovo meridionalismo, a partire da una riflessione sistematica sulla questione meridionale che si era sviluppata all'interno dell'IRI a partire dal 1938, sotto l'impulso del suo presidente Alberto Beneduce e del direttore generale Menichella. \nLa SVIMEZ, all'atto della sua costituzione, propone una politica di sviluppo per il Mezzogiorno basata sull'intervento diretto dello Stato e finalizzata all'industrializzazione meridionale.\nSulla base della elaborazione teorica sviluppata dalla SVIMEZ furono elaborate politiche d'intervento straordinario per il Mezzogiorno, e nel 1950 fu costituita anche la Cassa per il Mezzogiorno.\nAttivit\u00e0.\nTra le attivit\u00e0 svolte c'\u00e8 la pubblicazione annuale di un rapporto sullo stato dello sviluppo del Mezzogiorno riferito all'anno precedente.\nL'associazione, inoltre, promuove la pubblicazione di riviste scientifiche, la realizzazione di ricerche sulle diverse realt\u00e0 e problematiche meridionali, presentate anche come note di ricerca."}
{"id": "1073093", "revid": "287204", "url": "https://it.wikipedia.org/wiki?curid=1073093", "title": "J\u00f8rn Jamtfall", "text": "Carriera.\nHa trascorso la maggior parte della sua carriera, dal 1994 al 2001, nel Rosenborg, per essere poi prestato per la met\u00e0 della stagione 2001 al Sogndal Fotball. Nel 1997 ha ottenuto una presenza nella nazionale norvegese, contro la Corea del Sud.\n\u00c8 il padre dell'ala Michael Jamtfall."}
{"id": "1073096", "revid": "1893", "url": "https://it.wikipedia.org/wiki?curid=1073096", "title": "Interi di Eisenstein", "text": ""}
{"id": "1073098", "revid": "339392", "url": "https://it.wikipedia.org/wiki?curid=1073098", "title": "Interi di Gauss", "text": ""}
{"id": "1073101", "revid": "767487", "url": "https://it.wikipedia.org/wiki?curid=1073101", "title": "Fran\u00e7ois Jacques de Larderel", "text": "Biografia.\nNoto in Italia col nome di Francesco Giacomo de Larderel (il \"de\" fu aggiunto solo con l'acquisizione della nobilt\u00e0), originario del Delfinato, si trasfer\u00ec a Livorno dalla madrepatria nel 1799, e nel 1818 mise a punto la tecnica per la raccolta del vapore emesso dai \"lagoni\" e la sua messa in pressione. Il vapore veniva poi utilizzato per alimentare delle caldaie di evaporazione necessarie per estrarre l'acido borico dai fanghi naturali ricchi di sostanze boriche. La tecnica fu perfezionata intorno al 1827 e poi nel 1833, quando furono effettuati i primi carotaggi che permisero di aumentare la quantit\u00e0 di vapore estratto.\nGrazie alle continue innovazioni introdotte, Larderel riusc\u00ec a costruire in breve tempo un cospicuo patrimonio economico, delle cui ricadute pot\u00e9 beneficiare, sia sotto il profilo occupazionale sia in termini mecenatistici, soprattutto il vicino centro abitato di Pomarance, eletto dall'imprenditore a sua residenza privata e da lui in parte trasformato secondo l'ideale del capitalismo paternalistico.\nI meriti di Larderel furono premiati dal granduca Leopoldo II, che lo nomin\u00f2 conte di Montecerboli (sede dello stabilimento originario del 1818) e in suo onore nel 1846 mut\u00f2 in Larderello il nome della localit\u00e0, ora parte del comune di Pomarance, dov'era situato il nucleo dell'agglomerato industriale.\nInoltre, a partire dagli anni trenta dell'Ottocento, il conte fece costruire il sontuoso palazzo di famiglia a Livorno (Palazzo de Larderel), ampliato nel tempo e caratterizzato da un'imponente facciata neoclassica coronata da un timpano dove sono impressi alcuni strumenti del commercio, della meccanica, dell'agricoltura; la famiglia nel 1837 acquist\u00f2 pure un antico palazzo a Firenze, in via Tornabuoni (Palazzo Larderel).\nFran\u00e7ois-Jacques de Larderel era figlio di Abel Philibert e Antoinette nata Alcoque. Nel 1815, spos\u00f2 la prima cugina, Marie-Pauline Morand (1790-1868). Ebbero otto figli, di cui cinque maschi e tre femmine. Tra essi, Federigo De Larderel fu sindaco di Livorno e senatore. Una delle nipotine, Bianca Enrichetta de Larderel (1856-1942), spos\u00f2 a Firenze nel 1873 Vittorio Emanuele Guerrieri di Mirafiori, figlio naturale di Vittorio Emanuele II di Savoia e Rosa Teresa Vercellana.\nFrancesco mor\u00ec il 15 giugno 1858 presso l'abitazione del figlio Adriano, a Firenze; le spoglie furono trasportate a Livorno, nella cappella di famiglia situata nel cimitero della chiesa di San Matteo."}
{"id": "1073102", "revid": "2108263", "url": "https://it.wikipedia.org/wiki?curid=1073102", "title": "Riccardo Zanella", "text": "Biografia.\nLa madre, Teresa Antoncich, era originaria dalla Carniola e il padre Giovanni proveniva dalla provincia di Vicenza.\nCompletati gli studi superiori a Fiume, a Budapest si iscrisse all'accademia superiore di commercio. Assunto nel 1899 alla civica scuola maschile in via Ciotta, fond\u00f2 anche un istituto di studi economici fiumano.\nLuigi Ossoinack, potente armatore fiumano e principale sponsor del partito autonomo di Michele Maylender, lo assunse nel 1897. Zanella collabor\u00f2 con Maylender alla fondazione dell'Associazione Autonoma 1899 e del suo giornale \"La Difesa\". Eletto Rappresentante Comunale nel 1901, fu appoggiato da Luigi Ossoinack, dopo la sua rottura con Maylender, come controcandidato a Ludovico Batthyanyi. Zanella non fu eletto, ma fu nominato presidente del Consiglio scolastico di Fiume, affermandosi come il pi\u00f9 popolare politico di Fiume.\nAgli inizi della sua carriera politica, durante lo scontro tra liberalismo e il radicalismo in Ungheria, Zanella emerse come il leader locale della fazione kossuthista di Fiume. Divenne il leader dell'Associazione Autonoma, noto anche come Partito Autonomista a Fiume, dopo che Michele Maylender rassegn\u00f2 le dimissioni nel 1901. Con Zanella il partito si volse al partito dell'indipendenza Kossuthiano per il supporto, abbandonando il liberalismo per il nazionalismo populista italiano (ma che dei kossuthiani ereditava lo stile e a Fiume collaborava con il nazionalista croato Frano Supilo).\nEletto al parlamento ungherese nel 1905, si diede subito da fare per propugnare l'autonomia della citt\u00e0 e fu tra i promotori della Giovine Fiume. Fu eletto Podest\u00e0 di Fiume nel 1914, ma la sua nomina venne bloccata dal veto del sovrano Francesco Giuseppe I d'Austria.\nDurante la prima guerra mondiale, Zanella, inquadrato in una unit\u00e0 ungherese, si arrese subito ai russi. Nel 1916 giunse a Roma dove fond\u00f2 un comitato \"Pro Fiume e Carnaro\" in risposta al comitato jugoslavo di Frano Supilo e Trumbic, dando inizio ad una campagna di agitazione per l'annessione di Fiume all'Italia (non prevista dal Patto di Londra).\nRientrato a Fiume nel 1918, fu accolto da eroe, ma presto prese le distanze dal Consiglio Nazionale italiano di Fiume, che aveva assunto i poteri.\nL'impresa di Fiume.\nAl termine della Prima guerra mondiale, inizialmente sostenne l'occupazione di Fiume compiuta dai legionari dannunziani per proclamare l'annessione della citt\u00e0 all'Italia. Tuttavia, quando i dannunziani e gli irredentisti cittadini iniziarono a limitare le libert\u00e0 d'espressione dei cittadini, divenne loro oppositore.\nQuando i dannunziani proclamarono nuove elezioni comunali il 26 ottobre 1919, proponendo una lista irredentista guidata da Riccardo Gigante, Zanella invit\u00f2 i cittadini ad astenersi. Molti autonomisti, tuttavia, parteciparono alle elezioni, convinti che avrebbero dimostrato l'autodeterminazione della citt\u00e0. La lista annessionistica vinse con circa il 77% dei consensi e Gigante divenne sindaco della citt\u00e0, ufficialmente proclamato il 26 novembre. \nNei mesi successivi Zanella dovette abbandonare la citt\u00e0, in quanto leader riconosciuto dell'opposizione a d'Annunzio.\nIl 20 aprile 1920 gli autonomisti di Riccardo Zanella con l'appoggio dei socialisti, proclamarono lo sciopero generale.\nLo Stato libero di Fiume.\nUna volta esaurita l'avventura dannunziana della Reggenza italiana del Carnaro, Zanella presiedette lo Stato libero di Fiume dal 5 ottobre 1921 fino al colpo di Stato nazionalista del 3 marzo 1922. \nFin dal suo insediamento, il governo autonomista fu ostacolato da una coalizione di nazionalisti, fascisti e ex-legionari dannunziani guidata da Riccardo Gigante e Giovanni Host-Venturi. L'opposizione fascio-nazionalista innesc\u00f2 una serie ininterrotta di disordini. Il 1\u00ba marzo 1922 quando l'ex legionario fiumano Alfredo Fontana mor\u00ec durante uno scontro con la polizia, l'opposizione colse il momento per il colpo di mano finale. Il 3 marzo i fascisti triestini, guidati da Francesco Giunta, appoggiati anche dal 26\u00ba battaglione di fanteria di stanza nella citt\u00e0 attaccarono il palazzo del governatore, occupandolo. \nZanella, catturato dai fascisti, fu costretto con la forza a firmare una dichiarazione di dimissioni:\nIl nazionalisti dichiararono immediatamente l'annessione della citt\u00e0 all'Italia. Il governo di Roma - che secondo il trattato di Rapallo era responsabile della sicurezza del piccolo Stato - diede inizio a un periodo di commissariato militare. Uno dei commissari designati fu il nazionalista dannunziano, Giovanni Giuriati (che nel 1919 era stato il regista dell'Impresa di Fiume).\nL'esilio.\nZanella fu costretto a lasciare la citt\u00e0, e si stabil\u00ec a Porto Re seguito da gran parte dell'Assemblea Costituente. \nDall'esilio continu\u00f2 a seguire le vicende politiche della citt\u00e0, e fu molto deluso nel vedere il definitivo tramonto dell'autonomia fiumana. Zanella ader\u00ec all'antifascismo attivo, e con gli autonomisti Antonio Luksich Jamini ed Angelo Adam, persegu\u00ec un'intensa opera di propaganda. Visse a Belgrado fino al 1934, poi si spost\u00f2 a Parigi, dove rimase fino all'inizio della seconda guerra mondiale.\nAl termine della guerra, Zanella fu l'ultimo difensore dell'italianit\u00e0 della citt\u00e0, opponendosi all'annessione di Fiume alla Jugoslavia. Nel 1945 chiese alle Nazioni Unite e al Consiglio dei Ministri degli Esteri (un'emanazione della conferenza di Potsdam) di restaurare lo stato libero di Fiume. Lo stato fiumano era stato la \"prima vittima del fascismo\", prima dell'Etiopia e dell'Albania. I suoi sforzi furono vani. \nMor\u00ec a Roma nel 1959. \u00c8 sepolto a Roma, al cimitero del Verano."}
{"id": "1073103", "revid": "123307303", "url": "https://it.wikipedia.org/wiki?curid=1073103", "title": "Altair (disambigua)", "text": ""}
{"id": "1073106", "revid": "1075510", "url": "https://it.wikipedia.org/wiki?curid=1073106", "title": "Antonio Riccoboni", "text": "Biografia.\nDopo essere vissuto a lungo nel paese natale, dedicandosi all'insegnamento privato, nel 1570 si rec\u00f2 a Padova dove studi\u00f2 con Paolo Manuzio, Marc-Antoine Muret e Carlo Sigonio. Nel febbraio del 1571 si addottor\u00f2 presso lo Studio di Padova in diritto civile prima e poi in diritto canonico e l'anno successivo ottenne la cattedra di retorica nella stessa universit\u00e0, succedendo a Giovanni Fasolo. Fu autore di commenti alla \"Poetica\" e all\"'Etica Nicomachea\" di Aristotele."}
{"id": "1073111", "revid": "767487", "url": "https://it.wikipedia.org/wiki?curid=1073111", "title": "Ovale di Cassini", "text": "In matematica, un ovale di Cassini \u00e8 un luogo geometrico di punti \"p\" del piano tali che, considerati due punti del piano prefissati \"q\"1 e \"q\"2, \u00e8 costante il prodotto della distanza di \"p\" da \"q\"1 per la distanza di \"p\" da \"q\"2.\nFormalmente, se denotiamo con dist(\"a\",\"b\") la distanza tra due punti \"a\" e \"b\" del piano, i punti di un ovale di Cassini soddisfano una equazione\nnella quale \"b\" \u00e8 una opportuna costante numerica. \nI punti \"q\"1 e \"q\"2 sono detti fuochi dell'ovale.\nGli ovali di Cassini prendono il loro nome dall'astronomo Giovanni Domenico Cassini; talora sono chiamati ovali cassiniani.\nSe consideriamo che i fuochi siano \"q\"1 = (\"a\",0) e \"q\"2 = (-\"a\",0), i punti dell'ovale soddisfano l'equazione \nEquazioni equivalenti in coordinate cartesiane sono \ne\nUna equazione equivalente in coordinate polari \u00e8 \nLa forma dell'ovale dipende dal rapporto \"b\"/\"a\". Quando \"b\"/\"a\" \u00e8 maggiore di 1 il luogo \u00e8 costituito da un singolo cappio connesso. Quando \"b\"/\"a\" \u00e8 inferiore a 1, il luogo \u00e8 costituito da due cappi sconnessi. Quando \"b\"/\"a\" = 1, il luogo si riduce a una lemniscata.\nSe \"a\" = \"b\" la curva \u00e8 razionale, ma in generale l'ovale di Cassini presenta una coppia di punti doppi all'infinito nel piano proiettivo complesso, per x = \u00b1\"i\", \"y\" = 1 e \"z\" = 0 e nessun'altra singolarit\u00e0; essa quindi \u00e8 una curva algebrica piana di genere 1, e quindi \u00e8 birazionalmente equivalente a una curva ellittica.\nApplicando una omotetia, cio\u00e8 sostituendo \"ax\" con \"x\" e \"ay\" con \"y\", otteniamo la famiglia di curve ad un parametro caratterizzate dell'equazione\nche ha come j-invariante\nSi osservi che la definizione dell'ovale di Cassini si pu\u00f2 assimilare alla ellisse, curva per la quale \u00e8 costante, invece di un prodotto di distanze, la somma "}
{"id": "1073113", "revid": "599", "url": "https://it.wikipedia.org/wiki?curid=1073113", "title": "Ovale cassiniano", "text": ""}
{"id": "1073116", "revid": "14691", "url": "https://it.wikipedia.org/wiki?curid=1073116", "title": "Musica keniota", "text": ""}
{"id": "1073118", "revid": "14691", "url": "https://it.wikipedia.org/wiki?curid=1073118", "title": "Musica nigeriana", "text": ""}
{"id": "1073124", "revid": "2210568", "url": "https://it.wikipedia.org/wiki?curid=1073124", "title": "Eberardo V di W\u00fcrttemberg", "text": "Biografia.\nEberardo detto \"Il Barbuto\" era figlio di Ludovico I, conte di W\u00fcrttemberg-Urach e di Mechthilde, contessa del Palatinato. Divenne conte di W\u00fcrttemberg-Urach nel 1459, succedendo al fratello Ludovico II di W\u00fcrttemberg-Urach, (1450 - 1457), dopo due anni di reggenza della madre Mechthilde.\nNel 1474 contrasse uno sfarzoso matrimonio con la nobildonna italiana Barbara Gonzaga (1456 \u2013 1503), figlia di Ludovico II Gonzaga, marchese di Mantova, appartenente ad un prestigioso e ricco casato del nord Italia. La coppia ebbe solo una figlia, deceduta che era ancora lattante.\nEberardo introdusse nel paese i \u201cFratelli della vita comunitaria\u201d, le comunit\u00e0 della cosiddetta \"devotio moderna\" favorendo la creazione di comunit\u00e0 di questo tipo in Urach, Dettingen an der Erms, Herrenberg, Einsiedel.\nSebbene non conoscesse il latino, apprezzava molto la formazione letteraria e fece tradurre un gran numero di opere latine in lingua tedesca. I resti della sua ricca biblioteca sono rimasti intatti. Nel 1477 fond\u00f2 l'Universit\u00e0 di T\u00fcbingen.\nIl 15 dicembre 1482, con il trattato di M\u00fcmsingen, stipulato con il conte di W\u00fcrttemberg-Stoccarda Eberardo VI, riusc\u00ec a riunificare le due parti del W\u00fcrttemberg: il W\u00fcrttemberg-Urach ed il W\u00fcrttemberg-Stoccarda. Trasfer\u00ec la residenza a Stoccarda e govern\u00f2 sulla contea riunita. Il 21 luglio 1495 Eberardo fu elevato al livello nobiliare di Duca dalla Dieta di Worms presieduta dall'imperatore Massimiliano I.\nEberardo non lasci\u00f2 eredi ed alla sua morte gli successe nel governo del ducato Eberardo II, gi\u00e0 Eberardo VI di W\u00fcrttemberg-Stuttgart (1447 \u2013 1504), figlio di Ulrico V.\nDiscendenza.\nEberardo e Barbara ebbero soltanto una bambina, morta in fasce:\nAltri progetti.\nseparatore\nseparatore"}
{"id": "1073127", "revid": "256896", "url": "https://it.wikipedia.org/wiki?curid=1073127", "title": "Parco Nazionale di Keran", "text": ""}
{"id": "1073136", "revid": "124270580", "url": "https://it.wikipedia.org/wiki?curid=1073136", "title": "Lissachatina fulica", "text": "La chiocciola africana gigante (Lissachatina fulica ()) \u00e8 una chiocciola di grandi dimensioni appartenente alla famiglia Achatinidae.\nOriginaria dell'Africa orientale (soprattutto Kenya e Tanzania) ma in seguito diffusasi in gran parte del mondo. \u00c8 stata inserita nella lista delle cento specie invasive molto dannose.\nDescrizione.\nIl suo guscio ha una colorazione brunastra con bande pi\u00f9 chiare o pi\u00f9 scure, \u00e8 di forma allungata e formato da spire avvolte comunemente in senso antiorario (\u00e8 molto pi\u00f9 rara la sottospecie in cui le spire si avvolgono in senso contrario al normale). Date le dimensioni \u00e8 possibile vedere distintamente a occhio nudo l'apparato boccale, formato dalla radula grazie alla quale l'animale pu\u00f2 nutrirsi raschiando il cibo. Infatti la radula \u00e8 una specie di lingua, che presenta nella parte superiore una serie di dentelli calcarei (svariate centinaia) che sono continuamente consumati e rinnovati nella parte posteriore della stessa.\nNel caso di rottura del guscio, se non sono lesi gli organi interni, \u00e8 in grado di rigenerarlo: le ghiandole salivari secerneranno una sostanza collosa ed elastica che verr\u00e0 nel tempo sostituita da uno strato di guscio vero e proprio.\nBiologia.\nCome molte altre chiocciole \u00e8 ermafrodita.\nDistribuzione e habitat.\nLa chiocciola africana gigante \u00e8 nativa dell'Africa orientale ed \u00e8 probabilmente la chiocciola gigante africana pi\u00f9 diffusa al mondo.\nTassonomia.\nSono note le seguenti sottospecie:\nSpecie invasiva.\nDurante la seconda guerra mondiale furono introdotti un certo numero di \"Achatina fulica\" a scopo alimentare nel sud delle isole del Pacifico; tuttavia, la dispersione di alcuni esemplari, favorita dalla loro estrema adattabilit\u00e0, ne causarono la proliferazione incontrollata.\nNel tentativo di contenere biologicamente questa specie, nelle stesse isole \u00e8 stata successivamente introdotta la specie carnivora \"Euglandina rosea\", meglio conosciuta come \"lumaca lupo\", con conseguenze catastrofiche. La lumaca lupo, infatti, ha predato le specie endemiche appartenenti al genere \"Partula\", portandone molte all'estinzione."}
{"id": "1073140", "revid": "72396", "url": "https://it.wikipedia.org/wiki?curid=1073140", "title": "Aree naturali protette in Togo", "text": "In Togo le aree naturali protette sono composte da tre parchi nazionali, dieci riserve faunistiche e ottantaquattro riserve forestali.\nParchi nazionali.\nIn ordine di grandezza:"}
{"id": "1073151", "revid": "124384871", "url": "https://it.wikipedia.org/wiki?curid=1073151", "title": "Alessandro Mancini", "text": "Biografia.\nNato a San Marino il 4 ottobre 1975. \u00c8 sposato e ha una figlia; ha ottenuto il diploma di scuola media superiore presso l'istituto tecnico industriale con specializzazione in elettronica. Libero professionista, \u00e8 stato presidente del collegio dei periti della Repubblica di San Marino dal 2005 al 2007.\nAttivit\u00e0 politica.\nSi iscrive al Partito Socialista Sammarinese nel 1992, viene eletto nella direzione del partito nel 1997, ed entra nella segreteria politica nel 2003. Nel 2005 a seguito della unificazione tra il Partito Socialista e il Partito dei Democratici, nasce il Partito dei Socialisti e dei Democratici in cui viene riconfermato come membro della segreteria politica del partito. Il 4 giugno 2006 viene eletto per la prima volta in Consiglio Grande e Generale (Parlamento della Repubblica) nelle file del Partito dei Socialisti e dei Democratici, alle elezioni politiche del novembre 2008 viene riconfermato; in seguito all'emersione di divergenze politiche, esce dal Partito dei Socialisti e dei Democratici. Il 30 settembre 2009 nasce il Partito Socialista Riformista Sammarinese. di cui \u00e8 fondatore e membro della Segreteria politica. Alle elezioni politiche generali dell'11 novembre 2012, viene rieletto in Consiglio Grande e Generale, nelle file del Partito Socialista. Riconfermato anche nella tornata elettorale del 2016. Dal 2014 al 2019 ricopre l'incarico di Presidente del Gruppo parlamentare del Partito Socialista. L'8 dicembre 2019, a seguito della caduta del Governo, vengono indette nuove elezioni politiche generali, i candidati del Partito Socialista decidono di presentarsi in una lista denominata Noi Per la Repubblica. Alessandro Mancini viene eletto in Consiglio Grande Generale nella XXX legislatura. Il 1 Aprile 2020 viene eletto Capitano Reggente (Capo di Stato).\nIncarichi istituzionali attualmente ricoperti XXX legislatura dal dicembre 2019.\nEletto in Consiglio Grande e Generale nel Gruppo Consigliare di NOI PER LA REPUBBLICA\nCapitano Reggente (Semestre Aprile \u2013 Ottobre 2020) http://www.reggenzadellarepubblica.sm/on-line/home.html\nPresidente della Commissione parlamentare Finanze, Bilancio e Programmazione; Artigianato, Industria, Commercio; Turismo, Servizi, Trasporti e Telecomunicazioni, Lavoro e Cooperazione - https://www.consigliograndeegenerale.sm/on-line/home/organismi-istituzionali-e-commissioni-consiliari/commissioni-consiliari-permanenti/elenco-commissioni-consiliari-permanenti/scheda17016541.html\nMembro della Commissione Urbanistica (CPT)\nMembro del Consiglio dei XII\nMembro Gruppo Sammarinese Unione Interparlamentare"}
{"id": "1073159", "revid": "1543377", "url": "https://it.wikipedia.org/wiki?curid=1073159", "title": "Linea di universo", "text": "La linea di universo o linea oraria (in alcune traduzioni da testi divulgativi inglesi linea di mondo) \u00e8 un concetto teorico ampiamente utilizzato in cosmologia. Essa \u00e8 una rappresentazione schematica del percorso che un oggetto compie nello spaziotempo (o cronotopo) e pu\u00f2 essere vista come la generalizzazione in uno spazio a quattro dimensioni (poich\u00e9 \u00e8 presente anche la coordinata temporale) del concetto di traiettoria di un corpo. Il primo a introdurre tale concetto fu Hermann Minkowski.\nDefinizione.\nSpaziotempo classico.\nDopo aver scelto un sistema di riferimento, la traiettoria di un oggetto nello spazio \u00e8 determinata dalle sue tre coordinate spaziali\nche mutano al variare del tempo formula_2. Una traiettoria \u00e8 quindi una curva nello spazio.\nNello spaziotempo quadridimensionale ogni evento \u00e8 caratterizzato da quattro coordinate, tre spaziali ed una temporale. La traiettoria dell'oggetto \u00e8 quindi descritta da una curva simile alla precedente\ncui \u00e8 stata aggiunta una variabile temporale. Una curva di questo tipo \u00e8 detta linea di universo.\nAd esempio, una persona o un oggetto che, semplicemente, stanno fermi nel punto formula_4, sono descritti da una linea di universo \"verticale\", in cui si muove solo la prima coordinata temporale: \nDato che la posizione non varia ma il tempo continua a scorrere.\nRelativit\u00e0 ristretta.\nNella fisica classica, il concetto di linea di universo non differisce molto da quello di traiettoria: le due nozioni sono interscambiabili, e per passare dall'una all'altra \u00e8 sufficiente togliere o inserire la variabile temporale \"formula_2\". La nozione di linea di universo\nacquista per\u00f2 una notevole importanza nella formulazione della relativit\u00e0 ristretta di Albert Einstein. In relativit\u00e0 ristretta le nozioni di spazio e tempo non sono infatti pi\u00f9 assolute e dipendono dal sistema di riferimento scelto. Lo spaziotempo \u00e8 un oggetto quadridimensionale, la cui suddivisione in spazio e tempo non \u00e8 pi\u00f9 assoluta ma dipende dall'osservatore. Questo oggetto quadridimensionale \u00e8 modellato secondo la geometria dello spaziotempo di Minkowski.\nPoich\u00e9 lo spazio 3-dimensionale non \u00e8 pi\u00f9 univocamente definito (ma dipende dal sistema di riferimento dell'osservatore), non lo \u00e8 pi\u00f9 neppure la nozione di traiettoria come curva nello spazio 3-dimensionale. Resta per\u00f2 ben definita la nozione di linea di universo, nel modo seguente.\nUna linea di universo nello spaziotempo di Minkowski \u00e8 una curva differenziabile i cui vettori tangenti sono tutti di tipo tempo, orientati positivamente.\nUn vettore formula_7 nello spaziotempo di Minkowski \u00e8 di tipo tempo se \ndove formula_9 \u00e8 la velocit\u00e0 della luce. Ovvero lo spazio percorso dalla luce nell'intervallo di tempo che separa i due eventi \u00e8 maggiore dello spazio che li separa. Ci\u00f2 significa che i due eventi possono essere collegati da un segnale trasmesso con qualcosa che viaggi a velocit\u00e0 inferiore a quella della luce. In altre parole, il vettore tangente alla curva \u00e8 sempre contenuto nel cono di luce. Questa condizione \u00e8 equivalente alla richiesta che la velocit\u00e0 dell'oggetto sia in ogni istante inferiore a quella della luce, come richiesto dalla teoria della relativit\u00e0.\nIn generale si definisce linea di universo anche quella percorsa dalla luce, cio\u00e8 da un fotone: in questo caso il vettore tangente \u00e8 sempre di tipo luce, cio\u00e8\nLa linea di universo in questo caso \u00e8 una retta contenuta nel cono di luce. Generalmente, si scelgono delle unit\u00e0 di misura in cui formula_11 (ad esempio le unit\u00e0 di misura di Planck): in questo modo la linea di universo di un fotone \u00e8 una retta inclinata di 45\u00b0 rispetto all'asse temporale. Ad esempio, si possono prendere come coordinate temporali gli anni e come coordinate spaziali gli anni-luce: per definizione, la luce percorre un anno luce all'anno, e quindi formula_11."}
{"id": "1073162", "revid": "75775", "url": "https://it.wikipedia.org/wiki?curid=1073162", "title": "Linea di mondo", "text": ""}
{"id": "1073168", "revid": "2146488", "url": "https://it.wikipedia.org/wiki?curid=1073168", "title": "Parabrezza", "text": "Il parabrezza di un aeromobile, un autoveicolo, un autocarro o di un motoveicolo o altre categorie di mezzi \u00e8 la finestratura anteriore dell'abitacolo a protezione dall'aria. I moderni parabrezza sono costituiti generalmente da vetro laminato, ovvero formato da due lastre di vetro e da uno strato di plastica intermedio, vengono fissati perimetralmente alla carrozzeria mediante guarnizioni e collanti. La finestratura posteriore invece \u00e8 il lunotto.\nI parabrezza delle moto sono costituiti di solito da plastica acrilica. Come dice il nome, la sua principale funzione \u00e8 di proteggere il conducente dal vento, ovvero dall'impatto dell'aria con il veicolo in movimento.\nFunzione.\nIl parabrezza ha la funzione di proteggere principalmente gli occupanti del veicolo dall'impatto dell'aria durante la marcia, dalle temperature estreme e da parti volanti come polvere, insetti e sassi, oltre ad essere un componente integrante della carrozzeria e fornire una struttura aerodinamica. Pu\u00f2 inoltre essere applicato uno strato UV per schermare la luce ultravioletta nociva. Normalmente questo non \u00e8 per\u00f2 necessario dal momento che la maggior parte dei parabrezza sono formati da vetro laminato. La maggior parte dei raggi UV-B \u00e8 assorbita dal vetro stesso e i restanti raggi UV-B, unitamente alla maggior parte degli UV-A, sono assorbiti dallo strato intermedio di PVB.\nSicurezza.\nI primi parabrezza erano costituiti da normale vetro per finestre e potevano procurare gravi danni in caso di incidente. Essi furono sostituiti con vetro temperato ed erano installati sul telaio attraverso guarnizioni di gomma o di neoprene. Il vetro indurito quando si rompeva si frantumava in tantissimi frammenti per lo pi\u00f9 innocui. Questo tipo di parabrezza per\u00f2 poteva sbriciolarsi anche in seguito a un urto molto modesto. In modo particolare nelle auto della polizia questo risultava essere un problema e port\u00f2 allo sviluppo del vetro laminato, usato oggi dalla maggior parte delle auto. \nI moderni parabrezza integrati contribuiscono alla rigidit\u00e0 del veicolo, ma il principale scopo nell'innovazione dei parabrezza \u00e8 stata la ricerca volta a evitare lesioni dovute ai frammenti di vetro taglienti. Quelli attuali non si frantumano ma tendono a rimanere un unico pezzo anche se il vetro si rompe, a meno che esso non venga trapassato da parte a parte. I parabrezza, se installati correttamente sono essenziali per la sicurezza; insieme con il tetto dell'auto garantiscono protezione in caso di ribaltamento del veicolo.\nIn caso di piccola rottura/scheggiatura, \u00e8 possibile anche riparare il parabrezza senza sostituirlo.\nGli aerei da trasporto e da caccia (che operano ad alte quote e velocit\u00e0) sono dotati di parabrezza riscaldati internamente dalla corrente elettrica che attraversa un sottile strato di diossido di stagno, con l'effetto di avere una funzione di antiappannamento (all'interno) e antighiaccio (all'esterno). Il riscaldamento del vetro, poi, migliora la sua resistenza all'impatto con eventuali corpi esterni evitandone l'infragilimento quando esposto a basse temperature (alle quote di crociera la temperatura dell'aria \u00e8 di circa -50 \u00b0C).\nClassificazione.\nI parabrezza possono essere prodotti con varie caratteristiche anche a seconda di limiti produttivi:\nCaratteristiche.\nI parabrezza possono avere le seguenti caratteristiche."}
{"id": "1073170", "revid": "1442080", "url": "https://it.wikipedia.org/wiki?curid=1073170", "title": "1. Fu\u00dfball-Club Saarbr\u00fccken", "text": "L'1. FC Saarbr\u00fccken \u00e8 una societ\u00e0 di calcio tedesca di Saarbr\u00fccken, Saarland. I suoi colori sociali sono il blu e il nero. Milita in 3. Liga, terza divisione del campionato tedesco di calcio. Come molte altre societ\u00e0 tedesche, il Saarbr\u00fccken ha una squadra di calcio femminile.\nLo stadio di casa \u00e8 il Ludwigsparkstadion (35\u00a0303 posti).\nStoria.\nInizi.\nIl club nacque nel 1903 come settore del \"Turnverein Malstatt\", questi si divise nel 1907 con il nome \"FV Malstatt-Burbach\" che venne rinominato nel 1909 \"FV Saarbr\u00fccken\".\nSotto il Terzo Reich.\nFece la sua prima apparizione in prima divisione nel 1935 nella Gauliga S\u00fcdwest/Mainhessen, una delle sedici leghe regionali create dal Terzo Reich, nel 1940 venne trasferito nella Gauliga Westmark lega che vinse l'anno successivo. Nel 1943 vinse nuovamente la divisione ma venne sconfitto nei play-off dal (0-3). L'anno successivo venne battuto nei quarti di finale dal . Durante gli ultimi anni della guerra (1943-1945) la squadra gioc\u00f2 con il nome \"Kriegsspielgemeinschaft Saarbr\u00fccken\" insieme al \"SC 07 Altenkessel\".\nIl dopoguerra e l'esilio in Francia.\nAlla fine della guerra le autorit\u00e0 alleate smantellarono tutte le associazioni presenti sul suolo tedesco, associazioni calcistiche comprese. Nel 1945 la societ\u00e0 \u00e8 stata rifondata con il nome di \"1. FC Saarbr\u00fccken\". Gioc\u00f2 le prime tre stagioni nella Oberliga S\u00fcdwest (prima divisione), vincendola nel 1946. Sempre in quegli anni, la regione della Saar era occupata delle autorit\u00e0 francesi che fecero molti sforzi per far s\u00ec che la regione si unisse alla Francia, o che perlomeno si distaccasse dalla Germania.\nQuesto fatto nello sport \u00e8 noto poich\u00e9 la Saar ha partecipato come nazione indipendente alle Olimpiadi del 1952 e alle qualificazioni dei Mondiali di calcio del 1954; \u00e8 stato creato, seppur breve tempo, un campionato di calcio (la Ehrenliga Saarland), ma a differenza delle altre squadre il Saarbr\u00fccken non and\u00f2 a giocare nel campionato fittizio, bens\u00ec si trasfer\u00ec nella seconda divisione del campionato francese sotto il nome di \"FC Sarrebruck\". Vinse la divisione facilmente con sei punti di vantaggio dalla seconda, i Girondins Bordeaux, ma non pot\u00e9 andare in prima divisione, poich\u00e9 sarebbe stato un grande imbarazzo per la federcalcio francese avere in prima divisione una squadra tedesca.\nA causa di questo fatto, il Saarbr\u00fccken si ritir\u00f2 dal campionato francese, giocando i due anni seguenti delle amichevoli. Durante la stagione 1949-50 organizz\u00f2 la \"Internationaler Saarland Pokal\" (Coppa Internazionale della Saar), il club gioc\u00f2 parecchie partite contro squadre provenienti da Austria, Cile, Danimarca, Francia, Svezia, Svizzera e Jugoslavia. Il torneo \u00e8 stato sospeso nel 1952 con la richiesta di annessione della Federcalcio della Saar alla DFB.\nIl Saarbr\u00fccken \u00e8 stato il primo avversario di una squadra italiana nelle moderne Coppe europee, avendo affrontato il Milan nel primo turno della prima edizione della neonata Coppa dei Campioni nel 1955, come rappresentante della Saar. Dopo essersi a sorpresa imposto all'andata a San Siro per 4-3 venne eliminato a seguito della sconfitta casalinga al ritorno per 4-1 (doppietta di Valentino Valli, rete di Eros Beraldo e un'autorete).\nIl ritorno in Germania e l'ingresso in Bundesliga.\nL'1. FC Saarbr\u00fccken ritorn\u00f2 nel campionato tedesco nel 1952, venendo inserita in Oberliga S\u00fcdwest, vinse la divisione ma venne sconfitto in finale dallo Stoccarda (1-2). Negli anni seguenti poi vinse solo una volta l'Oberliga (1961). Nel 1963 la Germania vide la creazione della Bundesliga, la massima serie tedesca. Sedici squadre dovevano essere selezionate secondo criteri di prestazione, economici, e di posizione geografica, per far s\u00ec che la nuova competizione coinvolgesse tutta la nazione.\nLe prime otto venivano scelte in base ai risultati nelle divisioni regionali e nei turni nazionali. La scelta, per quanto riguarda la Saar, ricadde sullo Saarbr\u00fccken: questa decisione fu oggetto di molte polemiche, in quanto, stando ai risultati, meritavano di essere scelte l'FK Pirmasens e il Wormatia Worms; la verit\u00e0 era che la societ\u00e0 aveva avuto rapporti molto cordiali con Hermann Neuberger, a quel tempo figura molto importante nel calcio tedesco e membro della commissione selezionatrice. Alla fine della prima stagione, l'1. FC Saarbr\u00fccken fu in qualche modo castigato: retrocesse infatti in Regionalliga S\u00fcdwest (il secondo livello del campionato) a sette punti dalla salvezza. I tre anni seguenti fin\u00ec ai primi posti della divisione, ma fu sempre eliminata ai play-off.\nIl club riusc\u00ec ad essere promosso in Bundesliga solo nel 1976, dopo essere giunto al primo posto in Zweite Bundesliga. Dopo essere rimasto per due anni in Bundesliga, retrocesse nuovamente in seconda serie, e nel 1981 scivol\u00f2 addirittura in Amateur Oberliga S\u00fcdwest, la terza divisione. Ritorn\u00f2 in Bundesliga nel 1986 e nel 1993, ma in entrambi i casi retrocesse dopo solo un anno. La retrocessione del 1993 \u00e8 arrivata dopo vari risultati negativi nel finale di stagione, subendo nove sconfitte nelle ultime nove giornate di campionato. \nCrisi finanziaria: tra la quarta divisione e la semifinale di Coppa.\nNella stagione 1995 la societ\u00e0 fu travolta da una crisi finanziaria e retrocesse giocoforza in Regionalliga West/S\u00fcdwest. Da questo periodo in poi il Saarbr\u00fccken si mosse molto frequentemente dalla seconda alla terza divisione.\nNella stagione 2019-2020 il club riusc\u00ec a raggiungere la semifinale di Coppa di Germania, eliminando ai quarti di finale il Fortuna D\u00fcsseldorf ai tiri di rigore, dopo che il portiere Daniel Batz riusc\u00ec a parare un rigore nei tempi regolamentari e ben quattro nella sequenza finale. Si tratt\u00f2 del primo club di quarta divisione capace di raggiungere tale piazzamento. Il 9 giugno 2020, alla ripresa della stagione agonistica dopo la sospensione dovuta alla pandemia di COVID-19, il club venne battuto per 3-0 dal in semifinale.\nDopo sei stagioni viene promosso in 3. Liga.\nStrutture.\nStadio.\nDal 1953 il club disputa le proprie gare interne nel Ludwigsparkstadion, che sorge a Saarbr\u00fccken e che pu\u00f2 ospitare 16.000 spettatori.\nNella sua storia ha ospitato anche le partite di qualificazione al della .\nStatistiche e record.\nPartecipazione ai campionati e ai tornei internazionali.\nCampionati nazionali.\nIn passato il club \u00e8 arrivato per due volte alla finale per il titolo: nella Gauliga 1942-1943 e nell'Oberliga 1951-1952, venendo battuto rispettivamente da e dallo ; stante la situazione politica del Protettorato della Saar ha anche partecipato al campionato francese. In seguito \u00e8 stato ammesso alla prima edizione della Bundesliga, venendo subito retrocesso. In questo campionato ha ottenuto come miglior risultato il quattordicesimo posto nel 1976-1977, che rappresenta l'unica salvezza ottenuta dal club.\nDalla stagione 1963-1964 alla 2021-2022 compresa il club ha ottenuto le seguenti partecipazioni ai campionati nazionali:\nTornei internazionali.\nIl club vanta una sola partecipazione alle competizioni europee, avendo preso parte come rappresentante del Protettorato della Saar alla Coppa dei Campioni 1955-1956, la prima edizione di questo torneo: \u00e8 stato sorteggiato col , ha vinto 4-3 a Milano ma poi \u00e8 stato battuto per 4-1 in casa.\nAlla stagione 2021-2022 il club ha ottenuto le seguenti partecipazioni ai tornei internazionali:\nOrganico.\nRosa 2020-2021.\n\"Aggiornata al 5 ottobre 2020\".\nRosa 2019-2020.\n\"Aggiornata al 30 gennaio 2020\"."}
{"id": "1073172", "revid": "474175", "url": "https://it.wikipedia.org/wiki?curid=1073172", "title": "Sidirokastro", "text": "Sidirokastro () \u00e8 un ex comune della Grecia nella periferia della Macedonia Centrale (unit\u00e0 periferica di Serres) con 10.598 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Sintiki.\nSi trova vicino alla valle fertile del fiume di Strimone, sulla banca del fiume di Krousovitis. Sidirokastro appartiene alla Macedonia Centrale ed \u00e8 il luogo di comunicazione tra la Grecia ed l'Europa nord-orientale. \u00c8 una destinazione turistica con delle viste interessanti, quali il castello di pietra medioevale, le rovine Bizantine, le stazioni termali naturali e una bella natura.\nGeografia.\nSidirokastro \u00e8 situata nella vallata del fiume Strimone, nella Grecia settentrionale, a 25 chilometri nord-ovest della citt\u00e0 di Serres. Il centro abitato si sviluppa lungo il torrente Krousovitis, ed \u00e8 compreso fra le montagne di Angistro e di Vrontou (nord) ed il fiume Strimone. Le catene montuose di Kerkini, di Angistro e di Orvilos formano i confini naturali della zona con i paesi Balcani limitrofi. La zona intorno a Sidirokastro \u00e8 ricca di minerali (marmo, lignite, manganese, rame, fosfati, ferro, cromite, dolomite, uranio) e sorgenti termali.\nStoria.\nI primi abitanti della zona furono la trib\u00f9 di Sintii, che abitavano nella zona denominata in seguito come Sintiki. Essa era una delle province della prefettura di Serres, di cui Sidirokastro era la capitale. Un importante episodio storico fu la battaglia di Kleidion avvenuta il 4 ottobre del 1014 durante la guerra bizantino-bulgara, presso il passaggio di Kleidion sul fiume Strimone. L'esercito Bizantino fu condotto dall'imperatore Basilio II, che fu riconosciuto nella storia con l'appellativo di Bulgaroctono (massacratore dei Bulgari), per aver fatto accecare 14000 Bulgari. Il 20 settembre 1383, Sidirokastro fu conquistata dagli Ottomani e ribattezzata \"Demir Hisar\". Durante la dominazione turca divenne sede di una \"kaza\"e fu inclusa all'interno del territorio del sangiaccato di Siroz. Nel 1912, nel corso della prima guerra balcanica, Demir Hisar fu conquistata dall'esercito bulgaro guidato dal generale Georgi Todorov e ribattezzata \u0412\u0430\u043b\u043e\u0432\u0438\u0449\u0430 (\"Valovi\u0161ta\"). Nella successiva seconda guerra balcanica la cittadina fu conquistata dall'esercito greco il 27 giugno 1913. Il trattato di pace di Bucarest assegn\u00f2 Sidirokastro alla Grecia. In seguito a tali accordi le autorit\u00e0 di Atene fecero affluire nella cittadina centinaia di famiglie greche provenienti dal villaggio di Melnik, assegnato nel frattempo alla Bulgaria. Contemporaneamente, numerose famiglie bulgare o slavo-macedoni furono costrette a lasciare Sidirokastro e a rifugiarsi all'interno dei confini bulgari. Nel 1916, nel corso della prima guerra mondiale, nonostante l'iniziale neutralit\u00e0 greca, fu nuovamente occupata dalle truppe bulgare. L'esercito greco riprese Sidirokastro il 21 settembre del 1918. A seguito della sconfitta nella guerra con la Turchia nel 1922 e al successivo scambio di popolazioni tra i due paesi, s'insediarono nella cittadina centinaia di famiglie greche provenienti dall'Asia Minore, dalle regioni del mar Nero e dalla Tracia orientale. Nell'aprile del 1941, dopo l'invasione della Grecia da parte delle forze dell'Asse, Sidirokastro fu inclusa nella zona d'occupazione militare bulgara. Gli invasori lasciarono la citt\u00e0 nel 1944 contemporaneamente al ritiro delle forze naziste dalla Grecia.\nInfrastrutture e trasporti.\nStrade.\nLa principale via d'accesso a Sidirokastro \u00e8 l'autostrada A25, che forma il troncone finale della Strada europea E79 e unisce Salonicco al valico di frontiera con la Bulgaria di Promachonas.\nFerrovie.\nSidirokastro dispone di una stazione lungo la ferrovia Salonicco-Alessandropoli."}
{"id": "1073173", "revid": "156259", "url": "https://it.wikipedia.org/wiki?curid=1073173", "title": "Micio Tempio", "text": ""}
