{"id": "1230881", "revid": "1543377", "url": "https://it.wikipedia.org/wiki?curid=1230881", "title": "Rugby School", "text": "La Rugby School \u00e8 una scuola superiore privata della citt\u00e0 di Rugby. \u00c8 una delle pi\u00f9 antiche scuole private d'Inghilterra. Questa scuola \u00e8 ricordata nella storia soprattutto per la leggenda di William Webb Ellis, che avrebbe inventato il gioco del rugby, proprio nel prato dell'omonima scuola, agli inizi del XIX secolo.\nStoria.\nLa Rugby School venne fondata nel 1567 per lascito testamentario di Lawrence Sheriff, che aveva fatto fortuna come fornitore di drogheria alla corte di Elisabetta I d'Inghilterra.\nLa scuola avrebbe dovuto essere una \"grammar school\" gratuita per i ragazzi di Rugby di dove Sheriff era originario.\nLa scuola fu rifondata da Thomas Arnold durante il suo periodo da preside, dal 1828 al 1841.\nLa sua riforma dei programmi scolastici e dell'amministrazione \u00e8 considerata precorritrice delle \"public school\" di et\u00e0 vittoriana. Il sistema educativo di Arnold si articolava su tre temi: i principi morali e religiosi, la condotta da gentiluomini, i risultati scolastici.\nL'opera di questo educatore \u00e8 stata immortalata nel libro di Thomas Hughes \"Tom Brown's School Days.\"\nLa Rugby School \u00e8 una delle sette \"public school\" originarie indicate nel \"Public Schools Act\" del 1868.\nIl Rugby football.\nIl gioco del rugby deve il suo nome alla Rugby School, anche se la storia dell'invenzione delle regole da parte degli studenti nel 1845 si \u00e8 rivelata essere una leggenda. infatti, non c'erano regole codificate a Rugby ai tempi di Webb Ellis (1816\u20131825). Le partite erano giocate dagli allievi, non dagli insegnanti; perci\u00f2 le regole era una questione di abitudine, non erano scritte e venivano spesso modificate ad ogni nuovo arrivo di studenti. L'unica fonte della leggenda \u00e8 Matthew Bloxam, un ex-allievo ma non contemporaneo di Webb Ellis: nell'ottobre 1876, quattro anni dopo la morte di Webb Ellis, in una lettera al giornale scolastico \"The Meteor\" egli cit\u00f2 un amico non precisato che gli avrebbe raccontato la storia. Bloxam elabor\u00f2 ancora la storia quattro anni dopo in un'altra lettera a \"The Meteor\", ma non rivel\u00f2 mai la sua fonte. Richard Lindon, un calzolaio che aveva la bottega di fronte alla scuola, viene considerato l'inventore della palla ovale."}
{"id": "1230884", "revid": "78273", "url": "https://it.wikipedia.org/wiki?curid=1230884", "title": "Onda plasmonica acustica", "text": ""}
{"id": "1230886", "revid": "767487", "url": "https://it.wikipedia.org/wiki?curid=1230886", "title": "Mesaieed", "text": "Mesaieed (arabo: \u0645\u0633\u064a\u0639\u064a\u062f, traslitterato anche \"Musay'id\" e \"Umm Sa'id\") \u00e8 una municipalit\u00e0 del Qatar di 9.870 abitanti. "}
{"id": "1230888", "revid": "693190", "url": "https://it.wikipedia.org/wiki?curid=1230888", "title": "Publio Muzio Scevola (console 133 a.C.)", "text": "Biografia.\n\u00c8 considerato da Pomponio nel suo Enchiridion uno dei \"tres\" \"qui fondaverunt ius civile\" insieme a Manio Manilio Nepote e Marco Giunio Bruto.\nFu tribuno nel 141 a.C., pretore nel 136 a.C. e console nel 133 a.C.\nDurante il tribunato fece votare una legge che sanzionava con la pena di morte il magistrato che si facesse corrompere nell\u2019amministrazione della giustizia.\nDurante il suo consolato, Publio Cornelio Scipione Nasica Serapione si oppose a Tiberio Gracco nella corsa ad un secondo mandato di tribuno. Muzio aveva una predilezione per Gracco, poich\u00e9 era pi\u00f9 propenso ad ascoltare i desideri della popolazione. Scipione continu\u00f2 a protestare e fece mobilitare la criminalit\u00e0 che uccise Gracco. Nonostante ci\u00f2 Muzio non prese provvedimenti.\nDivenne pontefice massimo nel 131 a.C. dopo la morte di suo fratello, Publio Licinio Crasso Muciano. Fu l'ultimo pontefice che pubblic\u00f2 gli \"Annales maximi\", una lista degli eventi accaduti nel corso dell'anno."}
{"id": "1230893", "revid": "125354102", "url": "https://it.wikipedia.org/wiki?curid=1230893", "title": "Roberto Del Giudice", "text": "Biografia.\nDopo aver frequentato l'Accademia nazionale d'arte drammatica, negli anni sessanta ha una breve esperienza come attore in radio, teatro e televisione interpretando piccoli ruoli.\nHa prestato la voce a molti personaggi animati, sia del cinema che della televisione: \u00e8 stato ad esempio Benny il taxi in \"Chi ha incastrato Roger Rabbit\", Zazu ne \"Il re leone\" e nei seguiti \"Il re leone II - Il regno di Simba\" e \"Il re leone 3 - Hakuna Matata\", Roberto Sedinho (Roberto Hongo) in \"Holly e Benji\" (solo nelle prime tre serie), Conte Dracula in \"Carletto il principe dei mostri\", Lupo de' Lupis (nella terza edizione italiana), la seconda voce di Miss Piggy nel \"Muppet Show\", la seconda voce di Bo Duke (interpretato da John Schneider) nella serie televisiva \"Hazzard\", Neelix in ', Taiso in ', Yess-man in \"SilverHawks\", Nabeshin in \"Excel Saga\" e la Morte ne \"I Griffin\".\nHa prestato la voce anche a Lee Majors nelle serie tv \"La grande vallata\" e \"L'uomo da sei milioni di dollari\", a Terry Jones nel \"Monty Python's Flying Circus\" e al caporale Reyes, nella versione colorata digitalmente della serie \"Zorro\", prodotta dalla Disney negli anni cinquanta e sessanta. Inoltre ha doppiato Fiocco di neve nel secondo e terzo film di Stuart Little in sostituzione di Paolo Bonolis nel primo film.\nRoberto Del Giudice \u00e8 noto soprattutto per essere stato la voce di Lupin III in tutti gli anime dedicati al personaggio, compreso anche \"Il castello di Cagliostro\" (partecipando al terzo doppiaggio del film, eseguito per conto della Mikado nel 2007, in occasione della prima proiezione del lungometraggio nei cinema italiani). Questo \u00e8 probabilmente l'ultimo lavoro di Del Giudice su Lupin III insieme ai film televisivi del 2004 e del 2005, al quarto doppiaggio del film \"La pietra della saggezza\" e al doppiaggio del videogioco \"\".\nHa diretto il doppiaggio delle edizioni italiane di film come \"Nikita\" di Luc Besson, \"Allucinazione perversa\" di Adrian Lyne, \"Il padre della sposa\" di Charles Shyer, \"Haunting - Presenze\" di Jan de Bont e \"Prova a incastrarmi\" di Sidney Lumet; sempre come direttore del doppiaggio, tra i suoi lavori figurano anche serie televisive quali \"Beverly Hills 90210, Xena - Principessa guerriera,\" \"Walker Texas Ranger\", \"Dr. House - Medical Division\" e alcuni film d'animazione di Lupin III, tra cui Lupin III - Trappola mortale, , Lupin III - Alcatraz Connection e .\nNel 2004 si \u00e8 aggiudicato la terza edizione della targa \"Franco Latini - Le voci di Cartoonia\".\n\u00c8 morto il 25 novembre 2007 all'et\u00e0 di 67 anni dopo una lunga malattia. Il corpo \u00e8 stato seppellito al cimitero Flaminio."}
{"id": "1230894", "revid": "51120374", "url": "https://it.wikipedia.org/wiki?curid=1230894", "title": "Ponte scaligero", "text": ""}
{"id": "1230897", "revid": "543975", "url": "https://it.wikipedia.org/wiki?curid=1230897", "title": "Spinplasmonica", "text": "La spinplasmonica \u00e8 un campo della nanotecnologia che combina la spintronica e la plasmonica.\nFu creata da un gruppo di ricercatori dell'Universit\u00e0 dell'Alberta."}
{"id": "1230899", "revid": "125411778", "url": "https://it.wikipedia.org/wiki?curid=1230899", "title": "Stazione di Roseto Capo Spulico", "text": "La stazione di Roseto Capo Spulico \u00e8 una stazione ferroviaria italiana che si trova lungo la ferrovia Jonica. L'impianto risulta privo di traffico dal giugno 2016\nStoria.\nLa stazione, aperta insieme alla linea nel 1875 circa, fino agli anni 60 del '900 si trovava in un piccolo casolare sito a pochi metri dalla posizione attuale.\nStrutture e impianti.\nInizialmente dotata di binario d'incrocio, ne viene privata il 19 dicembre 2013, rimanendo per\u00f2 funzionale ai fini del distanziamento dei treni.\nMovimento.\nLa stazione \u00e8 servita da alcuni collegamenti automobilistici sostitutivi gestiti da Trenitalia"}
{"id": "1230900", "revid": "186563", "url": "https://it.wikipedia.org/wiki?curid=1230900", "title": ".BAT", "text": ""}
{"id": "1230901", "revid": "770685", "url": "https://it.wikipedia.org/wiki?curid=1230901", "title": "Partito Democratico dei Pensionati della Slovenia", "text": "Il Partito Democratico dei Pensionati della Slovenia (in sloveno \"Demokrati\u010dna Stranka Upokojencev Slovenije\", abbreviato in \"DeSUS\") \u00e8 un partito politico sloveno.\nStoria.\nNato nel 1991, il partito ha formato per le elezioni del 1992 una lista unica con il \"Partito del Rinnovamento Democratico\" e altri partiti minori, trasformata nel 1993 in partito unico con il nome di Lista Unita dei Socialdemocratici. Nel 1996, dopo l'abbandono del governo da parte dei Socialdemocratici, alcuni membri ristabilirono il Partito dei Pensionati.\nIl partito si \u00e8 presentato per la prima volta autonomamente alle elezioni parlamentari del 1996, ottenendo il 4,3% e 5 seggi, e nel 1997 \u00e8 entrato a far parte del terzo governo Drnov\u0161ek.\nDa allora ha ottenuto risultati oscillanti fra il 4 e l'8% e ha fatto parte di tutti i governi a eccezione del breve governo Bajuk nel 2000.\nNel 2005 Karl Erjavec, ex-membro dei Democratici Cristiani Sloveni e di Democrazia Liberale di Slovenia, \u00e8 stato eletto presidente del partito.\nNel 2011 il partito ha abbandonato la coalizione di governo, lasciando il governo Pahor senza maggioranza e contribuendo alla sua successiva caduta. Dopo le elezioni anticipate \u00e8 entrato a fare parte del secondo governo Jan\u0161a e successivamente del governo Bratu\u0161ek."}
{"id": "1230905", "revid": "123711851", "url": "https://it.wikipedia.org/wiki?curid=1230905", "title": "Episodi di Sampei", "text": " \u00e8 una serie anime del 1980, prodotta in 109 episodi, tratta dall'omonimo manga di Takao Yaguchi.\nLista episodi.\nL'ordine seguente \u00e8 quello della messa in onda in Italia, diversa da quella giapponese. Per l'ordine originale consultare la pagina giapponese."}
{"id": "1230906", "revid": "186563", "url": "https://it.wikipedia.org/wiki?curid=1230906", "title": ".CMD", "text": ""}
{"id": "1230912", "revid": "1498232", "url": "https://it.wikipedia.org/wiki?curid=1230912", "title": "Governatorati del Kuwait", "text": "I governatorati del Kuwait (in arabo: \"muh\u0101fa\u1e93\u0101t\", sing. \"mu\u1e25\u0101fa\u1e93a\") sono la suddivisione territoriale di primo livello del Paese e sono pari a 6.\nLista.\nLa zona neutrale kuwaitiano-saudita fu soppressa nel dicembre 1969 e la parte settentrionale di 2590 km\u00b2 fu annessa al governatorato di al-Ahmadi."}
{"id": "1230918", "revid": "307923", "url": "https://it.wikipedia.org/wiki?curid=1230918", "title": "Convenzione sull'unificazione di taluni elementi del diritto dei brevetti d'invenzione", "text": "La Convenzione sull'unificazione di taluni elementi del diritto dei brevetti d'invenzione \u00e8 stata promossa dal Consiglio d'Europa, e sottoscritta il 27 novembre 1963 da alcuni stati appartenenti a tale organismo; \u00e8 entrata in vigore il 1\u00ba agosto 1980.\nAl 2013 aderiscono 13 Paesi.\nLa Convenzione si proponeva l'obiettivo di unificare alcune regole del diritto brevettuale dei vari stati. I punti principali riguardavano i requisiti di brevettabilit\u00e0 e il contenuto della domanda di brevetto.\nI principi dettati dalla Convenzione sono stati successivamente recepiti dalla Convenzione di Monaco sul Brevetto Europeo."}
{"id": "1230921", "revid": "3115", "url": "https://it.wikipedia.org/wiki?curid=1230921", "title": "Nano-ottica", "text": "La nano-ottica, o nanofotonica, \u00e8 una branca dell'ottica che studia l'interazione tra luce e materiali strutturati su scala nanometrica. La nano-ottica include l'ottica integrata, ed in particolare la fotonica del silicio e la plasmonica. \nContrariamente al nome, i dispositivi nano-ottici hanno spesso una dimensione nell'ordine del micrometro o pi\u00f9, ma le loro propriet\u00e0 dipendono da dettagli a scale pi\u00f9 piccole. Esempi di tali dispositivi includono microscopi ottici a scansione in campo prossimo (in inglese \"near-field scanning optical microscopes\", o SNOM), microscpi a scansione tunnel fotoassistita (in inglese \"photoassisted scanning tunnelling microscopes\"), modulatori elettro-ottici, fotodiodi, guide d'onda ottiche e cristalli fotonici.\nMicroscopia.\nLa microscopia tradizionale fa uso di elementi di diffrazione per focalizzare la luce al fine di aumentare strettamente la risoluzione. Ma a causa del limite di diffrazione (noto anche come criterio di Rayleigh), la luce che si propaga pu\u00f2 essere concentrata in un punto con un diametro minimo di circa la met\u00e0 della lunghezza d'onda della luce. Cos\u00ec, anche con la microscopia confocale limitata alla diffrazione, la risoluzione massima ottenibile \u00e8 dell'ordine di un paio di centinaia di nanometri.\nLe comunit\u00e0 scientifiche e industriali sono sempre pi\u00f9 interessate alla caratterizzazione dei materiali e dei fenomeni su scala di pochi nanometri, perci\u00f2 devono essere utilizzate tecniche alternative. Il microscopio a scansione di sonda (SPM, \"Scanning Probe Microscopy\") fa uso di una \u201csonda\u201d, (Di solito una piccola apertura o una punta super-appuntita), che eccita un campione a livello locale o trasmette informazioni, sempre a livello locale, da un campione raccolto e analizzato. \nL'interazione della luce con una struttura appuntita pu\u00f2 risultare nel confinamento della luce su scale pi\u00f9 piccole della lunghezza d'onda. La regione in cui la luce \u00e8 concentrata \u00e8 detta regione di campo vicino ottico. Questo effetto \u00e8 in qualche misura analogo a un parafulmine, dove il campo si concentra sulla punta. In questa regione, il campo potrebbe essere necessario per regolare la topografia della nanostruttura (vedi le condizioni de limite delle equazioni di Maxwell). Ci\u00f2 significa che il campo elettromagnetico dipender\u00e0 dalla dimensione e dalla forma della nanostruttura con la quale la luce interagisce.\nQuesto campo vicino ottico pu\u00f2 anche essere descritto come un'oscillazione ottico confinato alla superficie che pu\u00f2 variare su una scala di lunghezza di decine o di centinaia di nanometri - una scala di lunghezza inferiore alla lunghezza d'onda della luce in entrata. Ci\u00f2 pu\u00f2 fornire maggiore risoluzione spaziale al di l\u00e0 dei limiti imposti dalla legge del diffrazione nella microscopia convenzionale a campo lontano. La tecnica derivata da questo effetto \u00e8 nota come \"microscopia a campo vicino\", e apre tante nuove possibilit\u00e0 per l'imaging e la spettroscopia su scala nanometrica. Una nuova incarnazione che ha una risoluzione picometrica nel piano verticale sopra la superficie della guida d'onda \u00e8 l'interferometria a doppia polarizzazione.\nNanofotonica o ottica integrata.\nUn circuito ottico integrato consiste di un sistema che combina due o pi\u00f9 dispositivi ottici per ottenere funzionalit\u00e0 complesse similmente a quanto accade nei circuiti integrati elettrici.\nLo studio dell'ottica integrata ha il potenziale di rivoluzionare il settore delle telecomunicazioni (telecom), delle comunicazioni all'interno dei centri di elaborazione dati (datacom), e all'interno di computer (computercom). Infatti, l'ottica integrata pu\u00f2 fornire dispositivi liberi da interferenza, a bassa potenza, basso costo e ad alta velocit\u00e0.\nNel marzo del 2010, S. Assefa \"et al.\" dell'IBM mostrarono l'invenzione di fotorivelatori a valanga nanofotonica ultraveloci e privi di rumore che sono pronti per l'era del circuito ottico exaflop. \"Stiamo lavorando per integrare tutti i nostri dispositivi su un microprocessore a fianco di transistor. Il conseguimento del fotorivelatore a valanga, che \u00e8 l'ultimo di una serie di precedenti relazioni della ricerca dell'IBM, \u00e8 l'ultima tessera del puzzle che completa lo sviluppo della \u201ctoolbox della nanofotonica\u201d dei dispositivi necessari per costruire le interconnessioni (\"interconnects\") sul chip. Con le comunicazioni ottiche incorporate nei chip del processore, l'eventualit\u00e0 di costruire sistemi informatici di potenza ed alta efficienza con prestazioni a livello exaflop potrebbe avvenire in un futuro non molto lontano\".\nNel dicembre del 2015 \u00e8 stato realizzato il primo microprocessore con input/output ottici.\nSistemi colloidali.\nLe nuove propriet\u00e0 ottiche dei materiali possono derivare dalle loro dimensioni estremamente ridotte. Un esempio tipico di questo tipo di effetto \u00e8 il cambiamento di colore associato all'oro colloidale.\nContrariamente all'oro in forma massiva (\"bulk\"), noto per il suo colore giallo, le particelle d'oro che vanno da 10 a 100\u00a0nm mostrano un colore rosso vivace. La dimensione critica dove questi effetti e quelli correlati hanno luogo sono relazionati al percorso libero del mezzo degli elettroni di conduzione del metallo.\nOltre a questi effetti della dimensione estrinseci che determinano la risposta ottica di un materiale alla luce in entrata, le propriet\u00e0 intrinseche del materiale possono cambiare. Questi effetti della dimensione si verificano poich\u00e9 le particelle diventano ancora pi\u00f9 piccole. A questo punto alcune delle propriet\u00e0 elettroniche intrinseche del mezzo stesso cambiano. Un esempio di questo fenomeno avviene nelle nanostrutture dei semiconduttori dove la piccola dimensione della particella confina la funzione d'onda della meccanica quantistica, portando a discrete transizioni ottiche, per es., ai colori a fluorescenza che dipendono dalle dimensioni della particella. Il cambiamento di banda proibita del semiconduttore \u00e8 la ragione di questo cambiamento di colore. Questo effetto, tuttavia, poich\u00e9 non direttamente correlato alla lunghezza d'onda ottica, non \u00e8 unanimemente incluso quando si parla di nano-ottica."}
{"id": "1230926", "revid": "486946", "url": "https://it.wikipedia.org/wiki?curid=1230926", "title": "Convenzione di Monaco sul Brevetto Europeo", "text": ""}
{"id": "1230930", "revid": "1924342", "url": "https://it.wikipedia.org/wiki?curid=1230930", "title": "Phobia (Breaking Benjamin)", "text": "Phobia \u00e8 il terzo album in studio del gruppo post grunge/alternative metal statunitense Breaking Benjamin. Il disco \u00e8 stato registrato ai Barbershop Studios di Hopatcong in New Jersey ed \u00e8 uscito l'8 agosto 2006. In alcune versioni dell'album \u00e8 inclusa come quattordicesima traccia una versione acustica di \"The Diary of Jane\"."}
{"id": "1230953", "revid": "1610933", "url": "https://it.wikipedia.org/wiki?curid=1230953", "title": "Tortora luttuosa", "text": ""}
{"id": "1230955", "revid": "70873", "url": "https://it.wikipedia.org/wiki?curid=1230955", "title": "Interpretazioni della meccanica quantistica", "text": ""}
{"id": "1230962", "revid": "154893", "url": "https://it.wikipedia.org/wiki?curid=1230962", "title": "...squerez?", "text": ""}
{"id": "1230963", "revid": "773636", "url": "https://it.wikipedia.org/wiki?curid=1230963", "title": "UNUCI", "text": ""}
{"id": "1230965", "revid": "547034", "url": "https://it.wikipedia.org/wiki?curid=1230965", "title": "Salterio di Eadwine", "text": "Il Salterio di Eadwine, chiamato anche Salterio di Canterbury, \u00e8 un manoscritto del XII secolo attualmente conservato a Cambridge, Trinity College, MS R. 17. 1. Esso contiene il pi\u00f9 antico manuale di chiromanzia conosciuto nell'Occidente.\nFu compilato intorno al 1160, da Eadwin, un amanuense della Cattedrale di Canterbury, ed \u00e8 formato da quattro parti: due commenti al Credo e al Padre Nostro, la chiromanzia e una onomanzia. La presenza nello stesso manoscritto di argomenti religiosi e divinatori indicherebbe che questi ultimi erano rivolti ai clerici, ai quali sono dirette alcune predizioni.\nLa parte dedicata alla chiromanzia descrive tre linee della mano, una \"superiore naturale\", una \"mediana\" e una \"ultima\". La mano \u00e8 vista capovolta, poich\u00e9 la linea superiore \u00e8 quella pi\u00f9 vicina al pollice, mentre l'ultima tende verso l'indice. Si tratta di una compilazione disordinata e confusa, molto primitiva e semplice. L'importanza del testo \u00e8 la sua contemporaneit\u00e0 con le opere di Giovanni di Salisbury e Gundissalinus, i primi a citare la chiromanzia."}
{"id": "1230973", "revid": "729019", "url": "https://it.wikipedia.org/wiki?curid=1230973", "title": "Torre Nasparo", "text": "Torre Nasparo (o torre de Lissano) \u00e8 un'opera di fortificazione e di difesa della costa adriatica salentina, situata nel territorio del comune di Tiggiano in provincia di Lecce. Ricade nel Parco naturale regionale Costa Otranto - Santa Maria di Leuca e Bosco di Tricase.\nStoria.\nLa torre fu edificata nel 1565, durante la dominazione spagnola. Da un documento conservato nell'Archivio di Stato di Napoli si apprende che il primo torriero della torre Nasparo fu il caporale spagnolo Gio. Martinez, nominato nel 1583. \nNel corso dei secoli ha assunto diverse denominazioni: Figiano, Lizzano, Lissiano, Naspade, Naspre, Naspere, Torre di Naspre, Torre de Naspre, Naspara ed infine Nasparo.\nCaratteristiche.\nLa torre ha una base troncoconica, il cui diametro alla base \u00e8 di 11 metri, dal cordolo in su assume una forma cilindrica. \u00c8 realizzata con pietre non squadrate e con dime verticali in conci regolari. Nella parte superiore, quasi completamente diroccata, esistono conci regolari esterni. Dal piano agibile si pu\u00f2 vedere all'interno una cisterna con copertura a botte e le tracce di un colatoio. \nSorge su un alto sperone roccioso a 129 metri sul livello del mare; la sua posizione \u00e8 strategica perch\u00e9 permette di scrutare il mare fino al Capo d'Otranto, il punto pi\u00f9 orientale d'Italia. Comunicava visivamente con Torre Palane e con Torre Specchia Grande, rispettivamente a nord e a sud."}
{"id": "1230976", "revid": "2091899", "url": "https://it.wikipedia.org/wiki?curid=1230976", "title": "Trasformazione di Box-Muller", "text": "La trasformazione di Box-Muller (George Edward Pelham Box e Mervin Edgar Muller, 1958) \u00e8 un metodo per generare coppie di numeri casuali indipendenti e distribuiti gaussianamente con media nulla e varianza uno.\nLa trasformazione viene comunemente espressa in due forme. La forma principale \u00e8 quella del lavoro originale: si campionano due numeri dalla distribuzione uniforme sull'intervallo formula_1 e si ricavano due numeri distribuiti normalmente. La forma polare campiona due numeri su un intervallo differente (formula_2) e permette di ricavare due numeri distribuiti normalmente senza l'uso delle funzioni seno e coseno.\nForma base.\nSiano formula_3 e formula_4 due variabili aleatorie indipendenti ed uniformemente distribuite nell'intervallo formula_1. Sia\ne\nAllora \"Z\"0 e \"Z\"1 sono variabili aleatorie indipendenti con distribuzione normale di deviazione standard unitaria.\nLa dimostrazione \u00e8 basata sul fatto che, in un sistema cartesiano bidimensionale nel quale le coordinate X e Y sono descritte da due variabili casuali indipendenti normalmente distribuite, le variabili casuali R2 e formula_8 nelle corrispondenti coordinate polari sono a loro volta indipendenti e possono essere espresse come\ne\nForma polare.\nLa forma polare viene attribuita da Devroye a Marsaglia. Viene citata senza attribuzione in Carter.\nAssegnati formula_11 e formula_12, indipendenti ed uniformemente distribuiti nell'intervallo chiuso formula_2, si pone formula_14. Se formula_15 o formula_16, si trascurano formula_11 e formula_12 e si considera un'altra coppia formula_19. Si continua fino a trovare una coppia con formula_20 nell'intervallo aperto formula_21. Dal momento che formula_11 e formula_12 sono distribuiti uniformemente e poich\u00e9 solamente i punti all'interno della circonferenza unitaria sono stati accettati, anche i valori di formula_20 saranno distribuiti uniformemente nell'intervallo aperto formula_1 .\nIl valore di formula_20 si identifica con quello della forma base, formula_3. Come mostrato in figura, i valori di formula_28 e formula_29 nella forma base possono essere sostituiti con i rapporti formula_30 e formula_31 rispettivamente. Il vantaggio \u00e8 dato dalla mancata valutazione delle funzioni trigonometriche che \u00e8 un'operazione computazionalmente pi\u00f9 onerosa di un rapporto. Cos\u00ec come per la forma base, si sono ottenute due variabili gaussiane a varianza unitaria.\ne\nConfronto fra le due forme.\nLa forma polare differisce da quella base in quanto \u00e8 un esempio di tecnica di rigetto. Vengono scartati alcuni numeri casuali, ma l'algoritmo \u00e8 pi\u00f9 veloce della forma base perch\u00e9 meno oneroso da valutare numericamente, purch\u00e9 il generatore di numeri casuali sia relativamente efficiente, e tipicamente pi\u00f9 robusto.\nSi evita il l'utilizzo delle funzioni trigonometriche che sono pi\u00f9 costose delle divisioni; vengono scartate 1 \u2212 \u03c0/4 \u2248 21.46% del totale di coppie generate, ovvero si scartano 4/\u03c0 \u2212 1 \u2248 27.32% coppie di numeri casuali uniformemente distribuiti per ciascuna coppia di numeri casuali normalmente distribuiti, richiedendo 4/\u03c0 \u2248 1.2732 numeri di input per numero generato.\nLa forma base richiede tre moltiplicazioni, un logaritmo, una radice quadrata ed una funzione trigonometrica per ciascun numero casuale normalmente distribuito\nLa forma polare richiede due moltiplicazioni, un logaritmo, una radice quadrata ed una divisione per ciascun numero gaussiano. L'effetto \u00e8 quello di sostituire una moltiplicazione ed una funzione trigonometrica con una sola divisione.\nLa trasformata di Box-Muller viene utilizzata in simulazioni numeriche di dinamica molecolare tramite il metodo Monte Carlo o per esempio per campionare la distribuzione di Maxwell-Boltzmann."}
{"id": "1230977", "revid": "729019", "url": "https://it.wikipedia.org/wiki?curid=1230977", "title": "Torre Cesarea", "text": "Torre Cesarea \u00e8 una torre di avvistamento situata sulla costa ionica, nella penisola salentina, presso Porto Cesareo.\nStruttura.\nHa una forma quadrangolare e si trova verso l'estremo sud dell'abitato di Porto Cesareo, ben visibile dal largo, da qualunque direzione, anche a grande distanza. \u00c8 alta 16 metri ed ha i lati lunghi 21,50 metri. Le mura di base sono spesse 4 metri, mentre quelle in cima sono spesse 2,50 metri. La torre, costituita da blocchi tufacei, presenta varie caditoie ed il piano superiore \u00e8 sostenuto da beccatelli.\nComunicava a nord con Torre Chianca e a sud con Torre Squillace.\nAttualmente ospita gli uffici della Guardia di Finanza.\nStoria.\nIl 9 aprile 1568 venne deciso che a costruire la torre sarebbe stato il maestro Virgilio Pugliese con i progetti di Giovanni Tommaso Scala. Si inizi\u00f2 a costruire il 1\u00ba maggio 1568 e venne ultimata nell'aprile 1570, venne poi abbattuta e ricostruita nel 1622."}
{"id": "1230980", "revid": "838137", "url": "https://it.wikipedia.org/wiki?curid=1230980", "title": "Nuova Slovenia - Partito Popolare Cristiano", "text": "Nuova Slovenia - Partito Popolare Cristiano (, abbreviato in N.Si) \u00e8 un partito sloveno di centro-destra membro del Partito Popolare Europeo. \u00c8 caratterizzato da un'ideologia cristiano-conservatrice, strettamente aderente ai dettami della Chiesa cattolica, e dall'europeismo.\nIl partito nacque nel 2000 a seguito di una scissione all'interno del Partito Popolare Sloveno guidata dall'allora Primo Ministro Andrej Bajuk e dovuta a disaccordi sulla legge elettorale. I promotori del nuovo partito erano tutti ex-membri dei Democratici Cristiani Sloveni, che poco tempo prima si erano fusi con il Partito Popolare. Pochi mesi dopo, il partito ha firmato un accordo di stretta collaborazione con il Partito Democratico Sloveno.\nAlle prime elezioni in cui si \u00e8 presentato, nel 2000, il partito ha ricevuto l'8,67% dei voti, contro il 9,57% del Partito Popolare Sloveno. Nel 2004 ha ottenuto il 9% e 9 seggi all'Assemblea nazionale, ed \u00e8 entrato nel governo guidato da Janez Jan\u0161a con quattro ministri.\nNelle elezioni per il Parlamento europeo del 2004 il partito \u00e8 stato il pi\u00f9 votato, con il 23,57% e 2 dei 7 seggi riservati alla Slovenia. Questo successo \u00e8 stato in gran parte dovuto alla popolarit\u00e0 del capolista, Lojze Peterle.\nAlle politiche del 2008 N.Si ha subito un forte ridimensionamento, passando dal 9,9% al 3,3% e non eleggendo alcun deputato. A causa di questo risultato, Bajuk si \u00e8 dimesso da leader del partito, lasciando il posto a Ljudmila Novak.\nAlle politiche del 2011 il partito \u00e8 riuscito a tornare in parlamento con il 4,9% dei voti ed \u00e8 entrato a far parte della coalizione di governo di Janez Jan\u0161a."}
{"id": "1230983", "revid": "48344", "url": "https://it.wikipedia.org/wiki?curid=1230983", "title": "Retequattro", "text": ""}
{"id": "1230987", "revid": "466539", "url": "https://it.wikipedia.org/wiki?curid=1230987", "title": "William Turner", "text": "Appartenente al movimento romantico, il suo stile pose le basi per la nascita dell'Impressionismo, e anticipatore dell'astrattismo.\nBench\u00e9 ai suoi tempi fosse visto come una figura controversa, Turner \u00e8 oggi considerato l'artista che elev\u00f2 la pittura paesaggistica ad un livello tale da poter competere con la pi\u00f9 blasonata pittura storica. Famoso per le sue opere ad olio, Turner fu anche uno dei pi\u00f9 grandi maestri britannici nella realizzazione di paesaggi all'acquerello, e merit\u00f2 il soprannome di \u00abpittore della luce\u00bb.\nBiografia.\nGli inizi.\nJoseph Mallord William Turner nacque il 23 aprile 1775 a Londra, al numero 21 di Maiden Lane. Il padre, William Gayone Turner (27 gennaio 1738 \u2013 7 agosto 1829), era un barbiere e fabbricante di parrucche quieto ed operoso; la madre, Mary Marshall, era invece una donna eccentrica e volubile e, in seguito alla morte prematura della figlioletta Helen (avvenuta nel 1786), cominci\u00f2 a dare i primi segni di quello squilibrio mentale che la travaglier\u00e0 fino alla morte. Nel 1800 i suoi disturbi psichici divennero talmente gravi da comportarle il ricovero presso il Bethlehem Hospital di Londra, manicomio dove visse negli stenti sino alla morte, avvenuta nell'aprile 1804.\nInizialmente disorientato dall'assenza della figura materna, il giovane William venne affettuosamente cresciuto dal padre, il quale ne intu\u00ec il talento artistico e non esit\u00f2 ad esporre i primi disegni ed acquarelli del figlio nella vetrina della sua bottega, o persino a venderli per qualche scellino: \u00abWilliam far\u00e0 il pittore\u00bb, questa era la profetica frase che pap\u00e0 Turner spesso diceva orgogliosamente ai propri clienti. Nemmeno i vari parenti e congiunti furono insensibili alla complicata situazione familiare del piccolo: alcuni zii materni, infatti, intorno al 1780 lo avrebbero invitato nella loro tenuta di Margate, localit\u00e0 nel Kent dalla quale Turner ricav\u00f2 impressioni ed emozioni poi rese poeticamente in disegni risalenti sia all'inizio che alla fine della sua carriera. Al 1786 risale invece un suo soggiorno a Brentford, cittadina del Middlesex dove fu ospite di uno zio materno e dove firm\u00f2 i primi disegni noti, mentre nel 1789 si rec\u00f2 a Sunningwell, nei pressi di Oxford, dove esegu\u00ec il suo primo album di schizzi.\nEsordi.\nNel frattempo la sua vocazione artistica si era ormai palesata in modo autentico e potente e l'11 dicembre 1789 - dopo un periodo di prova nel quale dovette esercitarsi nella riproduzione grafica di sculture rinascimentali - riusc\u00ec ad entrare alla Royal Academy of Arts di Londra. Qui studi\u00f2 prospettiva e pittura sotto la guida di Thomas Malton, acquarellista specializzato in oggetti architettonici e topografici: i suoi primi dipinti, in effetti, riflettono questo gusto, tanto che - molto pi\u00f9 tardi - avrebbe affermato: \u00abse potessi rinascere, sarei piuttosto un architetto che un pittore\u00bb. Nel maggio 1790, quando non aveva che quindici anni, Turner present\u00f2 il suo primo acquarello all'esposizione annuale della Royal Academy, \"Vista del palazzo dell'Arcivescovo a Lambeth\". Nello stesso anno il giovane William cominci\u00f2 a recarsi in campagna a dipingere paesaggi e studi dal vero, facendo tappa a Bath, Bristol, Malmesbury e percorrendo in lungo e in largo il Somerset e il Wiltshire. Ebbe cos\u00ec inizio la sua lunga serie di viaggi formativi, che avrebbe condotto sistematicamente ogni anno: nel 1792 soggiorn\u00f2 in Galles, nel 1794 nelle Midlands, nel 1795 di nuovo in Galles e nell'isola di Wight, nel 1797 nell'Inghilterra del nord e in Cumbria; nell'estate 1798 fu a Malmesbury, a Bristol e nel Galles del nord, mentre nel 1799 si rec\u00f2 in compagnia di William Beckford a Fonthill, nel Lancashire e nuovamente nel Galles settentrionale. All'estate 1801 risale il suo primo viaggio in Scozia, mentre tra il luglio e l'ottobre 1802 visit\u00f2 per la prima volta il continente, forse con l'amico Walter Ramsden Fawkes, con tappe in Francia e in Svizzera.\nParallela ai frequenti viaggi fu l'attivit\u00e0 pittorica. Nel 1793 fu premiato un suo disegno di paesaggio alla Royal Academy, e l'anno successivo si attir\u00f2 l'attenzione della critica con l'originalit\u00e0 delle sue opere. Nel 1795 venne impiegato come disegnatore topografo (donde il viaggio nell'isola di Wight e in Galles), mentre nel 1796 present\u00f2 alla Royal Academy il suo primo olio su tela, \"Pescatori in mare\", riscuotendo un discreto successo. Particolarmente importante fu per Turner l'amicizia di Thomas Monro, dottore che in quegli anni stava curando John Robert Cozens, acquarellista inglese particolarmente dotato ma mentalmente instabile, e per questo motivo affidato alle sue cure; fu in questo modo che Monro accumul\u00f2 una considerevole quantit\u00e0 di opere d'arte inglese (molte delle quali eseguite dall'illustre paziente) e, per questo motivo, ogni venerd\u00ec sera invernale era solito riunire intorno a s\u00e9 giovani artisti, cos\u00ec da farli lavorare a confronto diretto con i capolavori dei maestri. Nel cenacolo di artisti riuniti attorno al Monro, oltre a \u00abconoscere a fondo la composizione, la struttura, la tonalit\u00e0 e l'abilit\u00e0 tecnica\u00bb dei grandi acquarellisti inglesi, Turner ebbe modo di conoscere Thomas Girtin, potenziale pericolo per la sua carriera:\nNel segno della Royal Academy.\nNel 1801 Turner present\u00f2 all'annuale mostra della Royal Academy \"Barche olandesi durante una burrasca: pescatori che cercano di tirare a bordo il pesce\", quadro che venne altamente lodato da Benjamin West e F\u00fcssli, ma che non piacque ad alcuni critici che ne criticarono la lirica libert\u00e0 del tocco e la mancanza di linee di contorno. Con questo quadro, in effetti, Turner si scost\u00f2 dalla scuola tradizionale di paesaggio inglese - composta da artisti, quali Whitcombe, Swaine e Pocock, che ripetevano pedissequamente gli stilemi della scuola olandese settecentesca - ed effettu\u00f2 una decisiva virata in senso romantico, mostrandosi pi\u00f9 attento ai riflessi luminosi sullo specchio d'acqua e al colorismo, reso con grandi coinvolgimenti lirici.\nNel 1802 Turner espose alcune marine, fra le quali \"Pescatori a costa di sottovento, con tempo di burrasca e navi che accostano per l'ancoraggio\", e opere a soggetto biblico, come \"Giasone\" e \"La decima piaga d'Egitto\". Al 1802 risalgono anche la morte di Girtin (pittore al quale, nonostante tutto, Turner fu legato da un saldo vincolo d'amicizia), la nomina a membro effettivo della Royal Academy e, soprattutto, il viaggio in Francia e in Svizzera. A Parigi entr\u00f2 in contatto con l\"'atelier\" di David e studi\u00f2 con molta attenzione i capolavori di Poussin, Lorrain Tiziano, Correggio, Domenichino, Rubens, Watteau, Rembrandt e Ruisdael esposti al Louvre.\nSulla base degli schizzi realizzati durante il viaggio in Francia e Svizzera, Turner nel 1803 present\u00f2 sempre alla Royal Academy alcune marine, le quali furono immediatamente acquistate e generalmente suscitarono una calorosa accoglienza, e vari dipinti a soggetto storico e mitologico. Molto controversa fu \"La festa per l'inizio della vendemmia a M\u00e2con\", tela che ottenne l'entusiastico elogio di Fussli, secondo il quale era un'opera \u00absenza paragoni; il primo paesaggio di questo tipo che sia stato eseguito dai tempi di Claude Lorrain\u00bb ma che fu aspramente stroncata da un giornalista del \"True Briton\", che defin\u00ec la composizione di una \u00abgrandiosit\u00e0 bastarda\u00bb, nonostante \u00abl'imponente dignit\u00e0 dell'impressione generale\u00bb. Turner sarebbe ricorso agli appunti grafici e alle annotazioni del proprio viaggio anche per altri dipinti, quali \"Il Ponte del Diavolo al San Gottardo\", eseguito nel 1803-1804.\nLe opere di Turner di questi anni, tuttavia, continuarono a meritarsi un atteggiamento ondivago, venendo appassionatamente lodate dal Fussli ma criticate da personaggi anche molto influenti, come George Beaumont. Fu per questo motivo che Turner decise di allestire uno studio privato all'interno della sua abitazione londinese, al n. 64 di Harley Street (nel quartiere londinese di Marylebone) ed esponendovi le proprie opere a partire dal 1804, in modo da svincolarsi dalla Royal Academy. Questa soluzione fu molto apprezzata dagli estimatori di Turner, i quali potevano in questo modo acquistare le tele direttamente dall'artista, che cos\u00ec divenne il \"prot\u00e9g\u00e9\" di illustri aristocratici e architetti, fra i quali si ricordano il duca di Bridgewater, Richard Payne Knight, Lord Egremont, Sir John Leicester (committente di due quadri raffiguranti Tabley Hall, la sua dimora nel Cheshire), il conte di Darlington, Lord Lonsdale, William Moffatt e John Nash. Speciale menzione merita Walter Fawkes, proprietario di una villa nei pressi di Leeds, Farnley Hall: qui Turner si sarebbe recato ripetutamente fra il 1809 e il 1824, instaurando con il Fawkes un fecondo rapporto d'amicizia, fatto anche d'intesa personale e umana, ed entrando in confidenza con i membri della sua famiglia.\nNel frattempo, con il sopraggiungere delle turbolente guerre napoleoniche, i committenti europei iniziarono a rarefarsi. Dato il clima teso, anche Turner cess\u00f2 di viaggiare sul continente e ritorn\u00f2 a soggiornare in localit\u00e0 britanniche: del 1806 \u00e8 un soggiorno a Knockholt, nel Kent, dove l'amico William Frederick Wells, insegnante di disegno e presidente della Watercolour Society, lo sollecit\u00f2 a redigere il \"Liber Studiorum\", raccolta di disegni raffiguranti le varie categorie di paesaggio (pastorale, pastorale epico, architettonico, naturale, storico, marittimo): si tratt\u00f2 di un'opera che, oltre a ribadire l'eclettismo di Turner, serv\u00ec anche a rivalutare il ruolo della pittura di paesaggio all'interno della gerarchia dei generi. Del 1805, invece, \u00e8 \"La battaglia di Trafalgar vista dalle sartie dell'albero di mezzana di tribordo della \"Victory\"\", quadro realizzato sulla base di alcuni schizzi eseguiti nello stesso anno, quando Turner assistette al ritorno della nave ammiraglia di Nelson, la Victory, dopo la battaglia di Trafalgar. Anche questo dipinto suscit\u00f2 molte obiezioni a causa della sua \u00abmancanza di rifinitura\u00bb, a tal punto che lo stesso Turner fu costretto a ridipingerlo pi\u00f9 volte prima di riuscire ad esporlo alla British Institution, ente rivale della Royal Academy.\nL'astro del Bel Paese.\nIl 7 gennaio 1811 Turner inizi\u00f2 a tenere conferenze alla Royal Academy in veste di professore di prospettiva, carica della quale era gi\u00e0 stato insignito il 2 novembre 1807 ma che non aveva mai esercitato. Si venne cos\u00ec ad accentuare il contrasto tra l'attivit\u00e0 accademica del Turner e la sua riflessione in campo artistico, incentrata sullo studio della luce e del colore: di queste ricerche parleremo pi\u00f9 approfonditamente nel paragrafo \"Stile\". Tra luglio e settembre soggiorn\u00f2 nel Dorset, in Devon, in Cornovaglia e in Somerset ed esegu\u00ec numerosi disegni, mentre nel 1813 si rec\u00f2 nuovamente nel Devonshire in compagnia di Charles Eastlake e Cyrus Redding; qui realizz\u00f2 con grande destrezza una cospicua mole di schizzi dal vero a olio. Agli anni successivi risalgono diverse opere di soggetto mitologico, storico e paesaggistico di grande pregio, fra le quali si segnalano \"Didone ed Enea\" (1814), \"Il Lago Averno: Enea e la Sibilla Cumana\" (1814-1815) e \"Didone costruisce Cartagine\" (1815), tela particolarmente apprezzata da Turner, che la consider\u00f2 sempre il suo \"chef d'\u0153uvre\".\nNel 1818 l'artista ricevette l'incarico di illustrare \"The Picturesque Tour of Italy\" di James Hakewill. Questa commissione certamente lo persuase a intraprendere un viaggio in Italia, cos\u00ec da approfondire la propria ricerca artistica sull'uso del colore e della luce: in questo modo, inoltre, egli avrebbe potuto misurarsi con i capolavori degli antichi maestri italiani, onde evitare di cadere in uno stile che replicasse sterilmente la maniera. Turner part\u00ec per il Bel Paese nell'agosto 1819, facendo tappa a Torino, Milano, Como, Verona, Venezia, Roma, Napoli, Paestum e Lerici. A Roma entr\u00f2 in contatto con le colonie di artisti stranieri, accostandosi alla pittura primitiva dei Nazareni grazie all'interessamento dell'amico Eastlake; presso la stessa citt\u00e0, inoltre, ricevette la nomina a membro onorario dell'Accademia di San Luca con il patrocinio dell'illustre Antonio Canova. Il soggiorno italiano si rivel\u00f2 estremamente fecondo anche per la sua arte, che risent\u00ec positivamente della suadente duttilit\u00e0 della luce mediterranea e delle sfumature che essa assumeva, serbando tracce profonde che sarebbero poi riemerse nei quadri degli anni successivi.\nDopo aver fatto affrettatamente sosta a Torino e al Moncenisio, Turner fece ritorno a Londra nel 1820, eseguendo nello stesso anno la grande tela raffigurante \"Roma vista dal Vaticano\", una sorta di testamento pittorico dei luoghi visitati, effigiati anche in altri quadri come \"Il golfo di Baia, con Apollo e la Sibilla\" e \"Il Foro Romano\". Nel frattempo la sua fama presso gli ambienti aristocratici londinesi crebbe ulteriormente: ci\u00f2 malgrado, la Corona Britannica continu\u00f2 a muovere riserve verso i suoi dipinti, complice anche la virulenza con la quale i giornali continuarono ad attaccarlo. Incurante di ci\u00f2, Turner continu\u00f2 a viaggiare instancabilmente, recandosi in Renania, in Belgio e nei Paesi Bassi nell'agosto 1825, studiando con molta attenzione le qualit\u00e0 luministiche dei dipinti dei grandi paesaggisti olandesi e di Rembrandt. Nel 1826 inizi\u00f2 a lavorare ai bozzetti per la serie delle \"Picturesque Views in England and Wales\", opera che diede nuova linfa alla sua produzione incisoria, mentre nel 1827 fu all'isola di Wight, dove fu ospite dell'amico John Nash, che gli commission\u00f2 tra l'altro due vedute del suo castello di East Cowes. Sulla via del ritorno soggiorn\u00f2 anche a Petworth, nella dimora del mecenate Lord Egremont, per il quale esegu\u00ec alcuni schizzi realizzati ad acquarello e \"gouache\" sulla formula degli \"house portraits\". Nel febbraio 1828 tenne le sue ultime lezioni come docente di prospettiva, e allo stesso anno risalgono anche \"Didone dirige l'armamento della flotta\" e \"Boccaccio che racconta la novella dell'uccelliera\", opere giudicate abbastanza negativamente dalla critica.\nSedotto dal fascino del Bel Paese, tra l'agosto 1828 e il febbraio 1829 Turner vi soggiorn\u00f2 nuovamente, dando cos\u00ec un impulso ancora pi\u00f9 decisivo alla sua arte. Giunto a Roma nel 1828 dopo aver fatto tappa a Parigi, Lione, Avignone e Firenze, l'artista si insedi\u00f2 al palazzo Trulli alle Quattro Fontane e, per usare le sue stesse parole, si mise totalmente \u00abal servizio della pittura\u00bb, lavorando instancabilmente e concentrandosi soprattutto sulla pittura a olio. Indizi di un profondo mutamento stilistico ci vengono dati da \"Regolo\" e dalla \"Visione di Medea\", due tele esposte il 18 dicembre presso la propria dimora e particolarmente osteggiate dalla critica, che guard\u00f2 con stupore e scandalo quei \u00abmetodi cos\u00ec nuovi, cos\u00ec audaci e [a] pregi cos\u00ec inequivocabili\u00bb. Ritornato in patria, Turner present\u00f2 l\"'Ulisse\" alla Royal Academy (suscitando giudizi alquanto negativi), per poi recarsi nel 1831 a Abbotsford, in Scozia, per fare visita all'illustre romanziere Walter Scott, illustrandone diverse poesie; nello stesso anno si rec\u00f2 anche a Parigi, conoscendovi probabilmente Eug\u00e8ne Delacroix.\nUltimi anni.\nL'incessante operosit\u00e0 di Turner non cess\u00f2 neanche in questi anni. Nel 1834 fu vivamente impressionato dalla furia distruttrice dell'incendio della Camera dei Lord e decise cos\u00ec di trasporre l'evento su tela, realizzando \"L'incendio delle Camere dei Lord e dei Comuni\": l'opera, presentata alla Royal Academy l'anno successivo, anche stavolta sub\u00ec fasi alterne di apprezzamento e di aperta ostilit\u00e0 da parte dei critici. Del 1836 \u00e8 invece \"Giulietta e la balia\", opera dove il dramma shakesperiano viene trasporto su uno scenario veneziano: questa tela, seppur suscit\u00f2 molte perplessit\u00e0 da parte della critica, fu entusiasticamente accolta da John Ruskin, una giovane promessa che si autoproclam\u00f2 difensore del Turner e si schier\u00f2 appassionatamente dalla sua parte. Del 1839 \u00e8 inoltre uno dei capolavori del Turner: si tratta de \"La valorosa T\u00e9m\u00e9raire\", opera eroica e solenne che suscit\u00f2 entusiastici apprezzamenti.\nAl 1841-1844 risalgono alcuni soggiorni in Svizzera, Tirolo e in Italia settentrionale. Nel 1844 Turner programm\u00f2 un ulteriore viaggio a Venezia, ma fu costretto a rinunciarvi a causa delle condizioni di salute assai precarie. Ne risent\u00ec anche il suo carattere, che divenne umbratile, molto schivo, pieno d'ombre interiori e perplessit\u00e0: trasferitosi a Chelsea nel 1846, Turner non avrebbe rivelato la sua identit\u00e0 ai vicini di casa o agli abitanti del quartiere, rinunciando a palesarsi persino al suo dentista, al quale disse di essere un militare in pensione di nome Puggy Booth. L'unica persona alla quale Turner confid\u00f2 fiduciosamente i propri pensieri e sentimenti intimi fu Sophia Booth, vedova di un ammiraglio.\nIntanto Turner inizi\u00f2 ad affogare i suoi dispiaceri nell'alcol, bevendo con spaventosa frequenza latte e rum e realizzando di rado opere degne del suo talento. Il tracollo fisico era ormai prossimo, e nell'ottobre 1851 si ammal\u00f2 gravemente di colera: la morte gli era ormai vicina, e lo stesso medico curante ne era consapevole, a tal punto che l'aneddotica del tempo narra che quando la Booth gli chiese di \u00abscendere in basso, prendere un bicchiere di sherry e poi dargli un'altra occhiata\u00bb la risposta rimase la medesima. William Turner mor\u00ec nella sua dimora di Chelsea il 19 dicembre 1851, alla veneranda et\u00e0 di settantasei anni: gli furono tributati solenni funerali, e le sue spoglie furono deposte il 30 dicembre nella cripta della cattedrale di San Paolo, a Londra.\nStile.\nDati stilistici fondamentali.\nWilliam Turner \u00e8 considerato uno dei paesaggisti pi\u00f9 significativi dell'intera storia dell'arte. Considerato tra i maggiori interpreti del sublime, poetica teorizzata e diffusa da Edmund Burke, Turner, pur iniziando a muoversi nel solco della tradizione accademica, inizi\u00f2 sempre di pi\u00f9 a interessarsi al paesaggio, reso dapprima con occhio da topografo e poi con notevoli qualit\u00e0 cromatiche e luministiche, tanto da diventare un imprescindibile punto di riferimento per le varie generazioni di pittori a lui successive, gli Impressionisti primi fra tutti. Neanche Turner avrebbe mai pensato di suscitare un'eco cos\u00ec duratura nella storia dell'arte: si pensi, a tal proposito, di quando si disse felice di aver avuto il suo successo dopo aver visto un dagherrotipo, perch\u00e9 considerava la pittura al capolinea.\nLa vastissima produzione pittorica di Turner, innanzitutto, \u00e8 caratterizzata dal grande amore verso gli antichi maestri. Lo studio dei grandi pittori del passato fu un'attivit\u00e0 che Turner attese diligentemente per gran parte della sua vita, a tal punto che egli stesso amava cogliere analogie o magari differenze tra i suoi dipinti e quelli studiati; gli stessi committenti, d'altronde, molto spesso gli commissionavano opere da appendere \"en pendant\" a dipinti di antichi maestri presenti nelle loro raccolte. Il pittore, tuttavia, si scagliava contro le \u00absbiadite imitazioni\u00bb e si cimentava in \u00abopere di considerevole originalit\u00e0\u00bb dove si raggiungeva un raffinato e armonioso equilibrio tra gli insegnamenti della tradizione e degli antichi maestri con la dirompente originalit\u00e0 creativa del pittore. Tra gli artisti prediletti da Turner, in ogni caso, vi erano John Robert Cozens, Willem van de Velde, Rembrandt, Tiziano e, soprattutto, Nicolas Poussin e Claude Lorrain, autori di pregiati giochi luministici che lasciarono una traccia profonda sulla sua fantasia.\nNelle opere di Turner traspare non solo il diligente studio degli antichi maestri, bens\u00ec anche la preponderanza del paesaggio, il quale anche quando si rivolge a temi mitologici, biblici e storici cessa di essere un mero fondale subordinato al dramma umano e assume per la prima volta la dignit\u00e0 di soggetto artistico autonomo. Il virtuosismo di Turner, effettivamente, esplode non tanto nella sua opera giovanile, ancora deferente alla tradizione classica, bens\u00ec proprio nelle sue pitture di paesaggio, raffigurato secondo le categorie estetiche del sublime e del pittoresco. I quadri di Turner, infatti, spesso colgono la Natura nella sua fenomenologia pi\u00f9 vivace e violenta, raffigurando spettacoli tremendi, quali tempeste, naufragi, valanghe e incendi: sono eventi che, nella loro tragicit\u00e0, suscitano nell'osservatore un piacere carico di disorientamento e paura, \u00aba sort of delightful horror\u00bb per usare le parole di Edmund Burke, l'ideatore del concetto di sublime. Pur rispondendo prevalentemente alla poetica del sublime, comunque, le pitture di Turner non esitano ad esaltare il sentimento di armonia tra l'uomo e la natura, in quadri dove questi due elementi si confrontano in un sereno equilibrio, in pieno accordo con il pittoresco.\nIl colore e la luce.\nTurner, tuttavia, fu innovativo non solo per i soggetti scelti, ma anche per la sua personalissima ricerca figurativa, la quale si proponeva di indagare la radicalit\u00e0 sublime del colore e la dirompente energia della luce. Turner, infatti, era un uomo assai colto, ed era certamente al corrente delle varie ricerche di cromatica che, succedendosi sin dai tempi di Isaac Newton, culminarono nella \"Teoria dei colori\" del poeta tedesco Goethe, opera letteraria tradotta in inglese nel 1840. Goethe, in particolare, sosteneva che non \u00e8 la luce a scaturire dai colori, bens\u00ec il contrario. Nello specifico, stando alla dottrina goethiana, i colori primari sono fenomeni generati dall'interazione tra la luce e le tenebre; secondo tale tesi, dunque, il colore esiste solamente in funzione della luce:\nAl Turner queste sperimentazioni scientifiche apparvero come una vera e propria rivelazione - esiste tuttora una sua copia annotata della \"Teoria dei colori\" goethiana - e fu per questo motivo che egli si indirizz\u00f2 ben presto verso la pi\u00f9 pura ricerca luministica. Un'altra fonte, stavolta figurativa, che deve essere menzionata in relazione al problema della luce \u00e8 costituita dalla produzione pittorica di Rembrandt, che Turner rivisita personalmente, dando vita a dipinti come \"La figlia di Rembrandt\", \"Pilato si lava le mani\", \"I tre fanciulli nella fornace di fuoco ardente\" e \"Cristo scaccia i mercanti dal Tempio\". Dopo l'incontro con Rembrandt e la lettura degli scritti di Goethe, infatti, Turner concluse che la luce non si limitava a determinare le realt\u00e0 spaziali del mondo, bens\u00ec poteva anche modificarle. Per questo motivo egli, nella raffigurazione di un paesaggio, smise di riprendere la Natura in modo rigorosamente realistico: anzi, quello che pi\u00f9 contava era l'impressione che un determinato stimolo esterno gli suscitava nell'animo e, pertanto, egli si preoccupava piuttosto di cogliere la densit\u00e0 dell'atmosfera e della luce in un determinato paesaggio e di tradurla su tela.\nIn questo modo Turner inizi\u00f2 a trattare la luce non pi\u00f9 come un semplice riflesso sugli oggetti, bens\u00ec come un'entit\u00e0 atmosferica completamente autonoma, in grado con la sua palpitante intensit\u00e0 di disintegrare le forme e i volumi presenti nei quadri. Il suo obiettivo, la sua \u00abmissione pittorica\u00bb fu quella di bloccare la luce sulla tela, conferendole una forma e un colore ben precisi: non a caso, Ruskin arriv\u00f2 a definire Turner un \u00abadoratore zoroastriano\u00bb del sole. Svincolandosi dai costrizionismi accademici, Turner segu\u00ec indefessamente questa strada e si avventur\u00f2 nell'astrazione, abbandonando ogni limitazione e ogni \u00abcostrizione\u00bb della forma e realizzando immagini che si dilatano nel colore e nella pura modulazione della luce: per fare ci\u00f2 impieg\u00f2 uno stile che, conciliando la tecnica dell'acquerello con i colori ad olio, era adatto a rappresentare l'invadente luminosit\u00e0 dei colori ed il carattere mutevole ed effimero dei fenomeni atmosferici. La novit\u00e0 e la spregiudicatezza della tecnica cromatica di Turner anticip\u00f2 di numerosi decenni quelli che furono i futuri indirizzi dell'arte impressionista, anche se egli affront\u00f2 la questione in modo meno rigoroso e pi\u00f9 immaginativo.\nLe pennellate, invece, erano mosse, spiraliformi, vorticose, eppure molto leggere ed evanescenti, tradendo un certo gusto per il fantastico ed il surreale, come se il paesaggio raffigurato non fosse ripreso dalla realt\u00e0 ma \u00absi materializzasse romanticamente attraverso la nebbia dei ricordi\u00bb (Cricco, Di Teodoro). Molto spesso, infatti, Turner realizzava un dipinto solo molto tempo dopo l'osservazione dell'evento, o del paesaggio: questo scarto temporale tra l'osservare e il dipingere \u00abimplicava la creazione di un'immagine che non era soltanto vista, ma anche ricordata\u00bb e concedeva quindi ampio spazio al potere creativo della memoria. Lo stesso Turner, d'altronde, concepiva l'arte come un'esperienza totale, a tal punto che l'aneddotica del tempo ci racconta che, per conferire veridicit\u00e0 a una propria marina in tempesta, giunse persino a \u00ablegarsi all'albero maestro della nave per provare in prima persona la drammatica esperienza\u00bb: si tratta di una caratteristica che lo avvicina molto al musico tedesco Richard Wagner, come osservato dal critico d'arte Kenneth Clark.\nOpere.\nDi seguito \u00e8 riportato un elenco parziale delle opere di William Turner:"}
{"id": "1230991", "revid": "196390", "url": "https://it.wikipedia.org/wiki?curid=1230991", "title": "Repubblica RadioTv", "text": ""}
{"id": "1230996", "revid": "1305772", "url": "https://it.wikipedia.org/wiki?curid=1230996", "title": "Davies", "text": ""}
{"id": "1231007", "revid": "599013", "url": "https://it.wikipedia.org/wiki?curid=1231007", "title": "Luca Mazzanti", "text": "Professionista dal 1996 al 2013, conta una vittoria di tappa al Giro d'Italia.\nCarriera.\nPass\u00f2 professionista nel 1997 con la Refin-Mobilvetta; nei due anni seguenti fu invece alla Cantina Tollo-Alexia Alluminio. Il biennio 2000-2001 lo trascorre alla Fassa Bortolo dove per\u00f2 in pi\u00f9 di un'occasione fu costretto a fare il gregario a capitani pi\u00f9 blasonati. Dopo un anno privo di soddisfazioni alla Mercatone Uno di Marco Pantani, nel 2003 pass\u00f2 alla Ceramiche Panaria-Fiordo, squadra con cui riusc\u00ec a togliersi parecchie soddisfazioni.\nNel 2005 ottenne il suo successo pi\u00f9 importante, vincendo la quarta tappa del Giro d'Italia (Giffoni Valle Piana-Frosinone), conseguentemente alla squalifica del vincitore di tappa Paolo Bettini, accusato di aver spinto contro le transenne l'avversario Baden Cooke. Partecip\u00f2 alle edizioni 2004 e 2006 del Campionato del mondo di ciclismo su strada, e fece da riserva nelle edizioni 1998 e 2003.\nNel 2008 ha corso per la Tinkoff Credit Systems, partecipando al Giro d'Italia. Dal 2009 al 2010 \u00e8 stato nelle file del Team Katusha, squadra russa iscritta all'UCI ProTour.\nSi ritira dall'attivit\u00e0 agonistica a 39 anni, al termine della stagione 2013."}
{"id": "1231009", "revid": "599013", "url": "https://it.wikipedia.org/wiki?curid=1231009", "title": "Claudio Pani", "text": "Caratteristiche tecniche.\nGioca come regista, schierato preferibilmente davanti alla difesa. Giocatore dinamico e adatto anche alla fase di contenimento, \u00e8 abile nei calci piazzati.\nCarriera.\nClub.\nPani cresce calcisticamente nelle giovanili del , dove rimane per sette anni. Esordisce con i sardi e in Serie A in -Cagliari 4-2 della stagione 2004-2005. Nella stagione 2005-2006 gioca un'altra partita, nella sconfitta per 2-0 sul campo dell'.\nNella stagione 2006-2007 viene ceduto in prestito alla , squadra di Serie C1, dove disputa 26 partite e si mette in luce come uno dei giovani pi\u00f9 promettenti della categoria.\nNell'estate 2007 torna al Cagliari, che lo cede in prestito al , con cui esordisce in Serie B: disputa 25 partite tra i cadetti, e, al termine del campionato, fa rientro al Cagliari dove colleziona una sola presenza nella prima parte della stagione 2008-2009. Il 27 gennaio 2009 passa con la formula della compropriet\u00e0 alla , dove disputa 8 partite. Nella stagione 2009-2010 la compropriet\u00e0 viene rinnovata; impiegato con continuit\u00e0, offre un rendimento negativo. Dopo la retrocessione e il successivo ripescaggio, rimane definitivamente alla Triestina, che lo mette fuori rosa; dopo alcuni mesi di inattivit\u00e0, nel gennaio 2011 passa in prestito alla in Prima Divisione, dove disputa 8 partite.\nIn estate torna alla Triestina, con cui disputa una partita di Coppa Italia; negli ultimi giorni di mercato passa definitivamente al . Fa il suo debutto con la maglia biancorossa il 3 ottobre nella partita pareggiata 2-2 contro il , e segna il suo primo gol in carriera nel derby contro la il 29 gennaio 2012, siglando l'unico gol dell'incontro su calcio di punizione. Termina la stagione con 24 presenze e 2 reti in campionato, pi\u00f9 2 presenze nei play-out che sanciscono la retrocessione del Piacenza in Seconda Divisione. Al termine della stagione rimane svincolato, a causa del fallimento del club emiliano.\nIl 24 settembre passa al , firmando un contratto annuale; fa il suo debutto con la maglia nerostellata il 7 ottobre successivo nel pareggio casalingo per 1-1 contro il . Dopo una sola stagione in Piemonte nella quale totalizza diciotto presenze, nell'estate 2013 torna a Piacenza, ingaggiato dal Piacenza Calcio 1919 che ha sostituito il fallito Piacenza. Nel dicembre successivo, dopo aver offerto un rendimento negativo nella prima parte della stagione, rescinde il contratto con il club emiliano, e a gennaio viene acquistato dal , militante in Prima Divisione. Fa il suo debutto con i liguri il 19 gennaio 2014 nella partita persa 3-2 sul campo della .\nIl 20 settembre 2014 firma con il , in serie D. Scende in campo per la prima volta coi molisani il 12 ottobre nella partita in casa della che viene sospesa in seguito al malore del centrocampista del Campobasso Matteo Monti. La prima presenza completa diventa cos\u00ec quella della settimana successiva nel 2-2 casalingo contro il . Termina la stagione con 22 presenze in campionato e 1 nei play-off nei quali il Campobasso viene eliminato al primo turno.\nNell'estate 2015 si trasferisce ai maltesi del , squadra con la quale ha la possibilit\u00e0 di partecipare ai preliminari di Europa League. Fa il suo debutto con i maltesi il 2 luglio nella sconfitta esterna per 2-1 contro i gallesi del , valida per il primo turno preliminare di Europa League. Gioca anche nel ritorno, vinto dai gallesi con lo stesso punteggio dell'andata, che sancisce l'eliminazione del Valletta. Segna la sua prima rete maltese il 13 dicembre nella partita vinta per 2-1 contro il e valida per la quindicesima giornata di campionato. Nel gennaio 2016 prolunga il suo contratto con il Valletta fino al 2018. Il 30 aprile scende in campo nell pareggio casalingo per 0-0 contro i diretti rivali dell' che sancisce la vittoria del campionato maltese per il Valletta. Nella stagione successiva, il 28 giugno, fa il suo debutto nei turni preliminari di Champions League nella vittoria casalinga per 1-0 sul . Il 21 dicembre 2016 vince, giocando da titolare, la Supercoppa di Malta. Chiude la sua seconda stagione in terra maltese disputando un totale di 33 partite, di cui 25 nel campionato, concluso in quarta posizione.\nLa stagione successiva, pur soffrendo di problemi al polpaccio che gli permettono di disputare solo 12 partite di campionato, vince il suo secondo campionato maltese. Il 6 maggio vince, pur senza scendere in campo nella finale, anche la coppa di Malta. Terminata la stagione lascia il club maltese.\nResta a Malta anche l'annata successiva, trasferendosi al . Debutta con i nuovi colori il 22 settembre 2018 nella partita vinta per 2-0 contro il . Segna la prima rete con lo Sliema il 15 febbraio 2019 nella vittoria per 2-1 sul campo del . Termina la stagione 2018-2019, in cui lo Sliema ottiene la quinta posizione in campionato, con 17 presenze ed una rete in campionato. Nella stagione 2019-2020, conclusasi anzitempo a causa dello scoppio della pandemia causata dal coronavirus COVID-19, totalizza 15 presenze in campionato.\nNell'ottobre 2020 viene annunciato il trasferimento di Pani al , squadra sarda militante in Serie D. Debutta con i sardi il 22 novembre 2020 nella partita persa 3-0 in casa del . A fine anno totalizza 12 presenze in campionato. L'anno successivo scende ulteriormente di categoria accasandosi alla Sigma Cagliari, formazione militante in Promozione. Fa il suo debutto con i cagliaritani il 26 settembre 2021 nella partita casalinga vinta per 3-1 contro l'Orrolese.\nNazionale.\nPani vanta una presenza con la nazionale italiana Under-19, il 15 dicembre 2004 in Italia-Irlanda del Nord 1-1. Durante la militanza nella Pistoiese viene convocato nella Nazionale di Serie C, della quale \u00e8 stato anche capitano; nella stagione successiva viene convocato nella Nazionale Under-21 di Serie B.\nSardegna.\nIl 19 marzo 2019 esordisce con la selezione sarda, nella partita vinta 7-1 contro una selezione di giocatori non sardi militanti in Sardegna nella quale veste la fascia di capitano e mette a segno una rete.\nStatistiche.\nPresenze e reti nei club.\n\"Statistiche aggiornate al 3 ottobre 2021.\""}
{"id": "1231011", "revid": "123648400", "url": "https://it.wikipedia.org/wiki?curid=1231011", "title": "San Foca (Melendugno)", "text": "San Foca (dal greco \u1f0d\u03b3\u03b9\u03bf\u03c2 \u03a6\u03c9\u03ba\u1fb6\u03c2; \u0391\u03c2 \u03a6\u03bf\u03c5\u03ba\u03ac, traslitterato \"As Fuk\u00e0\" in griko) \u00e8 una localit\u00e0 costiera del Salento con 374 abitanti , parte della marina di Melendugno, di cui \u00e8 frazione, in provincia di Lecce.\n\u00c8 situata tra Torre Specchia Ruggeri e Roca Vecchia, sul Mare Adriatico. Il suo porto turistico \u00e8 uno dei pi\u00f9 importanti del litorale compreso fra Brindisi e Otranto. Originariamente un villaggio di pescatori, San Foca sta diventando negli ultimi anni un'importante localit\u00e0 di villeggiatura durante il periodo estivo.\nLa costa nel territorio della marina \u00e8 a falesia ed \u00e8 caratterizzata da due insenature sabbiose (a nord e a sud del porto). Nell'insenatura nord sono presenti alcuni scogli con forme caratteristiche. Tra i pi\u00f9 famosi: \"li brigantini\", \"lo scoglio del sale\", \"lo scoglio dell'otto\" (perch\u00e9 assomiglia al numero 8, scritto per\u00f2 in orizzontale).\nIl tratto di mare Adriatico che bagna la costa di San Foca presenta fondali per lo pi\u00f9 sabbiosi e solo a tratti rocciosi. Alcune aree consentono lo sviluppo di una prateria di Posidonia abbastanza ampia, le cui foglie vengono ammassate dal mare lungo le rive in grandi banchi bruni. Sulle rocce a basse profondit\u00e0 regna la Cystoseira e grandi concentrazioni di Ulva e Enteromorpha, alghe che gradiscono acque particolarmente cariche di sali azoto.\nMonumenti e luoghi d'interesse.\nTorre di guardia.\nLa torre di San Foca, conosciuta anche come Torre di San Fuc\u00e0 o di Capo di Sapone fu costruita nel 1568 dal maestro Antonio Saponaro di Lecce, con funzione di avvistamento contro le frequenti invasioni turche. Essa ha una base quadrata e un corpo troncopiramidale, con due vani sovrapposti non divisi da un toro marcapiano. La muratura esterna \u00e8 del cosiddetto tipo \"a scarpa\", ovvero con muro inclinato posto alla base della fortificazione con funzione di rinforzo.\nNel 1576 il sindaco di Lecce Gaspare Maremonte don\u00f2 alla torre un falconetto di 3 libbre, come corredo all'armamento della torre che, come punto d'avvistamento, comunica a nord con Torre Specchia Ruggeri e a sud con Torre Roca Vecchia.\nLa torre \u00e8 stata restaurata ed ospita gli uffici della Capitaneria di porto."}
{"id": "1231012", "revid": "114057126", "url": "https://it.wikipedia.org/wiki?curid=1231012", "title": "Lenbachhaus", "text": "La St\u00e4dtische Galerie im Lenbachhaus (\"Galleria Civica nel \"Lenbachhaus\"\") si trova nella Luisenstra\u00dfe 33 a Monaco di Baviera (Germania); \u00e8 un museo d'arte ottocentesca, moderna e contemporanea.\nStoria.\nL'edificio che oggi ospita il museo venne commissionato dal pittore Franz von Lenbach all'architetto Gabriel von Seidl, come residenza privata. La casa ed il giardino vennero realizzati sullo stile di una villa neorinascimentale italiana, con l'inclusione di elementi barocchi. Nel 1924 la villa venne acquistata dal comune per essere adibita a galleria d'arte, con l'aggiunta di una nuova ala.\nDal 2009 al 2013 il museo \u00e8 stato oggetto di lavori di ristrutturazione ed ampliamento su progetto dell'architetto Norman Foster.\nCollezione.\nLa collezione comprende opere di pittori che soggiornarono a Monaco dal XIX al XX secolo. Tra gli autori pi\u00f9 importanti ospitati presso la galleria vi sono Franz von Stuck, Franz von Lenbach, Richard Riemerschmied, Max Slevogt, Wilhelm Leibl, Lovis Corinth, Der Blaue Reiter. Nel 1957 Gabriele M\u00fcnter, compagna di Vasilij Kandinskij fino al 1914, offr\u00ec al museo la propria collezione privata di quadri dell'artista, soprattutto del periodo di Monaco e di Murnau. Un'altra importante donazione fatta al museo comprende opere di Paul Klee, Franz Marc, Joseph Beuys, Andy Warhol, Wolf Vostell e August Macke.\nCollegamenti esterni.\nSito Ufficiale"}
{"id": "1231016", "revid": "547034", "url": "https://it.wikipedia.org/wiki?curid=1231016", "title": "Chiromantia parva", "text": "La Chiromantia parva o Chiromantia Adelardi (in latino \"piccola chiromanzia\" o \"chiromanzia di Adelardo\") \u00e8 un testo di chiromanzia, il terzo in assoluto dopo il salterio di Eadwine e la chiromanzia di Sloane. \u00c8 considerato il primo manuale dell'Occidente strutturato in maniera organica. Dei quattro manoscritti oggi rimasti, due si attribuiscono ad Adelardo di Bath.\nL'autore descrive sistematicamente la topografia della mano, prendendo in considerazione le tre linee dette \"naturali\". D\u00e0 anche un elenco di predizioni che possono essere associate alla manifestazione dei segni sulla mano in relazione al luogo in cui si verificano.\nInoltre, si narra la mitica storia della nascita della chiromanzia. Il testo parla di un anacoreta che, in pena a causa della malattia del fratello, preg\u00f2 Dio perch\u00e9 lo aiutasse. Le sue preghiere furono accolte attraverso una statua di marmo, con una mano d'uomo e una di donna che presentavano dei segni chiromantici. Quindi la chiromanzia sarebbe stata trovata da Maneanus, un filosofo arabo convertito e successivamente ribattezzato Eadmundus, e trascritta in greco, da cui Adulwardus (Adelardo) l'avrebbe tratta per tradurla in latino."}
{"id": "1231018", "revid": "44638", "url": "https://it.wikipedia.org/wiki?curid=1231018", "title": "Preghiere", "text": ""}
{"id": "1231019", "revid": "1564499", "url": "https://it.wikipedia.org/wiki?curid=1231019", "title": "Porto Cesareo", "text": "Porto Cesareo (pronuncia \"p\u00f2rto \u010de\u0283\u00e0reo\", \"Cisaria\" in dialetto salentino) \u00e8 un comune italiano di abitanti della provincia di Lecce in Puglia.\nLocalit\u00e0 turistica del Salento situata sulla costa ionica della penisola salentina, dista 26,9\u00a0km dal capoluogo provinciale ed \u00e8 sede dell'Area naturale marina protetta Porto Cesareo e della Riserva Naturale Orientata Regionale Palude del Conte e Duna Costiera.\nGeografia fisica.\nTerritorio.\nIl territorio comunale, situato nella parte nord-occidentale della pianura salentina, si estende su una superficie di 34,66\u00a0km\u00b2 e confina a nord con i comuni tarantini di Manduria e Avetrana, a est e a sud con il comune di Nard\u00f2, a ovest con il mare Ionio. Ricade nella cosiddetta Terra d'Arneo, un'area che prende il nome da un antico casale e comprende diversi comuni accomunati da una medesima caratterizzazione paesaggistica.\nIl profilo orografico \u00e8 pressoch\u00e9 uniforme, con un'altitudine che non supera i 57 m s.l.m. e la casa comunale posta a 3\u00a0m s.l.m.. Il lungo litorale, prevalentemente sabbioso, conserva dune costiere, zone umide, scogli e isolotti. Tra questi rivestono particolare importanza l'Isola Grande (o Isola dei Conigli) ricoperta da pini d'Aleppo e di acacie, e l'Isola della Malva. I fondali, particolarmente ricchi, ospitano nelle zone sabbiose la cosiddetta prateria sommersa di Posidonia oceanica, che garantisce ossigeno, rifugio e nutrimento a numerosi organismi marini, e nelle aree rocciose il coralligeno multicolore. La fauna marina \u00e8 costituita da crostacei, molluschi, pesci e tartarughe. Lo straordinario interesse biologico del posidonieto ha contribuito all'istituzione dell'Area naturale marina protetta di Porto Cesareo nel 1997.\nClima.\nIl clima \u00e8 mediterraneo, con estati calde, umide e siccitose e, con inverni miti e ventilati. Le precipitazioni si concentrano prevalentemente in autunno e in inverno.\nStoria.\nAi tempi dei romani si chiamava \"Portus Sasinae\" (periodo di cui sono stati ritrovati dei reperti tra cui sette colonne monolitiche di marmo cipollino immerse nel mare), quando era un importante scalo portuale per il commercio dei prodotti agricoli delle ricche zone interne. In realt\u00e0 il luogo era gi\u00e0 abitato in epoca preistorica (villaggio in localit\u00e0 \"Scalo di Furnu\") e successivamente nell'et\u00e0 del bronzo da marinai di provenienza greca (ritrovamenti in localit\u00e0 \"Scalo di Furno\" di vari cimeli, tra cui statuette votive, e di un'area dedicata al culto della dea Thana).\nCadde nell'abbandono a causa delle scorrerie dei pirati e dell'impaludamento della zona fino all'arrivo, intorno all'anno mille, di alcuni monaci basiliani che vi costruirono un'abbazia che utilizzarono sino al XV secolo, periodo in cui la localit\u00e0 pass\u00f2 di propriet\u00e0 dagli Orsini del Balzo, principi di Taranto, agli Acquaviva, duchi di Nard\u00f2, e si svilupp\u00f2 come porto per il commercio, soprattutto di olio e grano, con la Sicilia e in seguito anche con le repubbliche marinare. Fu in quel periodo che inizi\u00f2 la costruzione, a difesa dai nemici provenienti dal mare, della torre di avvistamento \"torre Cesarea\", inserita nel sistema difensivo delle torri costiere del Regno di Napoli. Dopo un nuovo periodo di decadenza, intorno al XVIII secolo torn\u00f2 a ripopolarsi stagionalmente grazie all'attivit\u00e0 di una tonnara che attirava famiglie di pescatori, soprattutto tarantine; queste occuparono la penisoletta dell'attuale comune, allora possedimento dell'agiata famiglia Muci di Nard\u00f2. I Muci acquistarono e detennero il feudo sino agli inizi del XIX secolo, anche dopo l'emanazione delle leggi di eversione della feudalit\u00e0. Il primo nucleo stanziale si ebbe solo a met\u00e0 del XIX secolo. Nei decenni successivi il frazionamento e la vendita dei terreni alle famiglie di pescatori permise lo sviluppo del primo impianto urbano. Il centro continu\u00f2 cos\u00ec a svilupparsi e quando, alla fine del XIX secolo la popolazione venne a contare qualche centinaio di persone, vi si costru\u00ec nel 1880 la chiesa intitolata alla Madonna del perpetuo soccorso su iniziativa del vescovo di Nard\u00f2, mons. Michele Mautone; egli, durante la visita pastorale, ritenne inadeguata alle esigenze dell'accresciuta popolazione la cappella che vi \u00e8 accanto, fondata dai Basiliani e costruita fra il 1639 e 1640, intitolata a Santa Cesarea.\nNegli anni 1930, anche grazie alla bonifica del Tavoliere di Lecce, il centro crebbe di importanza non solo come porto peschereccio ma anche come localit\u00e0 turistico-balneare. \nNel 1975, Porto Cesareo divenne un comune autonomo separandosi da Nard\u00f2. Dal 1997 il comune \u00e8 sede di una area marina protetta, per la tutela della biodiversit\u00e0 ancora presente negli ambienti marini. L'area \u00e8 localizzata tra Punta Prosciutto e la frazione di Nard\u00f2 Torre Inserraglio, estendendosi fino a sette miglia dalla costa. Nel 2006 fu istituita anche la riserva naturale regionale \"Palude del Conte e Duna Costiera\" di circa 900 ettari, un'area caratterizzata da una vasta depressione retro-dunale con vegetazione igrofila e alofila. A Porto Cesareo hanno sede anche la stazione di biologia marina e il museo talassografico, che contiene una raccolta malacologica, un erbario e rare specie ittiche.\nSimboli.\nDescrizione araldica dello stemma:\nDescrizione araldica del gonfalone:\nMonumenti e luoghi d'interesse.\nArchitetture religiose.\nChiesa della Madonna del Perpetuo Soccorso.\nLa chiesa della Madonna del Perpetuo Soccorso venne eretta nel 1880 su indicazione del vescovo di Nard\u00f2 Michele Mautone. Sorge accanto alla piccola cappella del 1639, dedicata a Santa Cesarea Vergine, ormai troppo piccola per la popolazione cesarina e successivamente utilizzata come canonica. La nuova chiesa presenta una semplice facciata neoclassica inquadrata da due paraste doriche e da un timpano triangolare. L'interno, dalle linee architettoniche essenziali, \u00e8 a una sola navata rettangolare con volta a stella. Lateralmente si aprono due nicchie ospitanti le statue in cartapesta di Santa Cesarea e della Madonna del Perpetuo Soccorso.\nDal volumetto \"Storia delle Chiese in Porto Cesareo\", edito nel 2009 dalla Biblioteca comunale e curato da Antonio Alberti, si evince che il 14 ottobre 1952 il parroco Marzio Strafella Lorenzo prese possesso della nuova sede di culto con fronte sulla piazzetta che, in seguito prese il suo nome, ma conserv\u00f2 l'intitolazione della chiesetta antica. Il nuovo edificio di culto fu benedetto il 30 marzo 1958 dal vescovo di Nard\u00f2 Corrado Ursi. Il nuovo parroco dovette andare ad abitare in case d'affitto non essendo disponibile, nel nuovo edificio, alcun locale adatto.\nLa nuova chiesa parrocchiale fu prolungata a tutte spese del parroco ed inaugurata dal vescovo Antonio Rosario Mennonna nell'ottobre 1966.\nArchitetture militari.\nTorri costiere.\nLungo la costa sono presenti quattro torri d'avvistamento costruite nel XVI secolo per proteggere la penisola salentina dalle invasioni nemiche: Torre Cesarea, Torre Lapillo, Torre Chianca e Torre Castiglione; di quest'ultima restano solo alcuni ruderi in quanto fu abbattuta durante la Seconda guerra mondiale.\nTorre Cesarea \u00e8 una torre di avvistamento situata nella parte meridionale dell'abitato. Essa \u00e8 la pi\u00f9 grande in assoluto per le sue dimensioni e fu costruita apposta come sede di Sopraguardia a capo della Comarca di Cesarea, perci\u00f2 \u00e8 detta anche \"Torre Capitana\", in quanto possedeva giurisdizione di comando militare su tutte le torri comprese nella Comarca stessa. Ha una forma quadrangolare; \u00e8 alta 16 metri ed ha i lati lunghi 21,50 metri. Le mura di base sono spesse 4 metri, mentre quelle in cima sono spesse 2,50 metri. La torre, costituita da blocchi tufacei, presenta varie caditoie ed il coronamento \u00e8 sostenuto da beccatelli. La sua costruzione ebbe inizio il 1\u00ba maggio 1568 e venne ultimata nell'aprile del 1570. Successivamente venne abbattuta e ricostruita nel 1622. Comunicava a sud con Torre Squillace, nel comune di Nard\u00f2, e a nord con Torre Chianca.Attualmente ospita gli uffici della Guardia di Finanza.\nLa torre, a pianta quadrata, \u00e8 priva di scale esterne e presenta una base scarpata di 15,60 metri e un'altezza di 18 metri. Comunicava a sud con Torre Cesarea e a nord con Torre Lapillo.Durante la seconda guerra mondiale fu dimora di alcuni soldati dell'esercito italiano che avevano installato una postazione di artiglieria.\nLa torre di avvistamento, conosciuta anche con il nome di \"Torre di San Tommaso\", presenta una struttura a base quadrata e una scalinata di accesso con tre archi sottostanti, di cui l'ultimo aggiunto solo in epoca recente; la scalinata terminava infatti con un ponte levatoio. Ha i lati di base lunghi 16 metri ed \u00e8 alta 17 metri. A pian terreno \u00e8 presente una cisterna mentre al primo piano si apre un ampio vano. Fu terminata nel febbraio del 1568. Comunicava a sud con Torre Chianca e a nord con la distrutta Torre Castiglione.I locali interni ospitano un Centro Visite Turistico-Ambientali dove \u00e8 possibile reperire materiale informativo sugli itinerari, le tradizioni, i principali siti architettonici e culturali del territorio, nonch\u00e9 partecipare ad eventi culturali e manifestazioni enogastronomiche volte a valorizzare i prodotti del parco.\nStatue.\nStatua denominata La donna del pescatore. Scolpita dallo scultore salentino Salvatino de Matteis ed eretta nel 2002 , la statua alta 1,75 metri rappresenta una donna dalle fattezze mediterranee con in mano una cornucopia marina. il viso riprende i lineamenti dell'attrice televisiva Manuela Arcuri.\nSiti archeologici.\nScalo di Furno.\nScalo di Furno \u00e8 una localit\u00e0 a nord dell'abitato di Porto Cesareo nella quale \u00e8 stato individuato un villaggio risalente all'Et\u00e0 del Bronzo. Scoperto casualmente nel 1963, venne interessato da una campagna archeologica a partire dal 1969 durante la quale furono riportati alla luce numerosi reperti come ceramiche micenee provenienti da Itaca e Cefalonia, sculture votive e un'area cultuale dedicata alla dea Thana. Si tratta di un villaggio protostorico a capannicoli, circondato da una muraglia alta circa 2,5 metri, che fu in seguito frequentato da marinai di provenienza greca.\nSul rinvenimento di un reperto archeologici nel mare di Cesarea,cos\u00ec scrive Salvatore Muci: Raffaele Colelli col fratello Francesco e insieme ad Alemanno Euprerio costituirono un equipaggio di pescatori che in un giorno di ottobre del 1932 rinvenne nel mare di Porto Cesareo, tra l'isola della Malva e quella della Chianca, una statua egizia che rappresenta il Dio Thout., perduta sicuramente in un naufragio di qualche imbarcazione. La leggenda vuole attribuire la statuetta a Ruth, sciamano e musicista proveniente dall'Africa vissuto circa 10000 anni fa. La statua oggi \u00e8 esposta nel Museo Nazionale della Magna Grecia di Taranto; documenti riguardanti il ritrovamento della statuetta sono presso l'Archivio del Museo Archeologico di Taranto.\nRaffaele Colelli fu Francesco spese lire 24,25 per la spedizione della statuetta a Taranto e il 2 giugno 1934 gli venne recapitato un vaglia di lire 549,50 a titolo di compenso per il rinvenimento del reperto archeologico.\nColonne Romane di Torre Chianca.\nSul fondale sabbioso antistante Torre Chianca, sono state rinvenute nel 1960 cinque colonne di marmo cipollino parallelamente affiancate. Si tratta di colonne monolitiche di 9 metri di lunghezza e del diametro variabile fra i 70 e i 100 centimetri. Le colonne sono state datate al II secolo d.C. e sono di epoca romana; la loro presenza nel mare e la singolare posizione parallela fanno ipotizzare a un naufragio di una nave.\nAree naturali.\nSpiagge.\nLa costa di Porto Cesareo \u00e8 formata da due riviere. Quella di levante comprende la spiaggia cittadina del paese e, estendendosi verso est, arriva fino alla penisola della \"Strea\" formando una suggestiva laguna. Il litorale di ponente \u00e8 formato da spiagge circolari perlopi\u00f9 basse e sabbiose alternate a basse scogliere e sono caratterizzate da un gran numero di stabilimenti balneari. La prima spiaggia che si incontra verso ovest dal paese \u00e8 quella detta di \"Primo Ponte\" per via di un ponticello sotto il quale sfocia un canale utilizzato per la bonifica che termina con lo sperone roccioso di Scalo di Furno, qui si apre una seconda spiaggia detta invece delle \"Dune\" ed \u00e8 una delle pi\u00f9 suggestive: alte e impervie dune fanno da cornice a uno dei mari pi\u00f9 cristallini, soprattutto quando soffia il vento di Tramontana. Si giunge quindi nei pressi della Torre Chianca al centro di due piccole insenature. Inizia poi la spiaggia pi\u00f9 grande che, passando per le localit\u00e0 di \"Belvedere, Bacino Grande\" e \"Lago Sereno\" termina a Torre Lapillo. Oltrepassata questa marina, la costa diventa rocciosa intervallata da piccole calette fino a raggiungere \"Torre Castiglione\", localit\u00e0 poco frequentata e impervia circondata dalle cosiddette \"spunnulate\", doline carsiche che raggiungendo la falda danno vita a grotte e laghetti. Qui una piccola spiaggetta fa da cornice a un campeggio circondato dalla vegetazione. Si apre quindi la spiaggia di \"Padula Fede\", cos\u00ec chiamata per via di un bacino di bonifica proprio a ridosso della spiaggia nei pressi del quale \u00e8 sorto un maneggio, infatti la spiaggia \u00e8 nota ai locali con il nome di \"spiaggia dei cavalli\". Segue quindi un mix formato da scogli e sabbia di \"Punta Grossa\" e si giunge alla localit\u00e0 di \"Lido degli Angeli\", dove a fare da padrone sono le lussureggianti dune e subito dopo alla contigua spiaggia di Punta Prosciutto, una delle pi\u00f9 belle di tutta la costa jonica salentina, caratterizzata da acque tra le pi\u00f9 limpide che registrano profondit\u00e0 insignificanti per moltissimi passi al largo. \u00c8 proprio questa sporgenza rocciosa, con una minuscola spiaggetta a ovest, a segnare il confine di Porto Cesareo con la provincia di Taranto.\nArea marina protetta.\nFu istituita il 12 dicembre 1997 ed ha una superficie di 17.156 ettari. \u00c8 delimitata da Punta Prosciutto a nord e da Torre dell'Inserraglio a sud e si estende fino a 7 kilometri dalla costa. Si divide in:\nRiserva Naturale Orientata Regionale \"Palude del Conte e Duna Costiera - Porto Cesareo\".\nHa una superficie di 869 ettari ed \u00e8 gestita dal comune di Porto Cesareo. Costituisce un elemento di continuit\u00e0 con l'area marina. Si pu\u00f2 dividere in tre zone:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 322 persone. Le nazionalit\u00e0 maggiormente rappresentate erano:\nLingue e dialetti.\nIl dialetto parlato a Porto Cesareo \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nCucina.\nLa cucina di Porto Cesareo si basa prevalentemente sui prodotti del mare, i principali piatti tipici della localit\u00e0 sono infatti a base di pesce (linguine ai frutti di mare, risotto alla pescatora, triglie, alici marinate, zuppa di pesce, etc). Prodotto tipico locale \u00e8 la triglia di Porto Cesareo. Non mancano tuttavia i piatti poveri della tradizione contadina salentina come le verdure di campagna reperibili nell'immediato entroterra. Molto caratteristica dal punto di vista culinario \u00e8 via Silvio Pellico, detta \"strada delle pescherie\".\nSport.\nPallavolo.\nLa pi\u00f9 importante squadra di pallavolo della cittadina \u00e8 l'A.S.D. Delfini '82 che gareggia nella Prima Divisione maschile. I colori sono il giallo e il blu.\nCalcio.\nLa principale squadra di calcio della citt\u00e0 \u00e8 l'\"A.S.D. Porto Cesareo\" che milita nel girone C pugliese di 1\u00aa Categoria. I colori sociali sono: il blu ed il bianco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nBibliografia.\nBiblioteca parrocchiale realizzata da Antonio Alberti e a lui dedicata, in corso di catalogazione al 8/5/2019 gi\u00e0 dotata di oltre 6000 volumi tra i quali notevoli enciclopedie.\nBiblioteca della Scuola secondaria di primo grado dell'Istituto Comprensivo di Porto Cesareo, dotata di 711 volumi, tra i quali notevoli antiche edizioni il cui catalogo, realizzato a Antonio Alberti, \u00e8 custodito dal Dirigente scolastico"}
{"id": "1231037", "revid": "404338", "url": "https://it.wikipedia.org/wiki?curid=1231037", "title": "Liberatori", "text": "I Liberatori (\"Liberators\") sono un gruppo di supercriminali creato da Mark Millar e Bryan Hitch, pubblicato dalla Marvel Comics. Appartengono all'universo Ultimate Marvel e sono i grandi nemici degli Ultimates in \"Ultimates 2\". I Liberatori corrispondono ai Signori del male nell'universo Marvel Classico.\nFormazione.\nIl gruppo \u00e8 formato da:\nStoria.\nFormato da alcuni ragazzi asiatici ed europei, \u00e8 un gruppo creato per eliminare gli Ultimates e lo S.H.I.E.L.D. per impedire il presunto dominio degli Stati Uniti d'America sul mondo. Il gruppo attacca New York su \"Ultimates 2\" n. 9. Dopo aver distrutto mezza citt\u00e0 ed aver fatto cadere la Statua della Libert\u00e0 viene attaccato dagli Ultimates, che se la vedono con i loro campioni, mentre gli uomini-Sentinella, l'Uomo Ragno, i Fantastici Quattro e gli X-Men sconfiggono gli altri membri come gli Ultron e gli umani potenziati. I Liberatori vengono poi uccisi (con l'esclusione di Perun) dagli stessi Ultimates.\nRicompaiono poi su \"Ultimate X-Men\" n. 75 come nemici nella Stanza del pericolo, mentre il Colonnello compare su uno schermo della centrale di polizia su \"Ultimate Spider-Man\" Annual n. 2."}
{"id": "1231044", "revid": "254059", "url": "https://it.wikipedia.org/wiki?curid=1231044", "title": "Borgagne", "text": "Borgagne (\"Burgagne\" in dialetto locale, \u0392\u03c1\u03ac\u03bd\u03b9 \"Vr\u00e0ni\" in greco salentino) \u00e8 l'unica frazione ( abitanti nel 2001) del comune di Melendugno in provincia di Lecce, in Puglia.\nSituata nel Salento centrale, dista 4\u00a0km dal Mare Adriatico (localit\u00e0 Sant'Andrea), 6\u00a0km dal capoluogo comunale e 25\u00a0km da Lecce. L'economia, basata prevalentemente sull'agricoltura, ha conosciuto negli ultimi anni un forte incremento di attivit\u00e0 imprenditoriali legate al settore turistico-ricettivo.\nGeografia fisica.\nIl centro abitato di Borgagne \u00e8 situato a 18 metri sul livello del mare a pochi chilometri dalla costa adriatica e a 7\u00a0km dall'Oasi protetta dei Laghi Alimini. Posto a sud-est di Melendugno, \u00e8 circondato da distesi campi di ulivi secolari con le cui olive si produce l'olio extravergine di oliva Terra d'Otranto.\nStoria.\nLe origini.\nIl toponimo di Borgagne deriverebbe da \"Borgo d'Agne\", cio\u00e8 \"Borgo dell'agnello\", come gi\u00e0 nel XIV secolo veniva chiamata questa localit\u00e0, caratterizzata da attivit\u00e0 prettamente agricolo-pastorizie. Il paese, per\u00f2, ha avuto anche un nome griko, \"Vrani\", come lo chiamavano i centri vicini della Grec\u00eca Salentina. Vrani forse si rif\u00e0 al greco \u201cran\u00ecs\u201d, cio\u00e8 \u201cacqua\u201d, per indicare una zona paludosa.\nIl sito fu abitato dai monaci basiliani, giunti tra il VII e il X secolo, sfuggendo alla persecuzione dell'imperatore greco Leone III Isaurico e a quella musulmana in Sicilia e Africa. I documenti riportano Borgagne quale \"grancia\" dipendente dal monastero di San Nicola di Casole (presso Otranto), al tempo il centro politico, religioso e culturale del Salento bizantino.La permanenza basiliana a Borgagne \u00e8 testimoniata dai resti di alcune cripte, pi\u00f9 propriamente delle laure di modeste dimensioni, una delle quali \u00e8 ancora visibile sull'altura dei Caliani. Essa fu pi\u00f9 tardi trasformata in un frantoio ipogeo, perdendo molti degli affreschi bizantini presenti sulle pareti. Ad ogni modo, intorno a questi piccoli luoghi di preghiera, scavati nella roccia, sorse un primo centro abitato, mentre nella campagna circostante nacquero alcuni casali, di cui \"Pasulo\" \u00e8 sicuramente il pi\u00f9 rilevante. \nMedioevo ed et\u00e0 moderna.\nPer la storia di Borgagne del Tardo medioevo, la prima vera documentazione risale agli anni 1314 e 1337, nei quali si attesta che una nobile famiglia provenzale, gli Stendardo, possedeva rispettivamente i feudi di Pasulo e Borgagne. Successivamente, instauratosi ormai il feudalesimo, i possedimenti passarono di mano in mano a potenti famiglie straniere. I \"De Iserio\", che venivano da Barletta, seguirono agli Stendardo: pare che di padre in figlio abbiano mantenuto il feudo fino alle lotte tra francesi e spagnoli che, nella seconda met\u00e0 del Quattrocento, si contesero il Mezzogiorno. Nel 1463 Borgagne \u00e8 soggetta solo al capitaneo di Lecce ed \u00e8 senza un feudatario, per espressa richiesta del paese al re. Tuttavia, solo un anno dopo, il 18 giugno 1464, Ferdinando I d'Aragona, re di Spagna, don\u00f2, per servigi ricevuti, i feudi di Borgagne e Pasulo a \"Gaspare Petraroli\", un barone ostunese; questi poi li pass\u00f2 al figlio Belisario. E fu quest'ultimo, nel 1497, a far erigere il nucleo originario del castello di Borgagne, in un luogo alto ed esplicitamente a difesa dell'abitato. Questo testimonia l'esistenza di un vero e proprio villaggio borgagnese, che sicuramente si estendeva per lo pi\u00f9 nelle attuali vie \"Castello\", \"Conciliazione Laterano\" e \"IV Novembre\", nelle quali il Petrarolo fece costruire delle case-torre a presidio, visibili ancora oggi. Non c'\u00e8 dubbio che queste misure difensive erano state rese indispensabili dalle varie incursioni dei turchi, che solo una ventina d'anni prima avevano assaltato Otranto e la vicinissima Roca Vecchia, e si erano anche spinti contro le masserie circostanti.\nMa nel 1531 Belisario cadde in disgrazia: colpevole di aver partecipato alla congiura aristocratica napoletana contro gli spagnoli, gli vennero confiscati i feudi e il castello. Solo alla fine del secolo i Petraroli riuscirono a riconquistare i loro feudi; nel 1601 \"Lucrezia Petraroli\" li vendette, poi, una volta per tutte a \"Vincenzo Maria Zimara\", un facoltoso salentino di Galatina, figlio del pi\u00f9 noto medico e filosofo Teofilo.\nSiamo ormai in un nuovo periodo: il paese, ingranditosi, venne definito col termine di \"Stato di Borgagne\", e inglobava anche il casale di Pasulo e il feudo disabitato di \"San Salvatore\". Intanto le masserie fortificate si consolidavano nei territori circostanti; la chiesa sulla piazza, consacrata nel 1584, venne modificata nella parte anteriore, in stile barocco, dando forma quasi definitiva all'attuale parrocchiale (1611). Nel 1616 avvenne un nuovo passaggio: gli acquirenti sono ora gli Spinola, famiglia nobilissima che alla citt\u00e0 di Genova aveva donato cardinali e Dogi. Da questi, infine, lo \"Stato di Borgagne\" venne ceduto ai milanesi \"Gallarati Scotti\", che rimasero nel territorio salentino fino ai primissimi anni dell'Ottocento, quando nel 1806 fu abolita la feudalit\u00e0.\nEt\u00e0 contemporanea.\nPer tutto il Settecento e l'Ottocento il paese di Borgagne rimase in una certa immobilit\u00e0. La popolazione continuava ad essere costituita da una maggioranza di contadini, eccezion fatta per qualche borghese facoltoso. Nell'Ottocento, per\u00f2, il paese fu al centro di una grande mobilitazione cittadina per una cattiva ridistribuzione delle terre demaniali, sottratte ai feudi baronali: soprattutto per tali motivi, Borgagne, passato sotto il controllo del vicino comune di Melendugno, ebbe spesso con questo un rapporto conflittuale. \nNel 1860 si abbell\u00ec di una piazza, quella antistante la Chiesa Madre, che tuttavia fu costruita sulla cripta ipogea del periodo bizantino, per questo oggi inaccessibile. \nIl paesaggio urbano di Borgagne era caratterizzato dalle case-corte (oggi visibili in via Conciliazione Laterano) e da modeste abitazioni con il tetto ad embrici. \nTutta la zona circostante era invece soggetta all'insalubrit\u00e0 del terreno paludoso, causa di malaria e di un'alta mortalit\u00e0. Le paludi furono bonificate, poi, in periodo fascista, e da allora il paese ha visto una ricrescita, forte soprattutto dopo gli anni Sessanta del Novecento.\nMonumenti e luoghi d'interesse.\nArchitetture religiose.\nChiesa della Presentazione del Signore.\nLa chiesa della Presentazione del Signore presenta dell'edificio cinquecentesco, consacrato nel 1584, soltanto la parte absidale. Il robusto portale, di chiara matrice neretina, \u00e8 datato 1611. La struttura risulta costituita da un'unica navata, coperta a volta soltanto nel 1780-1786, ed ha quattro altari, due per lato. La chiesa fu dedicata alla Presentazione del Signore, come rilevano l'epigrafe latina e il portale, che fu conservato nella ricostruzione settecentesca della fabbrica.Fu l'alessanese Emanuele Orfano, con la sua arte, a realizzare gli altari e le pile dell'acqua lustrale e del fonte battesimale. Di pregevole fattura sono le tele che adornano la chiesa: \"Madonna Immacolata e San Giuliano\" (1790), \"Vergine del Rosario con i Santi\" in cui \u00e8 raffigurata una veduta di Borgagne della prima met\u00e0 del Seicento e lo stemma del paese costituito da due cornucopie sormontate da tre spighe e tre stelle a otto punte, \"Martiri di Otranto\", \"Sant'Antonio da Padova\", \"Sant'Oronzo\".Da vedere sono anche tre statue in pietra colorata del Redentore e degli Arcangeli Michele e Raffaele, collocate in origine sull'altare maggiore e un tabernacolo ligneo. Recenti restauri hanno riportato agli antichi colori originari la splendida volta absidale, gli altari delle Anime Sante e di Sant'Antonio, l'acquasantiera e il fonte battesimale.\nChiesa della Madonna del Carmine.\nLa chiesa della Madonna del Carmine risale al 1619 ed \u00e8 ci\u00f2 che rimane del convento dei carmelitani abitato sino al 1625. \nLa semplice facciata, inquadrata da due robuste paraste, \u00e8 costituita da una piccola finestrella posta in asse con l'unico portale d'accesso sul quale \u00e8 posizionato lo stemma del paese. L'interno, ad unica navata, ospita due altari laterali e l'altare maggiore; quest'ultimo, realizzato nel 1658, \u00e8 caratterizzato da una sfarzosa decorazione barocca e accoglie ai lati le statue di Sant'Agata e Santa Lucia. La chiesa aveva diversi altari, oggi scomparsi: tra questi ve n'era uno dedicato a S. Euligio e un altro alla Madonna di Costantinopoli; di quest'ultimo rimane solo una porzione dell'affresco, con la citt\u00e0 fortificata, la chiesa in fiamme e il ritratto del committente.\nArchitetture militari.\nCastello Petraroli.\nIl Castello Petraroli un tempo si ergeva ai margini del piccolo abitato di Borgagne, in direzione est, allo scopo di svolgere, con pi\u00f9 efficacia, la sua funzione difensiva contro i pericoli provenienti dalla direzione del mare.Il complesso presenta una pianta rettangolare che, in corrispondenza dello spigolo nord-est, ingloba parzialmente una torre innalzata nel 1498; l'anno si ricava dall'iscrizione che, murata con l'arme gentilizia del Petraroli sul versante ovest della torre, cos\u00ec recita: \"BELLISARI(us) DE PETRAROLIS / BURGANEI DO(minus) FEDERICO / REGI FIDUS IN PRI(n)CIPIUM / ARCI(s) ET TUTELAM / INCOLARUM POSUIT / TURRIUM 1498\". L'iscrizione lascia intendere che, quando la torre fu innalzata a difesa dell'abitato, questo era privo di qualsiasi apprestamento difensivo; l'opera di fortificazione intrapresa dal Petraroli non si arrest\u00f2 con la costruzione della sola torre che, tra l'altro, non poteva esplicare un'efficace difesa e serviva, al massimo a poter effettuare un'azione di avvistamento preventivo, ma dovette proseguire a breve tempo con la costruzione del castello la cui presenza \u00e8 testimoniata gi\u00e0 a partire dal 1531.\nIl castello si sviluppa a pianta quadrata con cortile centrale, ed ha subito vari interventi ed ampliamenti, anche recenti, in relazione alla sua utilizzazione attuale ad abitazione privata. Un tempo vi erano anche piombatoi, feritoie e un fossato, prima che diverse opere di ristrutturazione alterassero alcune parti dell'edificio in maniera irrimediabile. Pertinente al castello \u00e8 la piccola cappella della Madonna del Rosario.\nCase-torre.\nLe case-torre sono costruzioni cinquecentesche la cui funzione principale, oltre a quella abitativa, era strettamente legata alla funzione difensiva dell'abitato insieme al castello. Le case-torre di Borgagne si conservano in diversi esempi: in via Conciliazione Laterano (con archetti pensili e una colonna angolare con i monogrammi di Cristo e della Vergine) e in via IV Novembre (detta \"corte dell'Argallo\", un tempo casa-torre di \"Don Cosma Vergallo\", come attestano due iscrizioni recuperate all'interno nel corso dei recenti lavori di restauro).\nCultura.\nA partire da dicembre 2012 Borgagne aderisce alla rete \"Borghi Autentici d'Italia\" attraverso l'associazione \"'Ngracalati\".\nInfrastrutture e trasporti.\nStrade.\nI collegamenti stradali che interessano il comune sono:"}
{"id": "1231045", "revid": "123866155", "url": "https://it.wikipedia.org/wiki?curid=1231045", "title": "Galleria nazionale di Parma", "text": "La Galleria nazionale di Parma si trova in piazza della Pilotta 6 a Parma, all'interno del palazzo della Pilotta. Il museo espone, tra le altre, opere di Beato Angelico, Canaletto, Correggio, Guercino, Leonardo da Vinci, Parmigianino, Sebastiano del Piombo e Tintoretto.\nStoria.\nLa collezione parmense \u00e8 iniziata nel Rinascimento ad opera della famiglia Farnese (papa Paolo III e il cardinale Alessandro); nel 1734 Carlo di Borbone fa trasferire a Napoli la ricca collezione. \nPrima del trasferimento a Napoli, la collezione era suddivisa tra Palazzo Farnese a Roma, Villa Farnese di Caprarola e Palazzo del Giardino di Parma.\nElisabetta Farnese riesce a far assegnare il ducato di Parma al figlio Filippo che, conscio dell'importanza dell'arte per il prestigio del Casato, proibisce l'alienazione della Madonna di San Gerolamo del Correggio. \nFilippo fa aprire anche un'accademia di belle arti nel 1752 e istituisce una quadreria con relativa borsa di studio per l'istruzione di giovani artisti.\nI duchi compiono scavi nel Ducato e arricchiscono la collezione di arte greco-romana. \nNel 1760 con doni, acquisizioni, opere degli accademici e restituzioni da Napoli e Caserta, inizia a formarsi la galleria a Parma.\nIl figlio Ferdinando nel 1787 acquista la collezione di un nobile composta da quadri gotico toscani.\nDurante il periodo in cui Parma fu governata dai francesi (1803-1814) le opere vengono trasportate a Parigi come oggetto delle spoliazioni napoleoniche. Esse saranno restituite solo parzialmente nel 1816. Nello stesso anno il governo passa alla Duchessa Maria Luigia che fa riordinare le collezioni nel Palazzo della Pilotta e fa costruire il salone che porta il suo nome.\nLa Rocchetta viene destinata ai dipinti del Correggio nel 1825. Nella prima met\u00e0 dell'Ottocento Maria Luigia acquista molte raccolte nobiliari affinch\u00e9 non si disperdano.\nNel 1900 la collezione viene riordinata dai Quintavalle che separano i dipinti per scuole di provenienza e per cronologia. Negli anni settanta \u00e8 incominciata la ristrutturazione del Teatro Farnese, costruito nel 1618 dall'Aleotti per Ranuccio I Farnese e parzialmente distrutto durante la seconda guerra mondiale.\nLa collezione.\nDal XII al XIV secolo.\nLa collezione comprende diverse sculture, come i capitelli di Benedetto Antelami, vari dipinti di Agnolo Gaddi, Niccol\u00f2 di Pietro Gerini, Gherardo Starnina, Paolo Veneziano, Giovanni di Paolo, e opere in stile bizantino di vari autori emiliani.\nDal XV al XVII secolo.\nParticolare rilevanza, nelle sale della Rocchetta, hanno le opere di Correggio. Fra i dipinti di artisti rinascimentali sono presenti anche la Schiava turca di Parmigianino (presente anche con altre opere), la Scapigliata di Leonardo da Vinci, l\"'Assunzione della Vergine\" della bottega di Sandro Botticelli e quadri di Giorgio Gandini del Grano, Filippo Mazzola, Dosso Dossi, Cima da Conegliano e Cristoforo Caselli.\nSono presenti anche diversi dipinti del '600 di autori come Carlo Francesco Nuvolone e Anton Van Dyck.\nDal XVIII al XIX secolo.\nQuesto periodo storico comprende quadri di pittori veneti come: Tiepolo, Pittoni, Canaletto, Bellotto, pittori francesi come Jean-Marc Nattier e Laurent P\u00eacheux, la scuola napoletana. \nI pittori parmensi come Giovan Battista Borghesi, Pietro Melchiorre Ferrari e diversi dipinti del pittore Piacentino Felice Boselli. \nTroviamo in questa sala la scultura di Antonio Canova \"Ritratto di Maria Luigia d\u2019Asburgo in veste di Concordia\" 1811-14.\nXX Secolo.\nUna sala \u00e8 interamente dedicata al pittore parmigiano Amedeo Bocchi, a Guttuso ed altri artisti minori."}
{"id": "1231053", "revid": "110157", "url": "https://it.wikipedia.org/wiki?curid=1231053", "title": "Lega dei Comunisti della Slovenia", "text": "La Lega dei Comunisti della Slovenia (in sloveno Zveza Komunistov Slovenije, ZKS; in serbo-croato \"Savez Komunista Slovenije\"/\"\u0421\u0430\u0432\u0435\u0437 \u043a\u043e\u043c\u0443\u043d\u0438\u0441\u0442\u0430 \u0421\u043b\u043e\u0432\u0435\u043d\u0438\u0458\u0435\", SKS/\u0421\u041a\u0421) \u00e8 stato un partito politico sloveno, ramo della Lega dei Comunisti di Jugoslavia addetto alla Repubblica Socialista di Slovenia.\nIl partito nacque nel 1919 col nome di \"Partito Comunista di Slovenia\", come scissione della Lega socialdemocratica slovena; nello stesso anno conflu\u00ec nel PC Jugoslavo e nel 1937 venne ricostituito al suo interno.\nNel 1989 la Slovenia promosse un emendamento alla costituzione che asseriva il suo diritto alla secessione dalla federazione; a questo emendamento si oppose fermamente la dirigenza serba di Slobodan Milo\u0161evi\u0107. Il 23 gennaio 1990 la delegazione slovena lasci\u00f2 il congresso del partito; poco dopo, la \"Lega dei comunisti della Slovenia\" divent\u00f2 il \"Partito democratico riformista\", che in seguito sarebbe confluito assieme ad altri partiti nella Lista unita dei socialdemocratici."}
{"id": "1231054", "revid": "767487", "url": "https://it.wikipedia.org/wiki?curid=1231054", "title": "Gunnin' for Glory", "text": "Gunnin' for Glory \u00e8 un album raccolta dei Nitro, uscito nel 1998 per l'Etichetta discografica M.A.C.E Music.\nL'album contiene vecchie demo dei Nitro e alcune tracce della band di Michael Angelo Batio."}
{"id": "1231056", "revid": "1234826", "url": "https://it.wikipedia.org/wiki?curid=1231056", "title": "Roberto Crippa", "text": "Biografia.\nDopo aver cominciato a dipingere nel 1945, in stile figurativo con influenze cubiste vicine allo stile di Picasso, ader\u00ec al movimento spazialista con Lucio Fontana, Gian Carozzi, Giorgio Kaisserlian, Beniamino Joppolo, Milena Milani, Sergio Dangelo, Carlo Cardazzo, Cesare Peverelli.\nDiplomatosi in arte nel 1947/1948 all'Accademia di Brera (dove incontr\u00f2 Aldo Carpi, Carlo Carr\u00e0 e Achille Funi), partecip\u00f2 l'anno successivo alla Biennale di Venezia, ed espose opere alla Triennale di Milano. Di nuovo nel 1950, 1954 e 1956 fu presente alla Biennale e sempre nel 1950 espose a Trieste nel corso di una collettiva dal titolo \"Arte spaziale\".\nA seguito dell'amicizia con Lucio Fontana, fu uno dei firmatari del terzo \"Manifesto dello Spazialismo\" (\"Proposta di un regolamento\") del 1950.\nNel 1951 partecip\u00f2 anche al \"Manifesto dell'Arte Spaziale\".\nL'opera di Crippa all'inizio degli anni cinquanta si incentrava attorno a serie di dipinti detti \"Spirali\", di carattere geometrico e astratto: con il gesto geometrico quasi-circolare (ma mai perfettamente tondo) Crippa creava degli spazi involuti, da cui si generavano raggi che idealmente si proiettavano fuori dalla bidimensionalit\u00e0 della tela, in linea coi principi del \"Manifesto\" spazialista.\nDivenuto noto anche all'estero per le sue opere, Crippa raggiunse New York, dove conobbe i surrealisti Max Ernst, Victor Brauner e Yves Tanguy, ed espose alla galleria di Alexander Iolas.\nLe \"Spirali\" cambiarono, divenendo pi\u00f9 pesanti, incisive ed involute, interlacciate tra di loro. Queste figure, sviluppate tra il 1954 e il 1956 vengono definite \"Totem\".\nNel 1955 pass\u00f2 alla produzione di opere polimateriche, che popolarono una mostra personale presso la galleria del Naviglio di Milano. L'anno successivo l'ispirazione dei dipinti polimaterici venne sviluppata ulteriormente, con la produzione di opere in ferro, bronzo, acciaio ispirate al simbolismo primitivo. Con queste opere partecip\u00f2 alla Biennale del 1958.\nL'uso di materiali originali nel 1960 sfoci\u00f2 nella produzione di opere in amianto, sughero, carta di giornale e velina, unite con diversi materiali e colori. Le opere furono esposte in una mostra itinerante che raggiunse il Giappone, gli Stati Uniti e l'Australia.\nNel 1962 rimase vittima di un incidente di volo: Crippa era un appassionato di acrobazia aerea, tanto che nel 1971 fu invitato come rappresentativa italiana ai Campionati Mondiali di acrobazia aerea. L'incidente del '62 lo costrinse sulla sedia a rotelle per quasi un anno: ci\u00f2 nonostante, partecip\u00f2 con i suoi quadri a diverse esposizioni in Europa e Stati Uniti.\nIn questa fase Crippa pass\u00f2 a dipingere paesaggi (\"Landscape\"), con la tecnica polimaterica e con il consueto stile astratto. Sempre di questo periodo sono le \"amiantiti\", non-dipinti realizzati con sottili fogli di amianto applicati su una tavola incisa.\nNel 1967 lo Stato della Rhodesia dedic\u00f2 a Crippa un francobollo; l'anno successivo l'artista, pienamente ripresosi, partecip\u00f2 alle Biennali di Venezia e di Mentone.\nNegli anni Settanta Roberto Crippa si \u00e8 occupato anche di arte postale (\"mail art\"). Una sua cartolina , indirizzata ad Eraldo Di Vita a Milano, \u00e8 pubblicata anche sulla sua monografia.\nNel 1972, durante un volo di preparazione ai Campionati Mondiali l'aereo di Crippa precipit\u00f2 nei dintorni dell'aeroporto di Bresso, uccidendo l'artista e il suo allievo Piero Crespi."}
{"id": "1231059", "revid": "838137", "url": "https://it.wikipedia.org/wiki?curid=1231059", "title": "Rugby a 15 nel 1947", "text": "I Barbarians.\nNel 1947 la squadra ad inviti dei Barbarians ha disputato i seguenti incontri:\nLa Nazionale Italiana.\nPrimi incontri ufficiosi per gli azzurri nel dopoguerra:"}
{"id": "1231063", "revid": "287204", "url": "https://it.wikipedia.org/wiki?curid=1231063", "title": "Stazione Wilkes", "text": "La stazione Wilkes (in inglese \"Wilkes Station\") \u00e8 una base antartica abbandonata australiana che porta il nome di Charles Wilkes, esploratore statunitense.\nUbicazione.\nLocalizzata a ad una latitudine di 66\u00b0 15' sud e ad una longitudine di 110\u00b031' ovest la stazione si trova nella costa Budd (terra di Wilkes).\nStoria.\nLa stazione \u00e8 stata inaugurata il 29 gennaio 1957 dagli Stati Uniti come parte del programma per l'anno internazionale di geofisica. Gli uomini della Us Navy impiegarono 16 giorni per costruire la maggior parte degli edifici della stazione, scaricando oltre 11\u00a0000 tonnellate di materiali e rifornimenti.\nIl sito venne scelto dal Stati Uniti ed Australia poich\u00e9 geograficamente vicino al polo sud magnetico e quindi importante in un'ottica di guerra fredda per contrastare le attivit\u00e0 sovietiche in Antartide.\nL'Australia ebbe formalmente possesso della base nel febbraio 1959, ma il personale statunitense non voleva operare sotto comando estero, quindi venne mantenuto un controllo \"de facto\" americano sino al 1961, quando l'ANARE prese controllo esclusivo della struttura.\nLa stazione venne abbandonata nel 1964: a causa di un difetto di progettazione le strutture si erano impregnate di carburante filtrato dai depositi ed erano quindi ad alto rischio d'incendio. Gli edifici vennero rapidamente coperti dalla neve e dal ghiaccio. La struttura sostitutiva (stazione Casey) venne ultimata nel 1969 sull'altro lato della baia.\nSituazione attuale.\nLa stazione Wilkes \u00e8 quasi completamente congelata e affiora soltanto durante disgeli particolarmente abbondanti (solitamente ogni 4-5 anni). Tra le strutture rimaste, sono visibili i rifugi \"Clements\" e \"Jamesway\" che formavano rispettivamente le unit\u00e0 abitative ed i magazzini della base e diversi serbatoi. Nella stazione sono presenti anche molti oggetti intrappolati nel ghiaccio che costituiscono un'attrazione suggestiva per i pochi turisti dell'area.\nNella zona \u00e8 inoltre presente un considerevole ammontare di rifiuti derivante dai molti anni di attivit\u00e0 della stazione."}
{"id": "1231074", "revid": "599013", "url": "https://it.wikipedia.org/wiki?curid=1231074", "title": "Phil Neville", "text": "Biografia.\nHa un fratello maggiore di nome Gary, anch'egli ex calciatore professionista. I due hanno giocato insieme al Manchester United dal 1995 al 2005.\nCaratteristiche.\nGiocatore versatile che pu\u00f2 giocare come terzino o centrocampista, prevalentemente sulla sinistra.\nCarriera.\nClub.\nHa debuttato nel Manchester United nel 1995 assieme al fratello Gary Neville. Qui guadagna un ruolo di rilievo nelle gerarchie di Alex Ferguson fino a diventare titolare inamovibile guadagnandosi la stima di compagni e tifosi. A Manchester impreziosisce il suo palmar\u00e8s con dieci allori in nove anni.\nIl 4 agosto 2005 ha firmato per l'Everton, formazione della quale \u00e8 stato capitano. Per uno strano scherzo del destino, la sua prima partita con la sua nuova squadra, l'ha giocata proprio contro il Manchester United, il weekend successivo, in FA Cup.\nPer la prima volta, Gary e Phil si sono affrontati da rivali.\nQuesto avvicendarsi di maglie ha fatto s\u00ec che Phil Neville sia uno dei calciatori pi\u00f9 odiati dai tifosi dei rivali cittadini del , che gi\u00e0 non stravedevano per lui, essendo cresciuto nelle file dei rivali storici del Manchester United (con un fratello, Gary, che ne \u00e8 addirittura il capitano).\nIl 9 giugno 2013 decide di ritirarsi dal calcio giocato.\nNazionale.\nPhil ha debuttato con la nazionale il 21 gennaio 1996 contro la . Escluso all'ultimo momento ai mondiali del 1998, Phil \u00e8 stato molto criticato in patria per aver commesso un fallo da rigore agli Europei del 2000 contro la , con la quale la squadra dell'est ha vinto il match. \u00c8 stato escluso dai Mondiali 2002 e 2006.\nAllenatore.\nIl 4 luglio 2013 entra nello staff del Manchester United, nel ruolo di preparatore prima squadra. Il 28 giugno 2015 entra nello staff tecnico del Valencia, diventando assistente di Nuno Esp\u00edrito Santo e successivamente di suo fratello Gary, divenuto allenatore del club valenciano il 2 dicembre dello stesso anno.\nIl 23 gennaio 2018 diventa allenatore della Nazionale femminile dell\u2019Inghilterra. Si dimette il 18 gennaio 2021 firmando poi per l\u2019, franchigia MLS di propriet\u00e0 tra gli altri dell\u2019amico David Beckham."}
{"id": "1231076", "revid": "599013", "url": "https://it.wikipedia.org/wiki?curid=1231076", "title": "Fabio Sacchi", "text": "Carriera.\nPassato professionista nel 1997, fino al 2000 corre per il Team Polti, vincendo una Coppa Bernocchi (1998). Dal 2001 al 2003 gareggia per la Saeco, ricoprendo i ruolo di gregario per Mario Cipollini. Conquista comunque alcune vittorie in Italia, come il Gran Premio Costa degli Etruschi nel 2001, il Trofeo Citt\u00e0 di Castelfidardo nel 2002 e il Giro di Romagna nel 2003. All'estero consegue invece la vittoria di due tappe al Tour Down Under, quella di Murray Bridge nel 2001 e quella di Kapunda nel 2003. Nel 2002 partecipa alla prova in linea del Campionato del mondo di Zolder, vinta da Mario Cipollini, terminando al trentanovesimo posto; nell'edizione 2003 invece si ritira.\nDal 2004 al 2005 gareggia per la Fassa Bortolo, vincendo una Milano-Torino, e dal 2006 al 2007 milita nel Team Milram. Durante il periodo in queste due squadre \u00e8 uno dei componenti del \"treno\" per le volate di Alessandro Petacchi. Nel 2008 passa alla Preti Mangimi-Prisma Stufe, squadra di Marino Basso, ed \u00e8 in squadra, tra gli altri, con Michele Gobbi, gi\u00e0 compagno alla Milram nel 2006. \u00c8 quello il suo ultimo anno da professionista. Nel 2009 si aggiudica la Nove Colli, gran fondo in terra romagnola. Al termine del 2009 abbandona l'attivit\u00e0 agonistica.\nIl 24 luglio 2013 il Senato Francese ha fatto il suo nome come atleta positivo all'Epo al Tour de France 1998."}
{"id": "1231081", "revid": "110157", "url": "https://it.wikipedia.org/wiki?curid=1231081", "title": "Oldsmobile", "text": "La Oldsmobile \u00e8 stata una storica casa automobilistica statunitense attiva dal 1897 al 2004 e che ha fatto parte del Gruppo General Motors per quasi tutta la sua esistenza; durante la sua attivit\u00e0 ha prodotto all'incirca 35 milioni di vetture.\nStoria.\nVenne fondata il 21 agosto 1897 a Lansing nel Michigan da Ransom Eli Olds, Frank Clark e altri soci, con il nome di Olds Motor Vehicle Company, assumendo il titolo di pi\u00f9 antica casa automobilistica statunitense. La quarta al mondo dopo la tedesca Daimler-Motoren-Gesellschaft, le francesi Panhard et Levassor e Peugeot, nonch\u00e9 la ceca Tatra.\nDotata di un capitale iniziale di dollari e sotto la direzione generale di R.E. Olds, nei primi anni di vita l'azienda costruisce tricicli e quadricicli elettrici e, contemporaneamente, cerca di sviluppare il prototipo che Olds e Clark avevano realizzato nel 1895.\nLe vendite non sono numerose e alla fine del 1898 l'azienda si trova con dollari di deficit, ma anche con un nuovo prototipo costruibile in serie, che procurer\u00e0 nuovi finanziatori. La societ\u00e0 viene rifondata, nel 1899, con l'intervento di E.W. Russel, H. Russel e S.L. Smith, con un capitale di dollari.\nIl nuovo stabilimento viene costruito a Detroit (primo insediamento produttivo automobilistico di quella che diventer\u00e0 la capitale mondiale dell'automobile) e l'azienda viene presieduta da Smith, mentre Olds assume la carica di amministratore delegato.\n\u00c8 in quell'anno che inizia la progettazione della vettura leggera ed economica che Olds intende produrre e, dopo venti mesi di lavoro, ne viene approntato il prototipo. Nel 1901, un incendio distrugge completamente lo stabilimento della Oldsmobile; si salver\u00e0 solo il prototipo che verr\u00e0 smontato e utilizzato come modello in scala 1:1 per riprodurre tutti i disegni tecnici andati distrutti. Terminata la riproduzione di tutti i documenti di progetto, inizi\u00f2 la produzione del modello: nacque cos\u00ec la Curved Dash, il primo modello di serie della neonata Casa automobilistica. La Curved Dash fu la prima vettura ad essere assemblata secondo la moderna catena di montaggio. Solo in seguito i concetti della catena di montaggio vennero migliorati ed applicati su larghissima scala da Henry Ford per la sua Model T. Questo nuovo approccio di Olds all'organizzazione del lavoro port\u00f2 a quintuplicare la produzione di automobili della sua fabbrica, che pass\u00f2 da 425 esemplari del 1901 a del 1902.\nRest\u00f2 indipendente fino al 1908, anno in cui venne assorbita da General Motors.\nDagli anni trenta per diversi decenni la Oldsmobile prese l'abitudine di corredare il nome dei modelli con una coppia di cifre di cui la prima rappresentava il tipo di carrozzeria (venivano utilizzate le cifre 6, 7, 8 e 9) e la seconda il tipo di motore se a 6 o a 8 cilindri; di conseguenza si sono viste numerazioni tra il 66 e il 98.\nGi\u00e0 prima dello scoppio della Seconda guerra mondiale i modelli della casa presentarono in anteprima i primi cambi dapprima in versione semi automatica e in seguito completamente automatica.\nDurante il conflitto la produzione venne convertita in quella di materiale bellico e le prime automobili rividero la luce solamente alla fine del 1945. L'immagine dell'azienda nel primo dopoguerra fu associata al suo nuovo motore V8 che offriva potenze mediamente molto maggiori di quelle della concorrenza. La Oldsmobile, che all'interno del gruppo General Motors si piazzava a met\u00e0 strada tra il marchio Pontiac e il Buick, fu anche quella utilizzata per presentare in anteprima alcune innovazioni sul mercato automobilistico, almeno quello statunitense, come il tettuccio rigido asportabile, il motore turbocompresso e la trazione anteriore (con la Toronado).\nLa sua popolarit\u00e0 sul mercato interno ebbe una crescita continua fino agli anni ottanta, momento in cui inizi\u00f2 il suo lento declino che port\u00f2 la casa madre a deciderne la chiusura nel 2000; chiusura effettivamente poi avvenuta il 29 aprile 2004 con l'uscita dalla catena di montaggio dell'ultimo veicolo prodotto, il modello Alero.\nNel maggio del 1981 \u00e8 stato inaugurato il R. E. Olds Transportation Museum, cio\u00e8 il museo dedicato alle autovetture prodotte dalla Oldsmobile dal 1897 al 2004."}
{"id": "1231084", "revid": "1543377", "url": "https://it.wikipedia.org/wiki?curid=1231084", "title": "ROWE", "text": "ROWE, acronimo di Results-Only Work Environment (\"I risultati sono l'unico scopo del lavoro\"), \u00e8 una strategia di gestione del lavoro sviluppata dall'azienda statunitense Best Buy.\nLa politica differisce da altre in quanto il lavoro \u00e8 giudicato da ci\u00f2 che viene prodotto piuttosto che dalle ore di lavoro effettive. Il lavoratore stesso pu\u00f2 definire il proprio piano di lavoro e decidere quando e per quanto tempo fermarsi.\nROWE \u00e8 una trasformazione forte e culturale che pervade gli atteggiamenti e lo stile di funzionamento di un intero posto di lavoro, livellando il campo da gioco e dando alla gente l'autonomia completa - fino al completamento del lavoro."}
{"id": "1231085", "revid": "599013", "url": "https://it.wikipedia.org/wiki?curid=1231085", "title": "Gonzalo Segares", "text": "Carriera.\nClub.\nGonzalo proviene dalla Virginia Commonwealth University, dove gioc\u00f2 quattro anni e fu scelto due volte come \"difensore\" dell'anno della Colonial Athletic Association.\nMilit\u00f2 anche per tre stagioni col Williamsburg Legacy.\nIn Costa Rica si form\u00f2 nelle leghe minori del Saprissa e fu membro della Selezione Giovanile nel 1999.\nSegares ha iniziato la sua carriera professionale col Chicago Fire dopo essere stato eletto come trentacinquesimo giocatore nel Super Draft, realizzato a Baltimora, Maryland (USA). Con i \"Men in Red\" ha vinto la Lamar Hunt U.S. Open Cup nel 2006.\nNazionale.\nSegares \u00e8 anche un membro della squadra Nazionale della Costa Rica con la quale ha fatto il suo esordio il 9 settembre 2007 nell'amichevole contro l'Honduras. \u00c8 chiamato per le partite di qualificazione alla Coppa del Mondo FIFA del 2010 in Sudafrica."}
{"id": "1231088", "revid": "1442080", "url": "https://it.wikipedia.org/wiki?curid=1231088", "title": "Fotobioreattore", "text": "I fotobioreattori sono sistemi colturali (aperti e chiusi) ottimali per la crescita di microrganismi fotosintetici (microalghe, cianobatteri e batteri fotosintetici). I fotobioreattori chiusi (ossigenici ed anossigenici) necessitano di tecnologie avanzate, soprattutto per il controllo di tutti i parametri di processo (pH, temperatura, mass transfer, idrodinamica, concentrazione cellulare, rifornimento di nutrienti ecc\u2026). Essi sono sempre pi\u00f9 similari ai fermentatori utilizzati per la crescita di organismi eterotrofi, con l'unica sostanziale differenza che i fotobioreattori necessitano anche di un adeguato rifornimento di energia radiante. Pi\u00f9 specificamente, si parla di fotobioreattori chiusi quando ci si riferisce a strutture nelle quali la coltura non entra in contatto con l'atmosfera o con altri tipi di contaminanti (polvere, altri microrganismi, etc.).\nLa funzione basilare di un fotobioreattore \u00e8 quella di garantire un processo controllato nel quale \u00e8 possibile produrre biomasse microbiche e/o metaboliti.\nStoria.\nPrima dell'arrivo dei fotobioreattori chiusi, la crescita di organismi fototrofici all'aperto avveniva principalmente in sistemi aperti (vasche) ed era estremamente limitata a causa della scarsa capacit\u00e0 di controllo delle colture. Questo comportava dei problemi nel mantenimento della coltura produttiva. Il maggior isolamento della coltura rispetto all'ambiente, la grande capacit\u00e0 di controllo di parametri come il pH, la pressione di O2 e CO2 ed il controllo della temperatura hanno favorito lo sviluppo di nuove biotecnologie in molteplici campi di applicazione. Dai pochi ceppi coltivabili precedentemente si \u00e8 passati agli attuali pi\u00f9 di 50.000, molti dei quali utilizzati per la produzione di sostanze di alto valore: antifungini, antibatterici, antivirali o agenti farmaceutici.\nIl primo uso di un fotobioreattore si data attorno agli anni \u201840, come logica conseguenza dello studio della crescita di una microalga (\"Chlorella\") e della sua attivit\u00e0 fotosintetica. Da allora molti tipi di fotobioreattori sono stati testati sperimentalmente, soprattutto modelli di piccole dimensioni.\nClassificazione.\nI criteri di classificazione dei molteplici fotobioreattori oggi esistenti sono fondamentalmente la modalit\u00e0 di operazione e l'aspetto, ma gi\u00e0 una iniziale differenziazione pu\u00f2 essere fatta in fotobioreattori da interno e da esterno. I primi sono di dimensioni ridotte e sono spesso piccoli prototipi. Per loro solitamente l'illuminazione \u00e8 di tipo artificiale con lampade di vario tipo, mentre per i fotobioreattori da esterno, i quali necessitano di grandi spazi, l'illuminazione \u00e8 legata alla radiazione solare.\nI fotobioreattori da interno sono normalmente illuminati con luce continua, mentre quelli da esterno sono particolarmente condizionati dai cicli giorno-notte. In assenza di luce (o di un substrato organico) le cellule metabolizzano componenti cellulari per ottenere energia, determinando una diminuzione del peso cellulare. Per risolvere questo tipo di alterazione nella coltura sono stati sviluppati prototipi nei quali sensori in grado di rilevare l'intensit\u00e0 della luce solare permettono l'accensione o lo spegnimento di un sistema di illuminazione artificiale in un fotobioreattore esterno, garantendo una illuminazione continua.\nNonostante le differenze, si pu\u00f2 dunque affermare che il criterio principale con cui viene creato e realizzato un fotobioreattore \u00e8 quello di permettere all'organismo fototrofico la migliore efficienza nella conversione dell'energia luminosa, cercando di garantire una equilibrata e costante quantit\u00e0 di luce. Progressi nell'ottimizzazione della distribuzione della luce all'interno della coltura sono stati ottenuti sia utilizzando fibre ottiche sia attraverso la diluizione della radiazione solare.\nI materiali con i quali sono costruiti devono avere grande resistenza e alta trasparenza, non essere tossici, avere stabilit\u00e0 chimica e, se possibile, avere un costo ridotto. Proprio questo punto, quello economico, \u00e8 spesso motivo di sfiducia verso sistemi che usano fotobioreattori per, ad esempio, la produzione di idrogeno, in quanto la possibilit\u00e0 di un futuro a livello industriale passa attraverso una sostenibilit\u00e0 economica."}
{"id": "1231095", "revid": "1982", "url": "https://it.wikipedia.org/wiki?curid=1231095", "title": "Czar", "text": ""}
{"id": "1231098", "revid": "773636", "url": "https://it.wikipedia.org/wiki?curid=1231098", "title": "Eremo di Santa Caterina d'Alessandria", "text": "Leremo di Santa Caterina d'Alessandria \u00e8 un luogo di culto cattolico che si trova in localit\u00e0 Santa Caterina, nei pressi dell'Orto dei Semplici Elbano, a Rio nell'Elba.\nStoria e descrizione.\nL'eremo \u00e8 secolare luogo di meditazione e di preghiera risalente probabilmente ad epoca romanica, ma ampliato e rimaneggiato nel 1634. L\u2019Eremo nasce sui resti di una fortezza d\u2019altura costruita dai Fenici nel VI sec. avanti Cristo.\nAll'Eremo di S.Caterina soggiorno e predico San Paolo della Croce durante il suo soggiorno elbano.\nLa semplice ed austera facciata \u00e8 animata da un timpano spezzato e sormontata da un tozzo campanile; una lapide, posta di fianco a una delle due finestre che si aprono in facciata, ricorda il restauro effettuato nel 1973.\nL'interno, ad una sola navata, con soffitto a capriate, conservava ex voto di marinai e sepolture ottocentesche, di cui non resta alcuna traccia. La sua origine sarebbe legata ad una serie di apparizioni della santa ad un ragazzo del luogo, in ricordo delle quali, tradizionalmente, ogni anno, il luned\u00ec dopo Pasqua, si celebra una festa.\nIn origine sull'altare si trovava un dipinto dello sposalizio mistico di santa Caterina d'Alessandria, tela attribuita a Giovanni da San Giovanni, oggi conservato nella chiesa di San Giacomo, nel centro di Rio nell'Elba.\nAccanto al complesso, che oggi accoglie una fondazione culturale ed \u00e8 occasionalmente sede di mostre, \u00e8 stato realizzato l'Orto dei Semplici Elbano, dedicato alla ricerca e conservazione della flora spontanea delle sette isole dell'Arcipelago Toscano. L\u2019Orto e gestito dal Parco Nazionale Arcipelago Toscano che collabora con il Dipartimento di Scienze Naturali dell'Universita di Pisa e con l\u2019Associazione degli Amici dell\u2019Eremo di S.Caterina, fondata nel 1990."}
{"id": "1231100", "revid": "9844023", "url": "https://it.wikipedia.org/wiki?curid=1231100", "title": "Mitocondriale", "text": ""}
{"id": "1231101", "revid": "9844044", "url": "https://it.wikipedia.org/wiki?curid=1231101", "title": "Sostanze fossili", "text": ""}
{"id": "1231103", "revid": "773636", "url": "https://it.wikipedia.org/wiki?curid=1231103", "title": "Chiesa di San Giacomo Apostolo (Rio nell'Elba)", "text": "La chiesa di San Giacomo Apostolo o chiesa dei Santi Giacomo Apostolo e Quirico \u00e8 un edificio sacro che si trova a Rio nell'Elba.\nStoria e descrizione.\nEretta durante il dominio pisano sull'isola e successivamente fortificata con solidi bastioni, denuncia nell'impianto a tre navate la sua origine medievale, seppure oggi appaia modificata da restauri e rimaneggiamenti settecenteschi.\nLa struttura esterna manifesta un'impronta rinascimentale, mentre l'interno \u00e8 caratterizzato dalla presenza di altari in stile barocco.\nTra le opere conservate all'interno, la tela seicentesca di scuola toscana raffigurante le \"Nozze mistiche di santa Caterina\", proveniente dal non distante eremo di Santa Caterina d'Alessandria, lapidi marmoree di illustri personaggi piombinesi e una ricca dotazione di argenterie sacre."}
{"id": "1231106", "revid": "339392", "url": "https://it.wikipedia.org/wiki?curid=1231106", "title": "Contratto collettivo", "text": ""}
{"id": "1231109", "revid": "247222", "url": "https://it.wikipedia.org/wiki?curid=1231109", "title": "Chiesa dei Santi Giacomo Apostolo e Quirico", "text": ""}
{"id": "1231118", "revid": "174925", "url": "https://it.wikipedia.org/wiki?curid=1231118", "title": "Tolmezzo", "text": "Tolmezzo (\"Tumie\u00e7\" in friulano, \"Sch\u00f6nfeld\" in tedesco desueto, \"Tolme\u010d\" in sloveno, \"Schunvelt\" in timavese) \u00e8 un comune italiano di 9914 abitanti del Friuli-Venezia Giulia, il centro pi\u00f9 importante della Carnia e ne \u00e8 quindi considerato il capoluogo.\nGeografia fisica.\nTerritorio.\nTolmezzo si trova ai piedi del monte Strabut a 323 m s.l.m., tra il Tagliamento e il torrente But, alla confluenza delle sette valli carniche, circondata dalle Alpi Tolmezzine Orientali.\nLa posizione in cui sorge Tolmezzo \u00e8, ed era soprattutto in passato, molto favorevole: la valle \u00e8 infatti attraversata dalla strada, gi\u00e0 esistente in epoca romana (nota come via Iulia Augusta), che attraverso il Passo di Monte Croce Carnico porta in Austria.\nIl simbolo di Tolmezzo \u00e8 l'Amariana (1906 m), splendido monte che con la sua forma piramidale si erge sopra la citt\u00e0.\nClima.\nTolmezzo ha un clima prealpino-continentale con inverni freddi e a volte molto nevosi ed estati calde con frequenti temporali, abbondanti precipitazioni annue soprattutto nelle mezze stagioni.\nStoria.\nLe prime notizie storiche di Tolmezzo si hanno verso la fine del primo millennio, in un documento compare col nome \"Tulmentium\" ed \u00e8 inclusa tra i feudi del Patriarcato di Aquileia. Molto probabilmente per\u00f2 la cittadina \u00e8 pi\u00f9 antica, si pensa abbia avuto origine da un piccolo borgo risalente all'epoca preromana. Sotto il Patriarcato di Aquileia tra il 1077 ed il 1420, Tolmezzo visse anni prosperi all'insegna dello sviluppo non solo economico ma anche sociale.\nI Patriarchi fecero costruire un castello (di cui ancora oggi si possono ammirare alcuni resti) che dominava la valle, da qui si controllavano i traffici commerciali e si dava protezione agli abitanti. Sempre nel periodo patriarcale la citt\u00e0 fu dotata di un mercato (intorno al 1200) che contribu\u00ec all'aumento della popolazione migliorandone le condizioni di vita e fu concesso lo status di \"Terra\" che prevedeva una certa autonomia amministrativa.\nNel 1356, Tolmezzo divenne la capitale della Carnia ad opera del Patriarca Nicol\u00f2 di Lussemburgo che suddivise il territorio in quattro quartieri amministrativi: Gorto, Socchieve, Tolmezzo e San Pietro.\nNel medioevo, intorno al 1400, Tolmezzo \u00e8 un'attiva cittadina fortificata, le alte mura che la circondano sono dotate di 18 torri:\nPi\u00f9 altre due torri esterne tra cui l'arroccata torre Picotta e la torre del Corpo di Guardia. Le porte della citt\u00e0 erano quattro: le principali chiamate Porta di Sopra (in direzione nord-ovest) e Porta di Sotto (a sud-est), e le secondarie poste una in prossimit\u00e0 della fontana di Cascina (lato nord-est) e l'altra presso il Romitorio (lato sud-ovest). Intorno alla cinta muraria scorreva un fossato, e dominante sul territorio stava l'imponente castello patriarcale. Il florido periodo feudale termina nel 1420 quando Tolmezzo, come tutto il Friuli, \u00e8 annessa alla Repubblica di Venezia, mantenendo per\u00f2 gli ordinamenti ed i privilegi patriarcali senza importanti ripercussioni sull'economia e sulla societ\u00e0.\nL'assetto economico di Tolmezzo inizi\u00f2 a cambiare nel '700 con lo sviluppo industriale. Jacopo Linussio era il maggiore imprenditore della zona e operava in ambito tessile, dando lavoro sia nelle fabbriche che nel settore commerciale a centinaia di abitanti non solo di Tolmezzo ma anche delle valli limitrofe.\nIl 1797 segn\u00f2 la caduta della Repubblica di Venezia ad opera di Napoleone; con il trattato di Campoformio il Friuli e la Carnia passarono all'Impero austriaco. Nel 1805, in seguito alla vittoria di Napoleone ad Austerlitz, la Carnia fu annessa al regno Italico sotto il dominio francese, Tolmezzo era ancora la capitale.\nIn seguito alla sconfitta definitiva di Napoleone, la Carnia fu annessa al Regno Lombardo Veneto.\nNel 1866, dopo la terza guerra di indipendenza, la Carnia ed una parte del Friuli entrarono a far parte del Regno d'Italia e Tolmezzo dette il suo contributo alla storia e alla nascita dell'attuale repubblica. Durante la prima guerra mondiale sul fronte carnico gli alpini furono impegnati contro gli austriaci.\nNell'aprile 1916 era presente la 4\u00aa Squadriglia da ricognizione e combattimento che il 15 aprile diventa 29\u00aa Squadriglia che resta fino al 29 aprile. La seconda guerra mondiale vide impegnati i carnici contro i cosacchi e l'occupazione tedesca.\nSulle montagne che circondano Tolmezzo e in tutte le Alpi carniche, che segnano in gran parte il confine con l'Austria, si scorgono ancora i resti e le rovine di trincee e fortini. Nell'anno scolastico 1906 - 1907 l'insegnante della II classe della scuola elementare della frazione Caneva fu l'allora maestro Benito Mussolini.\nIl terremoto.\nNel 1976 fu devastato dai terremoti del 6 maggio e del 15 settembre, che provocarono enormi crolli e danni. Molti crolli furono favoriti dall'et\u00e0 avanzata degli edifici, che erano stati risparmiati dalle devastazioni delle guerre mondiali. Dopo il terremoto venne riedificato completamente con criteri antisismici.\nSimboli e bandiera.\n\u00ab...abbiamo comandato, come comandiamo, che siano da tutti in perpetuo inviolabilmente osservate, cos\u00ec volendo nobilitare essa Terra, e Comunit\u00e0 Nostra di Tolmezzo, oltre la di lei vecchia, ed antica usata Insegna della Torre, e Porta, sopra cui risiede l'Aquila, quale a beneplacito possano usare, concediamo in perpetuo l'Insegna della Croce bianca in Campo Celeste, con il finimentosuo rosso, qual abbia in futuro, tanto per Vessillo, quanto per sigillo, o in altro modo...\u00bbCos\u00ec nel mese di agosto dell'anno 1392 il patriarca Giovanni Sobieslaw di Moravia oltre a confermare gli antichi privilegi e statuti della Carnia, eleva Tolmezzo a ruolo di metropoli a capo di tutto il territorio, concedendole una nuova insegna: la bandiera a campo azzurro con croce bianca orlata di rosso. Questa \u00e8 la bandiera che tutt'oggi Tolmezzo utilizza nel gonfalone comunale assieme ai pi\u00f9 antichi simboli della torre con porta, sovrastata dall'aquila.\nDa come si evince anche dai testi di Niccol\u00f2 Grassi e Pio Paschini, sembra quasi che la bandiera vada ad elevarsi come simbolo del territorio carnico dato il riconoscimento di Tolmezzo come capoluogo della zona.\nOnorificenze.\nTolmezzo \u00e8 tra le citt\u00e0 decorate al valor militare per la guerra di Liberazione, insignito della Medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nLa Citt\u00e0 \u00e8 stata, inoltre, insignita della Medaglia d'oro al merito civile per calamit\u00e0 naturali, a seguito delle devastazioni subito durante il terremoto in Friuli del 1976:\nMonumenti e luoghi d'interesse.\nRisalente al 1764 sorge sul sito dell'antica chiesa di San Martino demolita per far posto alla nuova chiesa progettata dal tolmezzino Domenico Schiavi. Fu restaurato nel 1931 con il completamento della facciata; il campanile \u00e8 coronato da un angelo anemometro.\nDi origine quattrocentesca, ma interamente ricostruita nel '700, possiede una pregevole pala raffigurante lo \"Sposalizio di Santa Caterina\" del pittore pordenonese Pomponio Amalteo risalente al 1537.\nJacopo Linussio, industriale carnico del XVIII secolo, scelse di costruire un grandioso complesso architettonico che fungesse al tempo stesso da industria tessili e da residenza per la sua famiglia.\nIl complesso della fabbrica, ultimato nel 1741 su progetto dell'architetto tolmezzino Domenico Schiavi, risponde a un disegno essenziale nella sua funzionalit\u00e0: i volumi si articolano da un corpo centrale affiancato da due barchesse; sul retro due ampie ali racchiudono una corte di vaste dimensioni. La facciata reca al centro un elegante bassorilievo con il tema dell'annunciazione e una lapide con il marchio di fabbrica dei Linussio. All'interno della residenza che, nella modulazione degli ambienti, ripropone il modello veneziano dell'epoca, \u00e8 visibile il salone centrale; il suo ruolo, dimostrativo per eccellenza, \u00e8 sottolineato dagli affreschi che delle pareti che riflettono il gusto del tempo. Accanto al palazzo sorge la coeva Cappella gentilizia dedicata a Maria Annunziata.\nIl palazzo Campeis ospita il Museo carnico delle arti popolari \"Michele Gortani\" facente parte del Sistema museale della Carnia. L'importante raccolta, che \u00e8 la maggiore della regione, fu istituita nel 1921 da Michele Gortani; documenta diffusamente ed esaurientemente la vita, il costume, l'agricoltura, l'industria della Carnia attraverso i tempi, con notevoli raccolte di utensili, attrezzi, abiti, e con la ricostruzione di ambienti tipici (cucine, camere da letto e da soggiorno, antiche botteghe). Vi si conservano inoltre sculture, quadri, strumenti musicali, gli affreschi di Francesco Chiarottini staccati dal \"Palazzo Garzolini\", alcuni dipinti, tra cui il \"Ritratto di Jacopo Linussio\" eseguito da Nicol\u00f2 Grassi intorno al 1732, una serie di ritratti carnici del XVIII-XIX secolo, tre tele di Antonio Schiavi con scene bibliche e varie miniature.\nIl palazzo nella sua architettura richiama le dimore signorili venete sia nella partizione degli spazi interni, caratterizzati da stanze passanti, sia nella disposizione planimetrica costituita da un blocco centrale con barchesse ad uso residenziale e corpo minore porticato ad uso della servit\u00f9. Nella facciata principale emerge il portone d'ingresso e le sovrastanti bifore in pietra bocciardata.\nIl palazzo fu la dimora della famiglia Frisacco, notai e pubblici incaricati della citt\u00e0 carnica. Il palazzo richiama nelle sue forme l'architettura veneto-friulana caratterizzata da un ampio portale d'ingresso in bugnato gigante con sovrastante apertura tripartita affacciante su un balcone in pietra sorretto da doppie mensole in pietra. Le aperture incorniciate con grigio carnico, il marcapiano e l'intera geometria a base quadrata declinano il palazzo in una impostazione Ottocentesca. Gli interni sono caratterizzati da solai con fitta travatura in legno ed ampi spazi al piano nobile. La parte retrostante originariamente, composta da corsello ed un corpo a due piani con aperture assiali al corpo principale e bifore, era adibita a spazi di servizio e lavanderia fu demolita e modificata in seguito agli interventi di restauro negli anni '60. Il palazzo \u00e8 oggi sede di esposizioni museali di pittura e convegni su temi artistici.\nFaceva parte dell'antica cinta muraria (XII-XIV secolo), oramai quasi del tutto scomparsa, che circondava e proteggeva la citt\u00e0 in epoca medioevale.\nEretta nel 1477 per far fronte alle invasioni dei Turchi, venne distrutta durante il secondo conflitto mondiale (1944) dai tedeschi, ed \u00e8 stata in seguito ricostruita grazie agli studi fatti su vecchi documenti e fotografie. Posta su una altura, una volta raggiunta a piedi attraverso un sentiero, vi si pu\u00f2 ammirare tutto il paesaggio circostante e la citt\u00e0 stessa.\nSociet\u00e0.\nEtnie e minoranze straniere.\nGli stranieri residenti nel comune sono 305, ovvero il 2,92% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Tolmezzo, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Tolmezzo rientra fra le varianti appartenenti al friulano carnico.\nCultura.\nTolmezzo, come tutto il Friuli, \u00e8 sempre stata molto legata al corpo degli alpini; proprio nel capoluogo carnico nel 1909 venne fondato l\"'8\u00ba Reggimento Alpini\", costituito dai battaglioni \"Cividale\", \"Gemona\", e appunto \"Tolmezzo\". Tutt'oggi gli alpini costituiscono una realt\u00e0 importante nella cittadina; \u00e8 infatti stanziato a Tolmezzo fino a tutto il 2016 il \"3\u00ba reggimento artiglieria da montagna\", facente parte della Brigata Alpina Julia, poi trasferito in provincia di Udine.\nGeografia antropica.\nLa provincia dell'Alto Friuli.\nEssendo il territorio della provincia di Udine abbastanza vasto e composito, andando da territori montani al mare Adriatico, sono forti le istanze autonomiste soprattutto da parte della Carnia, che vede in Tolmezzo il suo naturale capoluogo. Pertanto nel 2004 si giunse alla proposta della creazione di una provincia regionale, in base alla nuova legislazione sugli enti locali, da sottoporre a referendum popolare consultivo svoltosi domenica 21 marzo 2004. La nuova provincia regionale avrebbe dovuto chiamarsi \"Provincia dell'Alto Friuli\", derivando dall'unione dei territori della Carnia, del Tarvisiano e del Gemonese. Per ovviare alle diatribe campanilistiche sulla sede del capoluogo, tra Tolmezzo e Gemona del Friuli, si opt\u00f2 per Venzone. Il referendum ebbe esito negativo, in quanto sia il Gemonese che il Tarvisiano si opposero al distacco dalla provincia di Udine con percentuali elevate (83,3% di no), a differenza della Carnia che invece vot\u00f2 in favore del distacco (71,8% di s\u00ec, con l'eccezione del comune di Rigolato, 53,7% no).\nFrazioni.\nIl comune comprende 8 frazioni che hanno costituito le consulte frazionali (i dati della popolazione sono riferiti al 31 dicembre 2015):\nBetania.\n(Betanie), abitanti, \u00e8 localizzata alle pendici del monte Amariana. Rappresenta lo sviluppo urbano recente di Tolmezzo in diretto collegamento con la vicina zona industriale sud. Il territorio di Betania corrisponde alla Parrocchia del Sacro Cuore.\nCadunea.\n(Cjadugnee), 231 abitanti, \u00e8 localizzata alle pendici del monte Cimons, in prossimit\u00e0 della confluenza del torrente Chiars\u00f2 con il But. Le sue origini storiche (I millennio d.C.) sono da collegare all'antica strada commerciale del Norico. Il nucleo storico, a Nord del rio Aip, si sviluppa su una via che si dirige a est verso i campi e i pascoli e che nell'ultimo tratto termina con una scalinata che conserva ancora la pavimentazione in ciottoli. Interessante la lunga cortina a schiera, risalente al XV secolo ma ristrutturata dopo il terremoto del 1976, denominata \"Ginnasio\".\nCaneva.\n(Cjanive), 519 abitanti, si trova in una zona pianeggiante tra il monte Dobis e i fiumi But e Tagliamento, ed \u00e8 collegata al capoluogo attraverso un ponte in pietra realizzato all'inizio del XX secolo con la costruzione della linea ferroviaria. Il nucleo storico si sviluppa intorno alla piazza Gianfrancesco Cassetti con la chiesa di Nicola Vescovo lungo la vecchia strada che collegava Tolmezzo a Verzegnis ed a Villa Santina; gli edifici sulla piazza hanno delle corti interne che si aprono verso la campagna, mentre il nucleo che si sviluppa lungo l'asse viario \u00e8 caratterizzato da isolati compatti con corti chiuse, a cui si accede attraverso passaggi coperti segnati da portali in pietra e da edifici di un certo rilievo, soprattutto nel tratto iniziale di Via Monte Grappa.\nCasanova.\n(Cjasegnove), 219 abitanti, localizzato alla destra del But, su di un terreno in pendio, l'abitato dista circa 2\u00a0km da Tolmezzo sulla strada che conduce a Zuglio. \u00c8 costituita da due nuclei delimitati da un alto muro in pietra, uno localizzato nei pressi del rio Velon, l'altro sorto intorno alla chiesa di San Daniele e lungo la strada che porta alla pieve di Santa Maria Oltreb\u00fbt. La chiesa conserva un'antica ancona lignea scolpita e dorata che potrebbe trattarsi di un'opera della bottega del \"Mioni\". La struttura urbanistica originaria, costituita da case in linea lungo le vie dotate di corti interne, si conserva ancora. Dei precedenti edifici di culto la pieve di Santa Maria Oltreb\u00fbt risale al XVI secolo e conserva al suo interno altari lignei seicenteschi della \"bottega del Comuzzo\" oltre che resti di un cibario scolpito da Giovanni Antonio Pilacorte nel 1505 all'esterno dell'edificio. Situata sulla cima di un promontorio, \u00e8 raggiungibile tramite una strada secondaria alla comunale che dall'abitato conduce a Fusea. Sul lato opposto del promontorio e alla sinistra dell'ingresso alla galleria Clapus, un suggestivo percorso pedonale chiamato il \"troi das poises\" o il calvario, conduce alla pieve. Lungo il suo percorso sono dislocate 13 ancone che formano le stazioni della Via Crucis. Altro sentiero molto interessante che parte da questo abitato, \u00e8 chiamato il \"troi dal pelegrin\" che costeggiando il fianco della montagna conduce alla frazione di Cazzaso. Lungo il sentiero, in localit\u00e0 Velon, vi \u00e8 la presenza di una maina recentemente ristrutturata.\nCazzaso.\n(Cja\u00e7\u00e2s), 42 abitanti, di origine celtica e localizzato a est del monte Diverdalce, Cazzaso \u00e8 raggiungibile imboccando la strada secondaria che si biforca dalla viabilit\u00e0 per Fusea in localit\u00e0 Longiarins, in prossimit\u00e0 di un'antica \"maina\" (cappella) oggi ristrutturata. L'edificato \u00e8 caratterizzato da un sistema viario ad anello, con strade strette che seguendo la morfologia in leggera pendenza del terreno formano grandi isolati, mentre la Chiesa della Santissima Trinit\u00e0 sorge in posizione elevata rispetto al centro abitato. Un sentiero che lambisce ad ovest la chiesa e che conduce ai prati e pascoli conserva l'antica pavimentazione in ciottoli.\nFusea.\n(Fusee), 232 abitanti, situata in una conca in leggera pendenza, tra il monte Dobis e il monte Diverdalce, Fusea \u00e8 raggiungibile da Tolmezzo attraverso una strada di rilevante contenuto naturalistico, che si stacca dalla provinciale Tre Croci nei pressi della galleria Clapus. A partire dalla vecchia strada di accesso il paese si sviluppa attorno alla chiesa di San Pietro Apostolo, ubicata in posizione elevata, attraverso strade molto strette che conservano l'originaria pavimentazione in ciottoli. Poco pi\u00f9 a nord l'abitato si sviluppa intorno alla piazza \"della fontana\" con un nucleo centrale costituito da un isolato chiuso dotato di piccole corti. A monte del nucleo centrale, presso il rio Luchiat, vicino alle gallerie abbandonate della ex miniera di carbone, si trova un piccolo nucleo di particolare valore architettonico denominato \"Borgo Val\". Fusea \u00e8 anche punto di partenza per una visita all'altopiano di Curiedi, localit\u00e0 molto interessante dal punto di vista naturalistico e collegata al comune di Lauco.\nIllegio.\n(Die\u00e7), 340 abitanti, su un pianoro posto a sette chilometri da Tolmezzo, Illegio si apre all'improvviso, dopo avere superato una ripida strada tagliata artificialmente nella roccia nelle pendici del Monte Amariana.\nLa conca, protetta dai crinali montuosi che la circondano rendendola completamente invisibile dalla valle del But, \u00e8 dotata di spazi coltivabili ed \u00e8 una zona di rifugio con testimonianze archeologiche oggetto di studio dal 2002 e di campagne di scavo tuttora in corso. Dal 2002 il paese ospita ogni anno una mostra a tema riguardante l'arte cristiana. A 750 metri di quota sorge la pieve di San Floriano, medioevale, dell'inizio del IX secolo, visitabile percorrendo per 30 minuti un sentiero. La chiesa della Conversione di San Paolo, al centro del paese, e un esempio di architettura del primo Settecento.\nImponzo.\n(Dimpon\u00e7), 361 abitanti, una frazione posta lungo la SS. 52bis carnica in direzione nord, verso l'Austria, Imponzo \u00e8 ormai un unico agglomerato urbano con la vicina frazione di Cadunea. La chiesa pi\u00f9 importante \u00e8 dedicata a S. Bartolomeo. Dalla frazione \u00e8 raggiungibile, tramite sentiero, la Pieve di S. Floriano che domina questa parte di valle.\nTerzo - Lorenzaso.\n(Tier\u00e7 - Loren\u00e7\u00e2s), 424 abitanti. Sono due frazioni molto vicine poste sulla riva destra del Torrente But a met\u00e0 strada tra Casanova e Zuglio, appunto al terzo miglio sulla strada che scendeva da Iulium Carnicum verso sud, in una zona pianeggiante sotto le pendici del monte Cuar. Il paese \u00e8 dominato dalla chiesa di S. Giovanni Battista.\nEconomia.\nOggi Tolmezzo \u00e8 una moderna cittadina, centro commerciale e scolastico, offre molti servizi ed \u00e8 il punto di riferimento di tutti i paesi delle valli carniche.\nL'economia locale si basa principalmente sul commercio, l'industria del legno e della carta e sull'artigianato locale: il ferro battuto, il legno intagliato e la tessitura a mano.\nInfrastrutture e trasporti.\nI trasporti urbani e interurbani del comune vengono svolti con autoservizi di linea gestiti da TPL FVG.\nTolmezzo era dotata fino al 1960 di una stazione ferroviaria sulla ferrovia Carnia-Tolmezzo-Villa Santina. Oggi la stazione pi\u00f9 vicina \u00e8 quella di Carnia.\nAmministrazione.\nAltre informazioni amministrative.\nIl comune fa parte dell'associazione intercomunale \"Conca Tolmezzina\" costituita nel 2006 insieme ai comuni di Amaro, Cavazzo Carnico e Verzegnis."}
{"id": "1231120", "revid": "9844203", "url": "https://it.wikipedia.org/wiki?curid=1231120", "title": "Ivan Kalita", "text": ""}
{"id": "1231121", "revid": "1543377", "url": "https://it.wikipedia.org/wiki?curid=1231121", "title": "Energia radiante", "text": "In fisica, e in particolare in radiometria, l'energia radiante \u00e8 l'energia della radiazione elettromagnetica o gravitazionale. Come energia, la sua unit\u00e0 nel SI \u00e8 il joule (J). La quantit\u00e0 di energia radiante pu\u00f2 essere calcolata integrando il flusso radiante (o potenza) rispetto al tempo. Per indicare l'energia radiante viene spesso usato in letteratura il simbolo \"Q\"e (dove \"e\" sta per \"energetico\", per evitare confusione con le grandezze fotometriche). Nei rami della fisica diversi dalla radiometria, l'energia elettromagnetica \u00e8 indicata con \"E\" o \"W\". Il termine viene utilizzato in particolare quando la radiazione elettromagnetica viene emessa da una sorgente nell'ambiente circostante. Questa radiazione pu\u00f2 essere visibile o invisibile all'occhio umano.\nUso e storia della terminologia.\nIl termine \"energia radiante\" \u00e8 pi\u00f9 comunemente utilizzato nei campi della radiometria, dell'energia solare, del riscaldamento e dell'illuminazione, ma talvolta \u00e8 utilizzato anche in altri campi (come le telecomunicazioni). Nelle moderne applicazioni che comportano la trasmissione di potenza da un luogo all'altro, \"energia radiante\" viene talvolta utilizzata per riferirsi alle onde elettromagnetiche \"stesse\", piuttosto che alla loro \"energia\" (una propriet\u00e0 delle onde). In passato \u00e8 stato utilizzato anche il termine \"energia elettroradiante\".\nIl termine \"energia radiante\" si applica anche alla radiazione gravitazionale. Ad esempio, le prime onde gravitazionali mai osservate sono state prodotte da una collisione di un buco nero che ha emesso circa di energia gravitazionale."}
{"id": "1231122", "revid": "110157", "url": "https://it.wikipedia.org/wiki?curid=1231122", "title": "Robert Quine", "text": " \nCarriera.\nChitarrista dotato di una tecnica che si rifaceva alla scuola dei Velvet Underground, fece parte del gruppo Richard Hell &amp; The Voidoids alla fine degli anni settanta. Il gruppo comprendeva Richard Hell al basso e alla voce e fu di grande importanza per il fenomeno punk. Malcolm McLaren, manager dei Sex Pistols, fece adottare al gruppo il \"look \"trasgressivo e trascurato dei Voidoids ed in particolare di Richard Hell.\nDopo lo scioglimento dei Voidoids, collabor\u00f2 con musicisti di grande calibro quali John Zorn, Tom Waits per \"Rain Dogs\" e Lou Reed per \"The Blue Mask\", \"Legendary Hearts\" e \"Live In Italy\". L'idillio con Reed fu immediato, anche perch\u00e9 Quine si era ispirato proprio al modo di suonare la chitarra tipico di Lou, arricchendolo di una tecnica degna di un jazzista. Quine inoltre aveva registrato diversi bootleg dei Velvet, parte dei quali vennero pubblicati sotto il nome di Quine Tapes. In essi \u00e8 degna di nota, tra le altre cose, una chilometrica versione live del classico velvettiano \"Sister Ray \"che si estende per quasi quaranta minuti ininterrotti.\nFu grande amico del critico Lester Bangs, con cui incise anche un raro 45 giri.\nLa morte prematura.\nRobert inizi\u00f2 a soffrire di depressione in seguito alla morte della moglie Alice avvenuta ad agosto del 2003. Il 31 maggio del 2004 si suicida per overdose di eroina nella sua casa a New York."}
{"id": "1231123", "revid": "773636", "url": "https://it.wikipedia.org/wiki?curid=1231123", "title": "Chiesa del Patreterno e della Santissima Trinit\u00e0", "text": "La chiesa del Patreterno e della Santissima Trinit\u00e0 \u00e8 un edificio sacro che si trova in localit\u00e0 Padreterno, a Rio nell'Elba.\nStoria e descrizione.\nDi fondazione quattrocentesca, come la maggior parte degli edifici sacri elbani, fu ricostruita nel XVIII secolo in forme tardobarocche.\nL'odierna struttura, affiancata da un campanile, \u00e8 preceduta da un elegante portico e, all'interno, custodisce il quadro raffigurante il \"Crocifisso con Dio Padre e lo Spirito Santo\" databile al XVIII secolo, la cui presenza giustifica la dedicazione della chiesa anche alla Santissima Trinit\u00e0.\nNel coro \u00e8 visibile la tela della \"Madonna del Carmine con san Paolo e sant'Antonio\" appartenente alla confraternita di Sant'Antonio Abate."}
{"id": "1231132", "revid": "158286", "url": "https://it.wikipedia.org/wiki?curid=1231132", "title": "Chiesa del Padreterno e della Santissima Trinit\u00e0", "text": ""}
{"id": "1231133", "revid": "118631926", "url": "https://it.wikipedia.org/wiki?curid=1231133", "title": "Vanessa Viola", "text": "Biografia.\nDebutta giovanissima nella trasmissione \"Non \u00e8 la Rai\", regia di Gianni Boncompagni, partecipando alle edizioni 1993-1994 e 1994-1995, in onda su Italia 1. Successivamente, oltre a lavorare come modella, sfilando a Roma e a Parigi, e come testimonial di varie campagne pubblicitarie, segue vari corsi di recitazione con Edoardo Sala.\nNel 1997 partecipa al film \"Cuori perduti\", opera prima di Teresio Spalla, presentata alla Mostra di Venezia e uscita nelle sale nel luglio del 2003. Nel 1998 partecipa ad un episodio della serie tv di Italia 1, \"Professione fantasma\", per la regia di Vittorio De Sisti, e debutta in teatro ne \"Il crogiuolo\", dramma di Arthur Miller, nuovamente per la regia di Teresio Spalla.\nTra il 2003 e il 2004 gira alcuni cortometraggi: \"Silenzio\", regia di Pao Pei Andreoli, \"I soliti idioti\", regia di Nicola Barnaba, e \"L'esperimento\", regia di Fabio Capalbo. Nello stesso tempo lavora come conduttrice televisiva in alcuni programmi di Rai 2: \"My compilation\", \"Il paese delle meraviglie\", in cui \u00e8 co-conduttrice con Gianni Ippoliti, e \"Cani &amp; gatti &amp; altri amici\". Nel 2005 torna a lavorare in teatro con lo spettacolo \"Lo scatolone\", regia di Claudio Insegno.\nVita privata.\nSi \u00e8 sposata nel settembre del 2008. Nel 2010 ha avuto il primo figlio."}
{"id": "1231138", "revid": "1534511", "url": "https://it.wikipedia.org/wiki?curid=1231138", "title": "Getter (tecnologia del vuoto)", "text": "Un getter (\"assorbente\" in lingua inglese) \u00e8 un componente utilizzato nella tecnologia del vuoto per prevenire la persistenza di gas residui allo stato libero dove \u00e8 necessario mantenere uno stato di vuoto, quali ad esempio i tubi catodici dei televisori. Normalmente si tratta di piccoli contenitori ad anello riempiti con metalli che si ossidano assai rapidamente, nella maggior parte dei casi bario.\nQuando l'ambiente da trattare \u00e8 stato portato allo stato di vuoto e sigillato, il getter viene riscaldato ad alta temperatura (spesso per induzione elettromagnetica) provocando l'evaporazione del metallo, che reagisce con qualsiasi gas residuo e di solito lascia un deposito metallico di color argento all'interno del tubo. Se la tenuta viene a mancare, ad esempio per una piccola crepa nell'involucro, questo deposito reagisce con l'ossigeno atmosferico e diventa bianco. \nInvolucri per usi speciali, o di grandi dimensioni, usano getters di tipo particolare.\nAltri tipi di getter.\nOltre al bario, possono essere utilizzati come getter l'alluminio, il magnesio, il calcio, il sodio, lo stronzio, il cesio ed il fosforo. Negli ultimi trenta anni sono stati inventati altri tipi di getters, pi\u00f9 efficienti, di tipo \" non evaporabile\", basati su leghe metalliche. In particolare vanno ricordate le leghe zirconio-alluminio (St 101), zirconio-vanadio-ferro (St 707) e zirconio-nichel (St 198). Questi getters trovano le maggiori applicazioni nel campo dei dispositivi industriali sotto vuoto, nel campo delle lampade ad alta efficienza e anche nella purificazione dei gas inerti."}
{"id": "1231153", "revid": "767487", "url": "https://it.wikipedia.org/wiki?curid=1231153", "title": "Maureen Tucker", "text": "\u00c8 conosciuta prevalentemente per essere stata la batterista del gruppo d'avanguardia newyorkese The Velvet Underground, nel quale subentr\u00f2 ad Angus MacLise nel 1965.\nIl suo stile era molto semplice, ma anche molto potente. La Tucker usava prevalentemente le percussioni della batteria e la cassa lasciando perdere rullate di grande difficolt\u00e0 o i piatti. Il pezzo dove si pu\u00f2 avvertire questa sua tecnica ai massimi livelli \u00e8 forse \"Sister Ray\", canzone dell'album \"White Light/White Heat\". \nDopo lo scioglimento dei Velvet Underground la Tucker ha pubblicato diversi album solisti, passati quasi inosservati per\u00f2 a pubblico e critica. Ben pi\u00f9 di rilievo la sua presenza negli album \"New York\" di Lou Reed e \"Walking On Locusts\" di John Cale prima della riunione dei Velvet a inizio anni 90. Nel 2000 ha fondato un'altra band, i Kropotkins coi quali ha pubblicato lo stesso anno un Lp dal nome \"Five Points Crawl\".\nDiscografia.\nCon i Velvet Underground.\nAlbum studio\nAlbum live\nCompilation\nSolisti.\nAlbum:\nEP:\nSingoli"}
{"id": "1231154", "revid": "1980621", "url": "https://it.wikipedia.org/wiki?curid=1231154", "title": "Gregario", "text": "Un gregario \u00e8 una persona che ne assiste un'altra, solitamente pi\u00f9 esperta, in particolari situazioni. Il termine \u00e8 usato prevalentemente nel ciclismo e nell'aviazione.\nCiclismo.\nUn gregario \u00e8 un ciclista professionista, il cui compito all'interno della squadra \u00e8 aiutare il corridore principale (capitano) durante le corse.\nIl termine \"gregario\" deriva dal latino, dove indicava una persona (o un animale) che stava \"in mezzo al gruppo\": era una definizione usata anche in ambito militare per indicare i \"miles\", i soldati semplici privi di gradi.\nSi tratta in genere di corridori dalle qualit\u00e0 non eccezionali, ma dalle prestazioni costanti nel tempo.\nIl gregario aiuta il corridore principale in diversi modi, uno dei quali \u00e8 passargli rifornimenti, cio\u00e8 cibo e borracce: questo ha dato origine ai termini francese e tedesco per questa figura, rispettivamente \"Porteur d'eau\" e \"Wassertr\u00e4ger\".\nUn altro tipo di aiuto fornito \u00e8 il posizionarsi a turno coi compagni di fronte al corridore aprendogli cos\u00ec l'aria davanti e migliorando le condizioni di aerodinamica cos\u00ec da fargli risparmiare fatica in vista della volata. Questa tattica \u00e8 denominata \"tirare\", o \"treno\".\nI gregari effettuano anche la spola con l'\"Ammiraglia\", ossia l'auto di supporto del team, e all'occorrenza possono cedere, ritirandosi, la bicicletta al leader se questo ha avuto un guasto o una foratura.\nInoltre, se il leader \u00e8 tallonato da un avversario, possono anche agire come \"forza d'interposizione\" per ostacolare e rallentare quest'ultimo.\nI velocisti vengono in genere aiutati dai gregari sui tratti montani, mentre gli \"scalatori\" beneficiano dell'aiuto dei gregari nei tratti rapidi, per farsi scandire il passo ritenuto pi\u00f9 adeguato.\nNella storia del ciclismo spesso alcuni gregari eccellenti sono poi diventati capitani di squadra, a volte anche con notevole successo come nel caso di Miguel Indurain (gregario di Pedro Delgado), Paolo Bettini (gregario di Michele Bartoli), Jan Ullrich (gregario di Bjarne Riis), Chris Froome (gregario di Bradley Wiggins) e Michele Scarponi (gregario di Vincenzo Nibali) negli ultimi decenni.\nAviazione.\nNell'aviazione il gregario \u00e8 il pilota meno esperto che ne supporta un altro pi\u00f9 capace in missione. Secondo l'aeronautica militare statunitense \u00abla definizione militare tradizione di \"gregario\" \u00e8 usata nelle formazioni di aerei da caccia. C'\u00e8 sempre un capo-pilota e un secondo pilota che lo segue e lo affianca. Questo secondo pilota \u00e8 il gregario che ha come compito principale coprire le spalle al capo-pilota.\u00bb\nLa presenza del gregario rende la squadriglia di aeroplani in grado di condurre sia manovre difensive che offensive."}
{"id": "1231157", "revid": "125768407", "url": "https://it.wikipedia.org/wiki?curid=1231157", "title": "Ryan Dunn", "text": "Carriera.\nRyan Dunn ha preso parte alle acrobazie caratteristiche che hanno reso famoso Jackass e ha recitato in tre film usciti, Jackass: The Movie, Jackass Number Two e Jackass 3D.\nInoltre Dunn ha interpretato il personaggio principale nel film di Bam Margera, \"\", basato su una relazione fallita che Ryan aveva avuto. Ryan conosceva Bam dalle scuole superiori ed \u00e8 stato un suo amico vicino, come ha dimostrato in \"Viva La Bam\".\nNel 2007 Ryan ha fatto inoltre un tour con Don Vito chiamato \"The Dunn and Don Vito Rock tour\". Il DVD \u00e8 uscito il 20 marzo 2007.\nRyan \u00e8 apparso nell'episodio di Law &amp; Order: Unita vittime speciali chiamato \"Smut\" nel dicembre 2008. \u00c8 anche apparso in un film intitolato Street Dreams uscito nella primavera del 2009, recitato insieme a Rob Dyrdek e Paul Rodriguez Jr.\nDunn ha anche recitato in uno spettacolo sempre diretto d Bam Margera chiamato \"Bam's World Domination\" andato in onda su Spike\nVita privata.\nDunn \u00e8 nato a Medina, nell'Ohio e ha trascorso gran parte della sua infanzia a Brecksville, sempre nell'Ohio. Dal 2002 alla sua morte, Dunn ha avuto una relazione a lungo termine con Angie Cuturic. Dunn aveva diversi tatuaggi della Cuturic, incluso nel braccio interno e nell'anulare sinistro.\nDurante le riprese delle scene di chiusura di Jackass numero due nel 2006, Dunn si infortun\u00f2 cadendo male sulla sua spalla e ci\u00f2 gli caus\u00f2 danni ai muscoli che portarono a un coagulo di sangue che lo mise in pericolo di vita, a causa della vicinanza al cuore e cervello. Mentre cercava un trattamento, Dunn divenne depresso, interrompendo alla fine tutti i contatti con i suoi amici, colleghi e altri per quasi due anni e non partecipando a Jackassworld.com, un sito contenente stunt dei membri di Jackass e altro materiale affine. \nTorn\u00f2 nel cast di Jackass nella produzione di Jackass 3D e Jackass 3.5 dichiarandosi felice di ricongiungersi ai colleghi.\nMorte.\nDunn \u00e8 morto in un incidente stradale nella notte del 20 giugno 2011 nei pressi di West Goshen Township, nella contea di Chester, Pennsylvania. La Porsche di Dunn, dopo aver perso il controllo, si \u00e8 schiantata contro un albero e ha preso fuoco. Assieme allo stuntman, nell'incidente ha perso la vita Zachary Hartwell, anch'egli stuntman e assistente alla produzione del film Jackass 2. Poche ore prima, Dunn post\u00f2 sul suo profilo di Twitter una foto che lo ritraeva mentre beveva alcolici in compagnia di amici la quale, dopo l'incidente, venne rimossa.\nLa polizia ha rivelato che Dunn aveva un tasso alcolemico di 1,96 grammi per litro di sangue (contro un limite legale in Pennsylvania di 0,8), e che al momento dell'incidente la macchina viaggiava tra i 212 e i 225 km/h, in una strada in cui il limite era di 55 miglia orarie (circa 89 km/h).\nIl cast di Jackass ha deciso di dedicare alla memoria di Dunn i film , uscito nel 2013, e \"Jackass Forever\", uscito nel 2022."}
{"id": "1231158", "revid": "192549", "url": "https://it.wikipedia.org/wiki?curid=1231158", "title": "Montagna dei Fiori", "text": "La Montagna dei Fiori (detta comunemente \"la M\u00ebnd\u00e0gna\" in dialetto ascolano e \"la Mundagn\u00eb\" in dialetto abruzzese) \u00e8 un rilievo dell'appennino abruzzese (provincia di Teramo) ai confini con le Marche, entro cui si estende parzialmente; insieme alla Montagna di Campli, dalla quale \u00e8 separata dalle Gole del Salinello, forma il massiccio dei Monti Gemelli.\nDescrizione.\nSituata all'estremit\u00e0 orientale del gruppo dei Monti della Laga, nel territorio dei comuni di Valle Castellana, Civitella del Tronto e Ascoli Piceno, dista circa 20\u00a0km da Ascoli Piceno (San Giacomo di Valle Castellana \u00e8 a 18\u00a0km) ed \u00e8 raggiungibile attraverso la strada del Colle San Marco. Il gruppo ha due vette principali: il \"Monte Girella\" (1.814\u00a0m) e \"Monte Piselli\" (1.676\u00a0m), entrambe appartenenti all'Abruzzo; la prima, sul versante meridionale, \u00e8 meta di scalatori esperti mentre il lato nord e nord ovest \u00e8 agevolmente raggiungibile nel periodo estivo anche da escursionisti non particolarmente equipaggiati; la seconda \u00e8 una meta frequentata da mountain bikers per via dei numerosi trail dell'Ascoli Natural Bike Park e una meta turistica invernale degli ascolani per via dei suoi impianti sciistici.\nOspita, a circa 1.110 m s.l.m., il paesino di San Giacomo, punto di ritrovo per innumerevoli escursioni e luogo dove si trovano anche le principali strutture turistico-ricettive aperte sia d'estate che d'inverno; a quota 1.426\u00a0m sono infatti presenti gli impianti sciistici, consistenti in una seggiovia e marciapiede mobile che raggiungono quota 1.643\u00a0m, meta di molti amatori, raggiungibili attraverso una strada carrozzabile non asfaltata. Dalla vetta del monte \u00e8 possibile scorgere il Monte Conero e, nelle giornate estive pi\u00f9 serene, le isole e le coste dalmate nei pressi di Spalato; a sua volta la Montagna dei Fiori, che dista appena 30\u00a0km in linea d'aria dal mare, \u00e8 visibile dalla costa adriatica, dalla foce del Tordino a da quella del Tronto."}
{"id": "1231162", "revid": "121623856", "url": "https://it.wikipedia.org/wiki?curid=1231162", "title": "Cromatografia di esclusione molecolare", "text": "La cromatografia di esclusione molecolare \u00e8 un processo di analisi che si utilizza per separare sostanze organiche aventi elevati pesi molecolari, soprattutto proteine e macromolecole.\nIl concetto che sta alla base di questa separazione \u00e8 molto semplice: la \"fase stazionaria\", ovvero la resina, \u00e8 costituita da granuli di gel con pori di dimensione controllata. La reazione tra destrano e epicloridrina determina la formazione di un polimero chiamato Sephadex ampiamente utilizzato come resina per gel filtrazione. La \"fase mobile\" \u00e8 un solvente organico o acquoso ed eluisce i soluti attraverso la colonna cromatografica.\nI soluti con un volume maggiore dei pori della fase stazionaria (ovvero con un peso molecolare molto elevato) usciranno dalla colonna con il fronte del solvente, i soluti che invece hanno dimensioni minori rispetto al diametro e alla superficie dei pori saranno trattenuti dalla colonna per un tempo inversamente proporzionale al peso molecolare del soluto stesso.\nGenerale.\nNella cromatografia per esclusione si individua un V0 che \u00e8 il volume della fase mobile che non occupa i pori e un VP che \u00e8 il volume occupato dai pori.\nOgni soluto ha un suo caratteristico parametro nella cromatografia per esclusione chiamato coefficiente di distribuzione K' = VA / VP dove VA indica la frazione di VP occupato dal soluto in questione. Per VA = 0 si ha K' = 0, per VA = VP, si ha K' = 1.\nNell'applicazione pratica si costruisce una retta di taratura: log p.m. vs Volume e da questa retta \u00e8 possibile poi risalire ai pesi molecolari dei soluti che si sta analizzando. Il volume morto, o volume interparticellare, viene ottenuto iniettando un analita di dimensioni tali da non essere assolutamente trattenuto dai pori. Il valore minimo di PM per cui questo accade determina la zona di esclusione totale. Per trovare il volume intraparticellare occorre osservare il volume di eluizione dell'analita che viene trattenuto da tutti i pori e sottrarvi il volume morto. Questo PM (il massimo ad essere trattenuto di pi\u00f9) determina la zona di permeazione totale. Al di sotto di esso ogni analita viene trattenuto per lo stesso tempo dalla colonna.\nTipi di cromatografia di esclusione.\nLa cromatografia di esclusione si divide in:\nLa filtrazione su gel e la permeazione si ottengono solo se la fase fissa \u00e8 un materiale rigido. Avviene la filtrazione se si utilizza una fase mobile acquosa. Avviene la permeazione se si utilizza una fase mobile organica.\nCaratteristiche della fase mobile.\nPoche ma fondamentali sono le caratteristiche che deve avere la fase mobile per la cromatografia per esclusione.\nFasi fisse.\nIn questo tipo di cromatografia le fasi fisse si dividono in tre categorie:\nI materiali rigidi sono in genere silice ed allumina. Hanno il pregio di non deformarsi sotto alte pressioni, ma possono dare interazioni di adsorbimento con i soluti. Si elimina l'adsorbimento funzionalizzando i gruppi silanolici della silice con gruppi trimetilclorosilano.\nI materiali semirigidi sono copolimeri. Il pi\u00f9 diffuso \u00e8 quello formato da stirene e divinilbenzene. Il loro pro \u00e8 di risultare inerti di fronte ai soluti. Il loro contro \u00e8 che ad alte pressioni i loro pori si distorcono parzialmente. Si pu\u00f2 ovviare a ci\u00f2 aumentando la percentuale di divinilbenzene.\nI materiali soft sono formati da polisaccaridi. Questo materiale viene poco utilizzato perch\u00e9 all'aumentare della pressione i suoi pori subiscono forti distorsioni.\nLa scelta della fase fissa si basa sulla polarit\u00e0 dei soluti: Silice per soluti polari, copolimeri per soluti apolari."}
{"id": "1231170", "revid": "834", "url": "https://it.wikipedia.org/wiki?curid=1231170", "title": "Network time protocol", "text": ""}
{"id": "1231173", "revid": "1318789", "url": "https://it.wikipedia.org/wiki?curid=1231173", "title": "Tv diari", "text": "Tv diari \u00e8 stato un reality show italiano prodotto da Magnolia nel 2005, e trasmesso dalla rete musicale All Music nel 2006 da gennaio a giugno. Non ci sono stati conduttori o conduttrici ad esclusione di Katamashi, che ha condotto per\u00f2 solo la finale di mercoled\u00ec 14 giugno 2006.Il programma and\u00f2 in onda come striscia quotidiana dal luned\u00ec al venerd\u00ec alle ore 19:30, con delle puntate speciali trasmesse al sabato sempre nel medesimo orario. La sua sigla di apertura fu il brano \"Wonderful Life\", cantata in versione cover da Giuliano Palma &amp; the Bluebeaters.\nIl programma.\nRegolamento.\nIl format di \"Tv diari\" Ogni giorno, per cento giorni, otto persone leggevano un diario di 2 minuti davanti a telecamere poste nella propria casa. Il giorno dopo, una di queste persone veniva eliminata dal pubblico tramite il televoto per essere sostituita da un nuovo concorrente, detto il \"nuovo nato\". Il giorno successivo all'eliminazione, il concorrente uscente leggeva il suo ultimo diario, \"L'addio\", dove raccontava le sue impressioni al riguardo. Il concorrente entrante si presentava ne \"La scatola dei segreti\", in cui mostrava e parlava dei tre oggetti che pi\u00f9 lo rappresentano e che erano chiusi in una scatola. Inoltre, per un giorno il concorrente entrante non poteva essere eliminato; questo, dopo il primo giorno, faceva scendere a sette le persone che rischiavano di venire eliminate.A met\u00e0 programma sono state aggiunte al sabato anche delle puntate speciali, nelle quali non c'erano eliminazioni e nuovi ingressi ma interviste e curiosit\u00e0 dei protagonisti in gara e non.\nLa finale.\nAl centesimo giorno, i nove concorrenti che sono \"durati\" di pi\u00f9 e un concorrente in gioco scelto dal pubblico venivano selezionati per partecipare alle prove finali, ma nei tre giorni di finale (dal 12 al 14 giugno 2006) prima si scopriva chi \u00e8 entrato nella rosa dei finalisti, ovvero i nove con pi\u00f9 diari e il concorrente ancora in gara pi\u00f9 votato dal pubblico. Poi i dieci \"scrivevano\" l'ultimo diario e alla fine il pubblico decretava il vincitore, che si aggiudicava il premio finale: un viaggio intorno al mondo targato CTS.\nCast.\nNel reality non viene rivelato il cognome dei concorrenti se non in finale.\nDue concorrenti, Camilla e Antonella, sono state eliminate con un solo giorno di vita. Erano rispettivamente la prima e l'ultima nuova nata.\nLa concorrente Laura Albertin ha partecipato in seguito a \"La pupa e il secchione\". La concorrente Stefania Andriola ha fatto varie pubblicit\u00e0 tra cui quella per la \"Valsoia\", per i cioccolatini \"Baci Perugina\" e per i biscotti \"Colussi\". Attualmente \u00e8 ingaggiata da Canale 5 per la conduzione del meteo della sera dopo il TG5 delle ore 20:00. Infine, ella fece una comparsa anche in \"Love Bugs 3\" su Italia 1. Dopo la sua partecipazione al programma, il concorrente Davide Teggi \u00e8 comparso nuovamente in televisione in un episodio della serie \"Sex Therapy\". Il concorrente Alberto Donatelli non solo detiene il record per maggior numero di giorni passati al primo posto nella classifica giornaliera del pubblico, ma in realt\u00e0 non \u00e8 mai stato eliminato. Infatti \u00e8 stato lui a ritirarsi perch\u00e9 doveva andare a Londra a incidere un disco. La concorrente Perla Francalanci, non arrivata in finale, ha fatto per Canale 5 la valletta a \"Buona Domenica\" e la ballerina a \"Grande Fratello\", oltre ad essere stata nel 2008 la prima ballerina del corpo di ballo dell'edizione di \"La sai l'ultima?\" (condotta da Lorella Cuccarini).\nIl concorrente Filippo Spigroli era comparso, prima come concorrente scelto in \"Colpo di fulmine\" su Italia 1, e poi come opinionista a \"New Generation\" su Canale Italia. Egli, oltre ad essere il vincitore del programma, ha fatto con Daniele Corso il corteggiatore a \"Uomini e donne\" su Canale 5, dove hanno girato una serie di corti.\nIl concorrente Alan Bazzini (noto anche con il nome di famiglia esteso Alan Bazzini DeBevoise), grazie alla partecipazione a \"TV diari\" ha girato nel maggio 2008 lo spot istituzionale per le case domotiche Brumar come protagonista insieme a Laura Drzewicka, concorrente dell'edizione 2009 del \"Grande Fratello\". Dal novembre 2008 \u00e8 invece giornalista e responsabile editoriale di Web Fashion TV, nuovo canale online business-to-business dedicato al mondo della moda. Sempre Alan Bazzini ha recitato anche in alcune puntate della sit-com \"Piloti\", anch'essa come \"TV diari\" prodotta da Magnolia e in onda su Rai 2, accanto a Jessica Polsky, Enrico Bertolino e Max Tortora. E sempre per la stessa rete, fece parte del cast della fiction \"Terapia d'urgenza\". Infine ha posato con la concorrente Stefania Andriola, nel maggio 2007, per il catalogo delle gomme Pirelli Diablo realizzato dal fotografo Marco Nero."}
{"id": "1231174", "revid": "1818970", "url": "https://it.wikipedia.org/wiki?curid=1231174", "title": "Centro ricerche archeologiche e scavi di Torino per il Medio Oriente e l'Asia", "text": "Il Centro ricerche archeologiche e scavi di Torino per il Medio Oriente e l'Asia (CRAST) \u00e8 stato fondato a Torino nel 1963, per impulso dello studioso Giorgio Gullini, come sviluppo autonomo del Centro scavi e ricerche in Asia dell'IsMEO del capoluogo piemontese.\n\u00c8 attualmente sostenuto, in qualit\u00e0 di soci, dalla Regione Piemonte, dalla Provincia di Torino, dalla Citt\u00e0 di Torino, dall'Universit\u00e0 degli Studi di Torino e dalla Fondazione CRT; sostengono l'attivit\u00e0 del Centro, per singoli progetti di ricerca, il ministero degli affari esteri, il Ministero per i beni e le attivit\u00e0 culturali, la Compagnia di San Paolo e la Fondazione BNC.\nProgetti di ricerca e scavo.\nIl Centro organizza progetti di ricerca e di scavo in gran parte del bacino mediterraneo e del Medio Oriente:\nTra le attivit\u00e0 pi\u00f9 significative degli ultimi anni figurano anche iniziative di ricerca e restauro svolte, in collaborazione con il Nucleo Tutela Beni Culturali dei Carabinieri, per il ripristino e la tutela dell'Iraq Museum di Baghdad, anche in seguito ai disastrosi eventi della seconda Guerra del Golfo.\nPubblicazioni.\nSono pubblicazioni del Centro ricerche archeologiche e scavi di Torino:"}
{"id": "1231175", "revid": "20973", "url": "https://it.wikipedia.org/wiki?curid=1231175", "title": "Centro ricerche archeologiche e scavi di Torino", "text": ""}
{"id": "1231177", "revid": "1100311", "url": "https://it.wikipedia.org/wiki?curid=1231177", "title": "Andrea Costa (calciatore)", "text": "Caratteristiche tecniche.\nDifensore centrale, pu\u00f2 essere impiegato anche da terzino sinistro.\nCarriera.\nClub.\nGli inizi: Reggiana e Bologna.\nInizia la sua attivit\u00e0 nel Bismantova (l'attuale Reggio Calcio) in squadra con Luca Cigarini. Mentre Cigarini passa al Parma, Costa va nelle giovanili della , dalla stagione 2003-2004 gioca nella prima squadra in Serie C1. In una stagione e mezza colleziona 16 presenze in campionato mettendo a segno un gol prima che nel gennaio 2005 venga acquistato dal Bologna che per la restante parte della stagione lo schiera nel Campionato Primavera.\nDalla stagione 2005-2006 viene inserito nella rosa della prima squadra, appena retrocessa in Serie B, nella quale gioca per due stagioni e mezza, in maniera per\u00f2 discontinua (43 presenze totali).\nReggina.\nIl 31 gennaio 2008 si trasferisce in prestito alla , in Serie A, esordendo il 23 febbraio 2008 nel massimo campionato italiano in occasione della partita Reggina- (2-1). Conclude la stagione con 10 presenze che convincono la societ\u00e0 amaranto il 19 giugno 2008 a comprare l'intero cartellino del calciatore.\nNella stagione 2008-2009 diventa il terzino sinistro titolare della squadra calabra e il 5 ottobre 2008 realizza anche il suo primo gol in Serie A in occasione della gara Reggina-Catania (1-1). Colleziona 36 presenze in Serie A di cui 35 da titolare.\nLa stagione seguente la Reggina milita in Serie B, ma Andrea decide comunque di restare per cercare la pronta risalita in A che per\u00f2 non avviene a causa di una stagione mediocre dell'intera formazione che conclude il campionato alla tredicesima posizione. L'anno seguente Costa viene posizionato dal nuovo allenatore Gianluca Atzori nel ruolo di difensore centrale di una difesa a tre, dimostrando tutta la sua duttilit\u00e0.\nSampdoria.\nDopo 3 stagioni e mezza nella Reggina, dove gioca 85 partite (46 di A e 39 di B) il 3 agosto 2011 Andrea Costa segue il mister Atzori e si trasferisce alla Sampdoria in prestito oneroso (a 1,5 milioni) con diritto di riscatto fissato a 1 milione di euro. Il 30 settembre segna la sua prima rete in blucerchiato nella partita Sampdoria- 1-2. Gioca nella sua prima stagione con il Doria 25 presenze di Serie B pi\u00f9 4 dei play-off Promozione, vinti proprio dalla Samp.\nIl 3 luglio 2012 la Sampdoria, neo-promossa in Serie A, usufruisce del diritto di riscatto per acquistare l'intero cartellino del giocatore. Il 26 agosto, durante la prima giornata di campionato, segna allo Stadio San Siro il gol della vittoria della Sampdoria sul per 1 a 0. Termina la sua seconda stagione con la Samp collezionando 27 presenze condite da un gol.\nLa stagione seguente vede Andrea partire di nuovo titolare nella formazione blucerchiata ma, con il cambio di tecnico nel novembre 2013 e l'arrivo di Sini\u0161a Mihajlovi\u0107, perde poco a poco il posto a favore di Vasco Regini, concludendo cos\u00ec la sua annata con solo 20 presenze in Campionato.\nParma.\nIl 27 agosto 2014 si trasferisce a titolo definitivo al nell'affare che ha portato Marco Marchionni in Liguria. Il 6 gennaio 2015 segna di testa il suo primo gol con gli emiliani nella vittoria per 1-0 contro la Fiorentina. A fine campionato, a causa del fallimento del , si svincola dalla societ\u00e0 emiliana.\nEmpoli.\nIl 21 luglio 2015 si trasferisce all'Empoli a parametro zero, firmando un contratto triennale. Segna il suo primo gol con i toscani il 6 dicembre ai danni del Verona (partita vinta poi grazie al suo gol).\nBenevento.\nIl 12 luglio si accorda con i sanniti firmando un contratto biennale, diventandone il Capitano in assenza di Lucioni e Ciciretti.\nReggiana.\nDopo aver rescisso il proprio contratto con il Benevento, il 27 agosto 2019 firma un contratto con la Reggiana, tornando cos\u00ec a vestire la casacca della propria citt\u00e0 di nascita nel campionato di Serie C. Il 25 giugno 2021 ha annunciato l'intenzione di ritirarsi per intraprendere la carriera da tecnico come collaboratore nello staff dell'Under 17 della formazione emiliana. Nel frattempo frequenta il corso da allenatore UEFA A a Coverciano.\nNazionale.\n\u00c8 stato convocato nelle Nazionali giovanili 22 volte, giocando in 20 occasioni e realizzando 1 gol.\nStatistiche.\nPresenze e reti nei club.\n\"Statistiche aggiornate al 26 maggio 2021.\""}
{"id": "1231181", "revid": "1005847", "url": "https://it.wikipedia.org/wiki?curid=1231181", "title": "Ministero della cultura (disambigua)", "text": ""}
{"id": "1231182", "revid": "1543377", "url": "https://it.wikipedia.org/wiki?curid=1231182", "title": "Brooks (cognome)", "text": "Brooks \u00e8 un cognome di lingua inglese.\nEtimologia.\nIl cognome \"Brooks\" potrebbe essere derivato dalla condizione di abitare presso un corso d'acqua (\"brook\" in lingua inglese). \nGli \"Hundred Rolls\", un censimento dell'Inghilterra e di parte del Galles del tardo XIII secolo, contengono molte ricorrenze di \"Broke\" e delle varianti \"Brock\" e \"Brok\" come cognome. La parola \"brook\" deriva dall'antico inglese \"broc\" e compare nei predecessori medievali di \"Brooks\" quali \"Ate-Broc\" e \"Atte-Broc\"..\nIl cognome compare anche tra gli aschenaziti di lingua inglese, e sarebbe derivato dal nome proprio maschile ebraico \"Boruch\" (\"benedetto\"); anche questa derivazione potrebbe aver contribuito a dare origine al cognome in Inghilterra e Galles. Il cognome arriv\u00f2 nell'America settentrionale dall'Inghilterra nella met\u00e0 del XVII secolo.\nIl cognome \u00e8 stato successivamente adattato come nome proprio di persona, considerabile una variante di Brook."}
{"id": "1231184", "revid": "599013", "url": "https://it.wikipedia.org/wiki?curid=1231184", "title": "Ian Harte", "text": "\u00c8 primatista di presenze (45) con il Leeds nelle competizioni calcistiche europee.\nCaratteristiche tecniche.\nEra un terzino prettamente offensivo, mancino che gioca sulla fascia sinistra del campo. Era anche un buon battitore di punizioni.\nCarriera.\nClub.\nLeeds United.\nHarte \u00e8 entrato a far parte delle giovanili del nel 1995, proveniente dagli irlandesi dell'Home Farm. Ha giocato nel Leeds per nove stagioni e ne \u00e8 diventato parte integrante assieme a suo zio Gary Kelly. Occasionalmente, \u00e8 stato utilizzato come riserva e, dopo l'acquisto di Dominic Matteo, sembrava che Harte potesse diventare una seconda scelta. Invece, Matteo \u00e8 stato impiegato al centro della difesa, mentre Harte ha conservato il suo posto sulla fascia sinistra. Nella partita contro l'Arsenal nel campionato 2002-2003 ha segnato la seconda rete per la sua squadra su un calcio di punizione: il Leeds ha vinto quella gara per tre a due ed \u00e8 riuscito ad evitare la retrocessione. Con il Leeds, ha raggiunto le semifinali di Champions League nel 2000-2001.\nLevante.\nNel 2004 \u00e8 passato al Levante in cambio di undici milioni di sterline.\nHa segnato la prima rete con la nuova maglia nel pareggio per 1-1 contro la Real Sociedad. Ha poi sofferto per un infortunio all'inguine durante il mese di gennaio che gli ha fatto saltare il resto della stagione. Il Levante, alla prima stagione nella Liga dopo quarantuno anni dalla precedente, si \u00e8 trovato, in un certo momento dell'anno e con Harte in salute, al quinto posto, ma al termine del campionato \u00e8 retrocesso, a causa di una sconfitta all'ultima giornata contro il Villarreal. Il campionato successivo, in Segunda Divisi\u00f3n Harte ha segnato 9 reti e il club \u00e8 stato promosso nella Liga. Durante il mese di agosto, l'irlandese si \u00e8 nuovamente infortunato e, una volta ripresosi a gennaio, non \u00e8 riuscito a riguadagnarsi il posto in squadra. Comunque, il Levante ha terminato il campionato al quindicesimo posto e ha evitato la retrocessione.\nPrima del campionato 2007-2008 il terzino ha rescisso il contratto che lo legava al Levante dodici mesi prima della sua naturale scadenza.\nSunderland.\nIl 29 agosto 2007, dopo un periodo di prova, \u00e8 stato ufficializzato il suo ingaggio da parte del , voluto dal suo ex compagno di Nazionale e ora allenatore Roy Keane. Ha inizialmente firmato un contratto annuale, ma a gennaio 2008 Keane lo ha messo sul mercato. Ha debuttato per il Sunderland nel match disputato contro l'Arsenal, terminato tre a due per i \"Gunners\". Il 4 giugno 2008, assieme ad altri sette calciatori della squadra, \u00e8 stato rilasciato, dopo solo un anno al Sunderland.\nDurante l'estate 2008, ha trascorso un periodo in prova con i Wolverhampton Wanderers, ma ha rifiutato l'offerta di un contratto mese per mese. A settembre, quindi, ha accettato un provino con lo Sheffield United. Ha giocato una partita della squadra riserve tra i \"Blades\" e il Newcastle United, vinta dallo Sheffield per 3-0.\nIl 22 ottobre 2008, ha iniziato un periodo di prova con il V\u00e5lerenga. \u00c8 arrivato in Norvegia il giorno precedente, nella speranza di impressionare il tecnico Martin Andresen.\nPoi Harte \u00e8 tornato al Leeds, con cui ha giocato una partita a porte chiuse contro il Nottingham Forest, vinta per sei a zero dal Leeds.\nNel mese di novembre ha accettato l'offerta di un provino dal Charlton Athletic, giocando alcuni incontri della squadra della riserve.\nBlackpool.\nL'11 dicembre 2008 ha firmato un contratto con il Blackpool, con un accordo rinnovabile mese per mese. Ha debuttato il 29 dicembre, nel match pareggiato per due a due contro i Wolverhampton Wanderers a Bloomfield Road. Il 2 febbraio 2009, ha rescisso il contratto in maniera consensuale con la societ\u00e0.\nCarlisle United.\nHarte si \u00e8 accordato con gli scozzesi del St. Mirren il 5 febbraio 2009, firmando un contratto fino al termine del campionato. Il giorno dopo, per\u00f2, lo ha risolto.\nIl 26 marzo ha accettato un'offerta del Carlisle United, con cui ha firmato fino al termine del campionato. Ha debuttato il 28 marzo, nella sfida pareggiata 1 a 1 contro il Northampton Town. Il 25 aprile 2009 ha segnato il suo primo gol, su punizione, nella partita contro il Cheltenham Town. Il 18 maggio 2009 Harte ha rinnovato il contratto fino all'estate 2011.\nReading.\nNel 2010 si \u00e8 trasferito al Reading.\nBournemouth e ritiro.\nIl 29 giugno 2013 \u00e8 stato prelevato a parametro zero dal Bournemouth. Il 27 agosto 2015 ha annunciato il suo ritiro dal calcio giocato tramite Twitter.\nNazionale.\nHarte ha giocato sessantaquattro partite per l', segnando undici reti. Ha debuttato il 2 giugno 1996 nell'amichevole pareggiata per 2-2 contro la rimpiazzando a inizio ripresa Terry Phelan. Nonostante non fosse titolare al Leeds, \u00e8 diventato titolare nel corso delle qualificazioni al .\nComunque, la Nazionale irlandese non \u00e8 riuscita a qualificarsi per la rassegna mondiale. \u00c8 stato per\u00f2 protagonista delle qualificazioni al , disputando tutte le partite. Ha anche segnato quattro reti, durante questi impegni internazionali, inclusa una su rigore contro l', nei play-off per accedere alla fase finale. Nonostante questo, al Mondiale, un infortunio al piede e la contemporanea esplosione di John O'Shea gli ha limitato lo spazio nella Nazionale.\n\u00c8 stato richiamato in Nazionale il 4 giugno 2005, per la partita casalinga contro e quella in trasferta con le . Harte ha segnato in entrambe le gare. L'ultima sua gara in nazionale risale al 7 febbraio 2007 contro San Marino. Il 6 febbraio 2013 dopo l'ennesima mancata convocazione in nazionale, alla vigilia dell'amichevole Irlanda-Polonia ha definito Giovanni Trapattoni commissario tecnico dell'Irlanda un \"clown\".\nStatistiche.\nPresenze e reti nei club.\n\"Statistiche aggiornate al 3 gennaio 2011.\""}
{"id": "1231185", "revid": "20973", "url": "https://it.wikipedia.org/wiki?curid=1231185", "title": "Comune di Torino", "text": ""}
{"id": "1231186", "revid": "20973", "url": "https://it.wikipedia.org/wiki?curid=1231186", "title": "Citt\u00e0 di Torino", "text": ""}
{"id": "1231189", "revid": "287204", "url": "https://it.wikipedia.org/wiki?curid=1231189", "title": "Contea di Hamilton (Ohio)", "text": "Hamilton \u00e8 una contea dell'area sud-occidentale dello Stato dell'Ohio negli Stati Uniti. Il capoluogo di contea \u00e8 la grande citt\u00e0 di Cincinnati.\nGeografia fisica.\nLa contea confina a nord con la contea di Butler, a nord-est con la contea di Warren, a est con la contea di Clermont, a sud il fiume Ohio segna il confine con le contee di Boone, Kenton e Campbell del Kentucky ed infine ad ovest confina con la contea di Dearborn dell'Indiana.\nIl territorio \u00e8 prevalentemente pianeggiante con catene di basse colline e digrada verso il fiume Ohio a sud. Il maggiore affluente dell'Ohio \u00e8 il fiume Great Miami che scorre nell'area occidentale. Nell'area orientale scorre verso sud il \"Little Miami\". A Cincinnati l'Ohio riceve da nord il \"Mill Creek\".\nL'area urbana di Cincinnati si estende sulla sponda settentrionale del fiume Ohio e copre larga parte della contea centro-settentrionale.\nStoria.\nI primi coloni europei si insidiarono nella regione a partire dal 1788 fondando Losantiville (l'attuale Cincinnati) e Cleves.\nLa contea fu istituita nel 1790 e fu nominata in onore di Alexander Hamilton primo Segretario al tesoro degli Stati Uniti. La contea aveva a quel tempo una estensione molto maggiore di quella attuale. Gradualmente ne \u00e8 stato sottratto il territorio con cui sono state istituite altre contee.\nNel 1825 inizi\u00f2 la costruzione del canale \"Miami and Erie Canal\" che colleg\u00f2 il lago Erie a Toledo con il fiume Ohio a Cincinnati."}
{"id": "1231192", "revid": "32537", "url": "https://it.wikipedia.org/wiki?curid=1231192", "title": "Batteri acetici", "text": ""}
{"id": "1231193", "revid": "124779288", "url": "https://it.wikipedia.org/wiki?curid=1231193", "title": "Castelli del Salento", "text": "Nel Salento ci sono state varie famiglie colonizzatrici (normanni, svevi, angioini, aragonesi, ...) nei vari periodi storici, queste hanno realizzato varie strutture militari alle volte modificando quelle preesistenti.\nQuesto \u00e8 l'elenco dei principali castelli e palazzi baronali (alle volte ex-castelli) presenti sul territorio salentino."}
{"id": "1231194", "revid": "287204", "url": "https://it.wikipedia.org/wiki?curid=1231194", "title": "Giorgio Kirschner", "text": "Biografia.\nGiorgio Kirschner comp\u00ec gli studi musicali di Composizione con Giulio Viozzi, di Pianoforte\ncon Angelo Kessissoglu e di Musica corale e direzione di coro con Bruno Cervenca presso il Conservatorio di Trieste, specializzandosi poi in Composizione polifonica vocale con Sante Zanon a Venezia.\nFu docente di Esercitazioni corali presso i Conservatori de L'Aquila e di Roma e primo docente ai Corsi nazionali di perfezionamento per direttori di coro a Ravenna.\nNel 1947 inizi\u00f2 la sua carriera musicale nell'Accademia Triestina Santa Cecilia diretta da Padre Ottone Tonetti; nel 1951 fond\u00f2 il coro polifonico Giuseppe Tartini; dal 1962 al 1964 fu direttore del coro del Teatro Verdi di Trieste; nel '64 assunse l'incarico di direttore del coro del Teatro Comunale di Bologna e, successivamente, del coro dell'Ente Lirico di Cagliari. Nel 1965 fu chiamato come aiuto-maestro presso il coro dell'Accademia Nazionale di Santa Cecilia di Roma; nel 1972 ne divenne primo direttore, tale incarico fu mantenuto fino al 1977. Dal 1976 assunse inoltre l'incarico di direttore del coro polifonico dell'Associazione Musicale Gottardo Tomat di Spilimbergo.\nAlla guida di diversi cori polifonici del Friuli-Venezia Giulia da lui fondati o diretti (Ronchi dei Legionari, Trieste, Spilimbergo), ottenne importanti affermazioni ai concorsi internazionali di Arezzo, di Gorizia, di Llanghollen (GB). Fu spesso chiamato come membro di giuria ai pi\u00f9 importanti concorsi di esecuzione corale."}
{"id": "1231197", "revid": "767487", "url": "https://it.wikipedia.org/wiki?curid=1231197", "title": "Gli amanti del chiaro di luna", "text": "Gli amanti del chiaro di luna \u00e8 un film del 1958 diretto da Roger Vadim.\nTrama.\nLa giovane Ursula, appena uscita dal convento, si reca a casa della zia Florentine e qui si innamora del giovane Lambert a sua volta amante della zia.\nIl giovane impetuoso uccide il marito di Florentine e scappa con Ursula, la quale \u00e8 decisa a difenderlo fino alle estreme conseguenze."}
{"id": "1231198", "revid": "1873473", "url": "https://it.wikipedia.org/wiki?curid=1231198", "title": "Limite di velocit\u00e0", "text": "Il limite di velocit\u00e0 di una strada \u00e8 la massima velocit\u00e0 consentita dalla legge ai mezzi di trasporto circolanti su quella strada. I limiti di velocit\u00e0 sono, in genere, decisi dal legislatore di uno stato o di una regione.\nOltre a imporre un limite massimo di velocit\u00e0, molti legislatori mettono delle limitazioni per i guidatori con scarsa esperienza (in Italia per chi ha conseguito la patente di guida da meno di 3 anni) oppure in caso di avverse condizioni atmosferiche, come, per esempio, pioggia o nebbia. L'articolo 142 del Codice della strada italiano che regola i limiti di velocit\u00e0 sulle strade italiane, infatti recita: \nStoria.\nIl primo limite di velocit\u00e0 fu quello di 10 mph (circa 16 km/h) introdotto dal Locomotive Act del 1861 nel Regno Unito (le automobili erano, in quei tempi, definite \u201clight locomotives\u201d). Nel 1865, una modifica al \"Locomotive Act\" ridusse il limite a 4\u00a0mph (circa 6\u00a0km/h) in campagna e a 2\u00a0mph (circa 3\u00a0km/h) nelle citt\u00e0. La versione del 1865 del \"Locomotive Act\" richiedeva che una persona con una bandiera rossa (da cui l'altro nome con cui \u00e8 famoso questo provvedimento, \"Red Flag Act\") o una lanterna camminasse per 60 iarde (poco meno di 55 metri) davanti a ogni veicolo in modo da imporgli di procedere a passo d'uomo (che \u00e8 appunto uguale a circa 6\u00a0km/h) e avvisare chi circolava a cavallo del passaggio di autoveicoli. La sostituzione del \"Red Flag Act\" col nuovo \"Locomotive Act\" del 1896, e l'aumento del limite di velocit\u00e0 fino a 14\u00a0mph (circa 23\u00a0km/h) venne celebrato con una corsa, la London to Brighton Veteran Car Run, ripetuta poi ogni anno, a partire dal 1927, con l'eccezione dei periodi di guerra.\nIl Nepal, l'Isola di Man e lo Stato indiano di Uttar Pradesh sono gli unici luoghi nel mondo che non possiedono un limite di velocit\u00e0 generale. In Germania, alcuni (ma non tutti) tratti dell'Autobahn rimangono ancora oggi senza limiti di velocit\u00e0, anche se vi \u00e8 una \"velocit\u00e0 consigliata\" di 130\u00a0km/h. Escludendo le strade pubbliche che non hanno un limite di velocit\u00e0 imposto per legge, il pi\u00f9 alto limite di velocit\u00e0 nel mondo \u00e8 di 160\u00a0km/h, che viene applicato in via di sperimentazione solo su alcuni determinati rettilinei in Austria e negli Emirati Arabi Uniti.\nFattori determinanti.\nGli ingegneri del traffico osservano che la maggior parte degli autisti guida in modo sicuro e responsabile, come dimostrato dai consistenti dati positivi a questo riguardo. Un rapporto del British Columbia Ministry of Transportation riporta la scoperta che la gravit\u00e0 degli incidenti automobilistici dipenda pi\u00f9 dalla differenza di velocit\u00e0 fra due veicoli che dalla loro velocit\u00e0 assoluta e che la probabilit\u00e0 che un incidente avvenga \u00e8 sensibilmente maggiore se i veicoli stanno viaggiando a velocit\u00e0 molto maggiori o minori rispetto alla velocit\u00e0 principale del traffico.\nI limiti di velocit\u00e0 sono basati su diversi fattori, come le caratteristiche della strada, il numero di incidenti occorsi, leggi in vigore, giudizio amministrativo, giudizio ingegneristico e i dettami politici. Due diffuse misure per stabilire il limite di velocit\u00e0 sono il \"design speed\" della strada e l\"'85\u00ba percentile\" della velocit\u00e0 di crociera (vedi Design Speed, Operating Speed, and Posted Speed Practices).\nNel mondo.\nLa tabella seguente indica i limiti di velocit\u00e0 \"generali\" in vigore nei rispettivi paesi; si tenga presente che alcuni tratti di strada possono avere dei limiti inferiori o superiori rispetto ai limiti generali.\nTutti i limiti della tabella sono espressi in chilometri orari (km/h); fanno eccezione i limiti per la Gran Bretagna e gli Stati Uniti d'America, che sono espressi in miglia orarie (mph) dato che in quegli stati viene utilizzata tale unit\u00e0 di misura nella segnaletica. In questi due casi viene indicata tra parentesi anche la conversione arrotondata del limite di velocit\u00e0 in chilometri orari.\nItalia.\nI limiti massimi di velocit\u00e0 in Italia cambiano a seconda:\nI punti di cui sopra riguardano i limiti massimi di velocit\u00e0 e sono disciplinati dall'art. 142 del codice della strada italiano [CdS]. Ma il CdS disciplina anche la cosiddetta velocit\u00e0 non regolata di cui all'art. 141 e la velocit\u00e0 con limiti variabili i quali, intervengono anche in assenza di segnaletica specifica p.e. nel caso di precipitazioni atmosferiche, nebbia.\nFrancia.\nNelle autostrade francesi esiste un limite di velocit\u00e0 variabile: in condizioni normali, 130\u00a0km/h; quando piove, 110\u00a0km/h. Nel 2005, il Governo propose di abbassare il limite di velocit\u00e0 a 115\u00a0km/h per indurre un risparmio di benzina e ridurre il numero di incidenti, ma la proposta \u00e8 stata respinta. A partire dal 2002, il Governo francese ha disposto l'installazione di autovelox fissi nelle autostrade, strade statali e nelle altre vie pi\u00f9 trafficate, in aggiunta alle postazioni mobili delle forze di polizia francesi. Le autorit\u00e0 francesi hanno attribuito a questo maggiore controllo del traffico un abbattimento del 20% degli incidenti nel periodo 2002-2003. Nel 2012 invece \u00e8 stato adottato, come in Italia, il Tutor."}
{"id": "1231206", "revid": "1652635", "url": "https://it.wikipedia.org/wiki?curid=1231206", "title": "Bursera graveolens", "text": "Il palosanto (Bursera graveolens Triana &amp; Planch., 1872) \u00e8 un albero tropicale della famiglia delle Bursareacee.\nIl nome significa \u201clegno santo\u201d. Cresce spontaneamente in America Centro-Meridionale e risulta coltivato in alcuni paesi, come Ecuador e Per\u00f9.\nLa prima descrizione risale al 1824 in seguito ad una spedizione tedesca nelle Americhe di Karl Wilhelm von Humboldt. Palosanto \u00e8 un nome dato localmente ad altre piante, di altre specie, mentre il Palosanto, ovvero il legno di \"Bursera graveolens\", \u00e8 conosciuto anche con altri nomi.\nIl legno di Palo Santo.\nDal legno di \"Bursera graveolens\" si ottengono oggetti artigianali, bastoncini da bruciare (incenso), ma, dal punto di vista europeo, si estrae soprattutto un olio essenziale molto apprezzato. La composizione chimica \u00e8 variabile, da cui derivano forse un'efficacia diseguale e certamente note di profumo molto diverse.\nIl palo santo proveniente dal Parco nazionale Machalilla regione Manab\u00ed sulla costa dell'Ecuador, pare abbia caratteristiche distinte e di grande pregio. Il palo santo del Manab\u00ec si ricava da alberi morti naturalmente, che devono essere rimasti sul suolo per 4-10 anni. Gli altri alberi, ancora vivi, non sembrano adatti. Dopo aver rimosso un albero dal suolo per ottenerne l'olio essenziale, vengono piantati nuovi alberi, secondo quanto riferito dalla Lynpha Vitale che in collaborazione con la associazione Palo Santo Delta Tao da circa 13 anni sta sviluppando progetti e ricerche sulle propriet\u00e0 di tale essenza.\nDistillando in corrente di vapore dal legno di \"Bursera graveolens\" si ottiene un olio essenziale caratterizzato da un aroma intenso e peculiare. Il procedimento naturale utilizzato per la distillazione (effettuata in loco) \u00e8 un brevetto regolarmente depositato.\nEtnobotanica.\nL'uso del Palo Santo in Ecuador \u00e8 tradizionalmente molto ampio. Nella visione tradizionale si usa contro la \"mala energia\" e la \"planga blanca\" (\"Palo Santo para limpiar tu casa da la mala energia, Palo Santo para la buena suerte\"), che possono essere riferite anche a malattie vere e proprie.\nI prodotti che attualmente vengono commercializzati anche in Europa sono:\nStudi.\nPochi sono i dati disponibili. In Giappone, Yukawa e colleghi, nel 2004 ne hanno studiato la composizione, mentre, nel 2006 sempre uno studio condotto dallo stesso autore compara diversi metodi di estrazione , a riprova dell'interesse delle imprese nipponiche agli estratti naturali.\nDal punto di vista dell'efficacia, sembrano essere in corso in Europa studi in vitro e sull'uomo, rispetto ad alcune condizioni di salute, del Palo Santo. Non pare siano stati condotti esperimenti sugli animali. L'obiettivo potrebbero essere cosmetici o farmaci innovativi e pi\u00f9 efficaci, ma l'azienda o le aziende interessate non sembrano disposte a fornire informazioni, come spesso accade in questi casi.\nIn Italia, nel 2012, \u00e8 stato pubblicato uno studio di etnobotanica dal titolo \"Es este el Palo Santo?\", contenuto nel volume \"Eredit\u00e0 Inca. Tradizione, medicina e ambiente\", a cura di Enrico Dal Pozzo e Antonio Paolillo per Ishtar editrice, in collaborazione con Universit\u00e0 Ca' Foscari di Venezia e H.B.H. o.n.l.u.s. "}
{"id": "1231208", "revid": "1821554", "url": "https://it.wikipedia.org/wiki?curid=1231208", "title": "Castelli della provincia di Lecce", "text": "Questo \u00e8 l'elenco dei principali castelli e palazzi baronali presenti sul territorio della provincia di Lecce:"}
{"id": "1231215", "revid": "767487", "url": "https://it.wikipedia.org/wiki?curid=1231215", "title": "Sadismo (film)", "text": "Sadismo (\"Performance\") \u00e8 un film del 1970 diretto da Donald Cammell e Nicolas Roeg.\nI due protagonisti sono interpretati da James Fox e Mick Jagger, quest'ultimo al suo debutto come attore.\nGirato nel 1968, il film non fu distribuito fino al 1970.\nTrama.\nChas \u00e8 un sadico, misogino e violento membro di una banda di delinquenti dell'East London capeggiata da Harry Flowers. Chas disobbedisce agli ordini di Flowers che gli aveva intimato di non lasciarsi coinvolgere nell'acquisizione di un negozio di scommesse di propriet\u00e0 di Joey Maddocks, un vecchio nemico d'infanzia con il quale Chas ha un \"conto in sospeso\". Come ritorsione, Maddocks e un compare assalgono e torturano Chas nel suo appartamento, ma egli riesce a ribaltare la situazione, uccidendo Maddocks. Chas \u00e8 costretto a mettersi in fuga, dalla polizia e dai suoi ex colleghi. Venuto a conoscenza che un inquilino musicista \u00e8 stato sfrattato per mancato pagamento da un appartamento perfetto per nascondersi, situato nello scantinato di una casa di propriet\u00e0 di un tale di nome Turner, si ingrazia i favori della bella Pherber, una delle inquiline, e si trasferisce nella casa.\nTurner \u00e8 una specie di recluso, un'eccentrica ex rockstar che dice di aver \"smarrito il suo demone\" e che abita insieme a due sue amiche, Pherber e Lucy, con le quali si diverte a praticare un m\u00e9nage \u00e0 trois bisessuale. In un primo momento, Chas \u00e8 schifato dalla promiscuit\u00e0 sessuale di Turner, e Turner vorrebbe ridargli indietro l'anticipo per l'affito da lui pagato e cacciarlo via, ma ben presto i due iniziano ad influenzarsi a vicenda e ad entrare in sintonia. Chas fa l'amore con Pherber, e durante l'amplesso egli d\u00e0 segno delle sue tendenze omofobe. Pherber e Turner percepiscono il conflitto interiore presente in Chas e per aiutarlo ad aprirsi gli danno, a sua insaputa, delle droghe allucinogene. Dopo quella sera Chas si apre e sembra aver sconfitto i suoi tormenti psicologici. Inizia quindi una relazione con Lucy.\nAlla fine del film, Turner \u00e8 ucciso con un colpo di pistola da Chas, e Pherber \u00e8 vista per l'ultima volta nascosta in un armadio. Chas sembra accettare di essere riaccolto e perdonato dal suo ex boss Harry Flowers, che lo accoglie insieme a Rosie, un altro dei suoi scagnozzi. Si capisce per\u00f2 che essi hanno intenzione di ucciderlo. Mentre la macchina riparte, la faccia che vediamo attraverso il finestrino \u00e8 ambigua: potrebbe essere Chas o potrebbe essere Turner.\nColonna sonora.\nPer la colonna sonora del film venne registrato un disco dal titolo \"Performance\". L'album venne pubblicato il 19 settembre 1970 dalla Warner Bros. Il disco vede la presenza di numerosi musicisti di fama come Randy Newman, Merry Clayton, Ry Cooder, Jack Nitzsche, Buffy Sainte-Marie, The Last Poets e Mick Jagger.\nDall'album venne estratto il singolo promozionale \"Memo from Turner\" (B-side lo strumentale \"Natural Magic\") che raggiunse la posizione numero 32 in classifica nel Regno Unito.\nRiconoscimenti.\nNel 1999 il British Film Institute l'ha inserito al 48\u00ba posto della lista dei migliori cento film britannici del XX secolo.\nCritica.\nAl suo debutto nei cinema, il film ricevette recensioni controverse. La maggior parte della critica si focalizz\u00f2 sugli elementi sessuali presenti nell'opera. Un recensore (Richard Schickel) cos\u00ec descrisse la pellicola: \u00ab\"Il film pi\u00f9 inutile che mi sia capitato di vedere da quando faccio il critico cinematografico\"\u00bb.\nDurante gli anni settanta e ottanta, \"Sadismo\" si \u00e8 gradualmente guadagnato la fama di \"cult movie\", principalmente grazie alla sua atmosfera \"malata\" molto tardi anni sessanta e alla presenza di Jagger, ai tempi all'apice della fama. Inoltre, negli anni novanta il film ebbe una rivalutazione completa da parte della critica."}
{"id": "1231219", "revid": "640277", "url": "https://it.wikipedia.org/wiki?curid=1231219", "title": "Ramirez (cantante)", "text": "Biografia.\nOriginario della costa caraibica colombiana, Ramirez ha lanciato brani dance di successo quali \"La musica tremenda\" (1992), \"Hablando\" (1992), \"El ritmo barbaro\" (1992), \"Orgasmico\" (1992), \"Terapia\" (1993), \"El gallinero\" (1994), \"Bomba\" (1994), \"Baraonda\" (1995) che hanno scalato le classifiche della musica dance europea, in collaborazione con il DFC Team e Ricci DJ.\nOltre all'attivit\u00e0 artistica, ha conseguito un dottorato di ricerca in fisica e matematica, e lavora come scienziato e professore universitario.\nRamirez ha partecipato ai pi\u00f9 prestigiosi rave di musica techno vincendone due: il Mayday di Berlino nel 1993 e il Victoria rave di D\u00fcsseldorf nel 1994; ha tenuto pi\u00f9 di 500 concerti in oltre 40 paesi (dei quali circa 300 in Italia) e ha realizzato diversi jingle per Radio Deejay, in particolare per Albertino e per il Deejay Time.\nHa partecipato a un'edizione di Radiothon, dove ha coniato il suo personale slogan per suggerire ai ragazzi l'utilizzo del profilattico: \"Plastificate\"."}
{"id": "1231222", "revid": "1543377", "url": "https://it.wikipedia.org/wiki?curid=1231222", "title": "UEFS Cup", "text": "La UEFS Cup \u00e8 la seconda competizione internazionale per club di calcio a 5 organizzata dalla Union Europea de Futsal a partire dal 1995.\nNonostante le sedi si siano distribuite praticamente in egual numero tra paesi dell'est e penisola iberica, la competizione \u00e8 stata sempre dominata dalle formazioni dell'Ex Unione Sovietica che hanno vinto tutte le edizioni di tale manifestazione."}
{"id": "1231223", "revid": "4175", "url": "https://it.wikipedia.org/wiki?curid=1231223", "title": "Commonwealth Games", "text": ""}
{"id": "1231224", "revid": "1629429", "url": "https://it.wikipedia.org/wiki?curid=1231224", "title": "Mame N'Diaye", "text": "Carriera.\nEsordisce con il Marsiglia il 5 marzo 2006, in Paris SG-Marsiglia, giocando l'intera gara. Rimarr\u00e0 la sua unica presenza in campionato con il Marsiglia. Nel gennaio 2008 si trasferisce in prestito al Libourne-Saint-Seurin, in Ligue 2. Rientrato dal prestito, viene ceduto a titolo definitivo al Boulogne, con cui ottiene una promozione in Ligue 1. Al termine della stagione 2009-2010, dopo aver collezionato 4 presenze in Ligue 1, rimane svincolato. Per la stagione 2011-2012 viene ingaggiato dall'Aviron Bayonnais, che lo fa giocare nella squadra riserve. Nell'estate 2012 passa all'Amiens. Nel 2013 viene acquistato dal Beauvais. Al termine della stagione 2014-2015 rimane svincolato. Nel 2016 viene acquistato dal Roye-Noyon.\nStatistiche.\nPresenze e reti nei club.\n\"Statistiche aggiornate al 17 dicembre 2016.\""}
{"id": "1231226", "revid": "124077706", "url": "https://it.wikipedia.org/wiki?curid=1231226", "title": "Michele I di Vladimir", "text": "Biografia.\nEra figlio di Jurij Dolgorukij, Gran Principe di Kiev. Dopo aver rifiutato il trono di Kiev nel 1171, successe al fratellastro Andrej I al Principato di Vladimir-Suzdal nel 1175, dopo aver sconfitto il nipote Jaropolk Rostislavi\u010d (\"\u042f\u0440\u043e\u043f\u043e\u043b\u043a \u0420\u043e\u0441\u0442\u0438\u0441\u043b\u0430\u0432\u0438\u0447\"). Mor\u00ec l'anno seguente, lasciando il trono al fratello Vsevolod III.\nFamiglia.\nSi spos\u00f2 Fevronia, da cui ebbe due figli:"}
{"id": "1231235", "revid": "767487", "url": "https://it.wikipedia.org/wiki?curid=1231235", "title": "La Bouche", "text": "La Bouche \u00e8 un gruppo eurodance formato in Germania nel 1994, originariamente composto da Melanie Thornton e Lane McCray.\nStoria del duo.\nIl successo dei La Bouche inizi\u00f2 nel 1994 con la pubblicazione dei singoli \"Sweet Dreams\" e \"Be My Lover\", entrambi di grande successo europeo. Melanie Thornton cant\u00f2 anche con i Le Click (sempre nello stesso anno) con il singolo \"Tonight is the night\". Nel 1995 \"Be my lover\" entr\u00f2 in classifica anche negli Stati Uniti riuscendo anche a raggiungere il primo posto.\nNel 2000 Melanie Thornton lasci\u00f2 il gruppo per dedicarsi alla carriera da solista. Sempre nel 2000 fu pubblicato il maxi-single \"All I Want\", realizzato con il featuring di Natasha Wright, il quale ottenne un discreto successo di vendite. Il 24 novembre 2001 Melanie Thornton mor\u00ec in un incidente aereo vicino a Zurigo. Nel 2002, un anno dopo la sua morte, fu pubblicato un brano inedito (\"In Your Life\") come tributo alla cantante deceduta: riscosse un buon successo negli Stati Uniti. Il produttore del gruppo, Frank Farian, cre\u00f2 il brano campionando alla versione originale delle parti cantate da \"Kayo Shekoni\" dei Le Click.\nSuccessivamente, McCray continu\u00f2 comunque l'attivit\u00e0 di La Bouche. A partire dal 2015, l'ungherese Sophie Cairo divenne la nuova cantante, componendo un duo con lo stesso McCray. Nel 2017 usc\u00ec una nuova versione di Sweet Dreams, con un remix ufficiale intitolato \"Sweet Dreams 2017\". Nel 2018 invece fu pubblicato il nuovo singolo \"Night after Night\"."}
{"id": "1231236", "revid": "22475", "url": "https://it.wikipedia.org/wiki?curid=1231236", "title": "Chiesa di San Gerardo (Monza)", "text": "La chiesa di San Gerardo al Corpo, dedicata a san Gerardo dei Tintori, compatrono della citt\u00e0 di Monza, si trova in via San Gerardo 2.\nStoria.\nLa chiesa attuale sorge sul luogo dove un tempo era situata un'antichissima (956) chiesetta extra-muro dedicata a sant'Ambrogio e successivamente reintitolata a San Gerardo dei Tintori. La Chiesa \u00e8 anche chiamata \"San Gerardo al corpo\" perch\u00e9 si dice che San Gerardo fu sepolto proprio in quella chiesa e che furono conservate alcune reliquie fra cui il suo mantello.\nNel 1835 fu deciso di costruire un nuovo edificio su disegno dell'architetto Giacomo Moraglia. La nuova chiesa fu eretta, con la sua monumentale cupola, nell'omonima piazzetta su di uno stilobate a pianta di croce latina. La prima pietra della chiesa fu posta il 30 ottobre 1836, alla presenza dell'arciduca Ranieri, vicer\u00e9 del Regno Lombardo-Veneto.\nLa chiesa fu completata nell'agosto del 1842, nel 1863 fu aggiunto il pronao e nel 1875 il campanile. La consacrazione avvenne nel 1886. La facciata sub\u00ec ancora delle modifiche con l'aggiunta di bassorilievi, ispirati a San Gerardo, opera di Benedetto Cacciatori e alcune statue di Giuseppe Colombo. La facciata assunse la sua forma definitiva nel 1901.\nLa nuova chiesa mantiene, al fondo del suo transetto destro, l'abside e l'altar maggiore del precedente tempio (che era orientato in senso trasversale rispetto all'attuale): nell'abside \u00e8 tuttora conservato il corpo del santo, patrono della citt\u00e0 di Monza insieme a san Giovanni Battista. Da questo fatto la chiesa prende anche il nome di \"San Gerardo al corpo\"."}
{"id": "1231239", "revid": "75775", "url": "https://it.wikipedia.org/wiki?curid=1231239", "title": "Zenkai Power", "text": ""}
{"id": "1231240", "revid": "287204", "url": "https://it.wikipedia.org/wiki?curid=1231240", "title": "Zoran Planinic", "text": ""}
{"id": "1231249", "revid": "110157", "url": "https://it.wikipedia.org/wiki?curid=1231249", "title": "Off He Goes", "text": "Off He Goes \u00e8 una canzone dei Pearl Jam, contenuta nell'album \"No Code\". Pubblicata come singolo nel 1996, il suo lato B \u00e8 la canzone \"Dead Man\". Il brano fu incluso in , raccolta delle migliori canzoni della band.\nIn un commento di All Music Guide su \"No Code\", si dichiara che \"Off He Goes\" \u00e8 sullo stesso stile dei capolavori precedenti della band\".\nDal vivo, la canzone viene spesso suonata in versione acustica, infatti, nel \"bootleg ufficiale\" 7-11-03 - Mansfield, Massachusetts, \u00e8 presente un tale arrangiamento di \"Off He Goes\".\nSignificato del testo.\nLa storia di \"Off He Goes\", riguarda un amico che periodicamente entra ed esce dalla vita del protagonista. L'amico \u00e8 famoso, ogni tanto cerca di ricostruire la vecchia amicizia, nonostante la fama, ma ogni tanto non pu\u00f2.\nImportante \u00e8 evidenziare che in alcuni show come quello di Katowice, Polonia, del 16 giugno 2000, Vedder dichiar\u00f2 prima di iniziare la canzone che \"questa \u00e8 sull'essere amici con uno stronzo\" e appena dopo la frase indic\u00f2 se stesso."}
{"id": "1231251", "revid": "104265", "url": "https://it.wikipedia.org/wiki?curid=1231251", "title": "Comitato consultivo dei nomi antartici", "text": "Il Comitato consultivo dei nomi antartici (in inglese Advisory Committee on Antarctic Names), conosciuto anche come ACAN o US-ACAN, \u00e8 un comitato consultivo statunitense all'interno dell'United States Board on Geographic Names con il compito di assegnare nomi ai luoghi geografici antartici. Dato che gli Stati Uniti, in base al trattato antartico non riconoscono alcuna rivendicazione antartica il comitato pu\u00f2 assegnare nomi in tutto il continente, consultandosi se lo ritiene necessario con i suoi omologhi di altre nazioni.\nIl comitato ha pubblicato una \"policy\" dove sono stabilite regole relative alla nomenclatura riguardanti in particolare la priorit\u00e0 di applicazione, l'appropriatezza e l'estensione da usare."}
{"id": "1231252", "revid": "146644", "url": "https://it.wikipedia.org/wiki?curid=1231252", "title": "US-ACAN", "text": ""}
{"id": "1231253", "revid": "146644", "url": "https://it.wikipedia.org/wiki?curid=1231253", "title": "ACAN", "text": ""}
{"id": "1231255", "revid": "146644", "url": "https://it.wikipedia.org/wiki?curid=1231255", "title": "Advisory Committee on Antarctic Names", "text": ""}
{"id": "1231257", "revid": "247222", "url": "https://it.wikipedia.org/wiki?curid=1231257", "title": "Annette Str\u00f8yberg", "text": "Biografia.\nAlla morte del padre, avvenuta quando Annette era ancora molto giovane, lei e la sorella si trasferirono a vivere a Copenaghen.\nIn seguito Annette si rec\u00f2 a Parigi dove continu\u00f2 il suo lavoro di modella, gi\u00e0 iniziato in Danimarca dove era apparsa in servizi pubblicitari per la birra Tuborg. A Parigi fu notata dal regista Roger Vadim, il quale la volle nel film \"Le relazioni pericolose\". Durante la realizzazione del film, il regista, reduce dal recente divorzio con Brigitte Bardot, si innamor\u00f2 di lei e la spos\u00f2 il 17 giugno 1958. Dalla loro unione era gi\u00e0 nata nel dicembre 1957 la figlia Nathalie, futura regista. La coppia divorzi\u00f2 nel 1961.\nLa Str\u00f8yberg si rec\u00f2 allora in Italia dove lavor\u00f2 con il nome di \"Annette Stroyberg\" accanto ad attori del calibro di Vittorio Gassman, con cui ebbe una relazione durata circa due anni, Nino Manfredi, Paolo Ferrari, Gabriele Ferzetti e Nino Castelnuovo.\nDopo un breve matrimonio (dal 1967 al 1970) con Guy Senouf, marocchino di origine francese da cui ebbe il secondo figlio Yan, si rispos\u00f2 con Gregory Callimanopulos, un ricco magnate greco e trascorse molti anni negli Stati Uniti. Da questo matrimonio nacque nel 1974 Peri Callimanopulos. Dopo il divorzio, la Str\u00f8yberg si ritir\u00f2 a vita privata in Danimarca, dove spos\u00f2 l'avvocato Christian Lillelund. Mor\u00ec di cancro il 12 dicembre 2005 a Copenaghen, all'et\u00e0 di 69 anni."}
{"id": "1231258", "revid": "287204", "url": "https://it.wikipedia.org/wiki?curid=1231258", "title": "Annette Stroyberg", "text": ""}
{"id": "1231259", "revid": "642594", "url": "https://it.wikipedia.org/wiki?curid=1231259", "title": "Questione giudaica", "text": ""}
{"id": "1231263", "revid": "115577008", "url": "https://it.wikipedia.org/wiki?curid=1231263", "title": "Episodi di 24 (quarta stagione)", "text": "La quarta stagione della serie televisiva 24 \u00e8 stata trasmessa in prima visione negli Stati Uniti d'America da Fox dal 9 gennaio al 23 maggio 2005.\nIn Italia \u00e8 stata trasmessa in prima visione satellitare da Fox dal 6 ottobre al 22 dicembre 2006, mentre in chiaro \u00e8 stata trasmessa da Rete 4 dal 3 giugno al 19 agosto 2007.\nGli antagonisti principali sono: Navi Araz e Habib Marwan."}
{"id": "1231265", "revid": "6923", "url": "https://it.wikipedia.org/wiki?curid=1231265", "title": "StadtBus Salzburg", "text": "La StadtBus Salzburg, correntemente detta soltanto \"Stadtbus\", \u00e8 l'azienda austriaca che svolge il servizio di trasporto pubblico autofiloviario nella citt\u00e0 di Salisburgo e nel suo circondario.\nEsercizio.\nNel 2006 l'azienda gestiva 8 autolinee e 10 filovie, compresa la linea museale M.\nParco aziendale.\nNel 2006 la flotta, riconoscibile dalla livrea bianco-rossa, era costituita da mezzi a pianale ribassato comprendenti autobus, autosnodati e filosnodati: questi ultimi per lo pi\u00f9 a marchio Van Hool.\nSede legale.\nLa sede \u00e8 a Salisburgo."}
{"id": "1231266", "revid": "599013", "url": "https://it.wikipedia.org/wiki?curid=1231266", "title": "Vario Bagnoli", "text": "Era un centro di 205 centimetri.\nCarriera.\nNel massimo campionato italiano di basket ha militato, negli anni novanta, con la Mens Sana Siena, Banco di Sardegna Sassari e Zucchetti Reggio Emilia.\nSuccessivamente ha fatto tanta Serie B, a parte una stagione con Osimo in Legadue. Nella stagione 2005-06 vestiva la canotta della Cuomo Latina mentre nella successiva 2006-07 quella della Nuova Pallacanestro Gorizia.\nHa poi iniziato la stagione 2007-08 con la maglia dell'Euroforn Gualdo (B2-C) per poi trasferirisi nel mese di marzo a Chieti (B2-B)."}
{"id": "1231272", "revid": "115576897", "url": "https://it.wikipedia.org/wiki?curid=1231272", "title": "Episodi di 24 (terza stagione)", "text": "La terza stagione della serie televisiva 24 \u00e8 stata trasmessa in prima visione negli Stati Uniti d'America da Fox dal 28 ottobre 2003 al 25 maggio 2004.\nIn Italia \u00e8 stata trasmessa in prima visione satellitare da Fox dal 6 aprile al 22 giugno 2004, mentre in chiaro \u00e8 stata trasmessa da Rete 4 dal 4 dicembre 2005 al 15 gennaio 2006.\nGli antagonisti principali sono: Michael Amador, i fratelli Salazar, Nina Myers e Stephen Saunders."}
{"id": "1231277", "revid": "15756", "url": "https://it.wikipedia.org/wiki?curid=1231277", "title": "Episodi di 24 (seconda stagione)", "text": "La seconda stagione della serie televisiva 24 \u00e8 stata trasmessa in prima visione negli Stati Uniti d'America da Fox dal 29 ottobre 2002 al 20 maggio 2003.\nIn Italia \u00e8 stata trasmessa in prima visione satellitare da Fox dal 5 settembre al 23 novembre 2003, mentre in chiaro \u00e8 stata trasmessa da Rete 4 dall'11 settembre all'11 dicembre 2004.\nGli antagonisti principali sono: Syed Ali, Joseph Wald, Nina Myers, Peter Kingsley, Alexander Trepkos.\nDalle 14:00 alle 15:00.\nTrama.\nJack Bauer e Nina Myers arrivano all'aeroporto dove salgono su un jet diretto a Visalia, dove Nina ha promesso di mettere in contatto Jack con la sua fonte, Mamhud Fahim, e ottenere informazioni sull'attentato terroristico. Intanto il presidente David Palmer si occupa insieme ai suoi collaboratori di tenere nascosto alla stampa il sequestro del giornalista Ron Willand; dopodich\u00e9, essendo stato messo in guardia dall'ex moglie riguardo ad una reale possibilit\u00e0 di un complotto contro di lui ad opera di membri della sua amministrazione, chiede privatamente al capo del suo staff, Mike Novick, di indagare sulla faccenda suggerendogli di iniziare il controllo dal capo dell'NSA Roger Stanton. Intanto le condizioni di Mason iniziano a peggiorare, tanto che telefona al figlio con cui non ha pi\u00f9 rapporti da anni tentando invano di convincerlo ad un incontro al CTU e dopo un aggiornamento da Tony riguardo agli interrogatori in casa Warner gli ordina di arrestare entrambi i sospettati. Ci\u00f2 spinger\u00e0 Kate ad iniziare ad indagare sui registri privati di suo padre. Jack e Nina atterrano a Visalia e lei gli comunica dove poter trovare Fahim ma, a seguito di un consulto in aeroporto con l'FBI, Jack decide di usare Nina come esca per attirararlo allo scoperto senza che abbia la possibilit\u00e0 di suicidarsi per compromettere le indagini. Nina viene cos\u00ec condotta nel negozio che Fahim usa come copertura e lasciata entrare con una cimice, ma a causa di problemi ed interferenze durante il colloquio tra i due Jack ordina l'irruzione e Nina ne approfitta per tentare di scappare. Tuttavia Jack riesce ad intercettarla quasi subito e, dapprima tentato di ucciderla, si limita a rimetterle le manette. Mason decide di far prelevare suo figlio da un agente pur di avere la possibilit\u00e0 di parlargli; gli rivela che gli resta poco da vivere e gli d\u00e0 accesso al suo conto in banca, intimandogli infine di lasciare immediatamente la citt\u00e0 per la sua sicurezza. Nel frattempo Kim Bauer \u00e8 in viaggio col suo ragazzo e la bambina dei Matheson verso casa di sua zia fuori citt\u00e0; durante il tragitto vengono fermati da un agente di polizia che, dopo aver controllato i documenti, si accorge che cola del sangue dal retro dell'auto. Il corpo privo di vita della Sig.ra Matheson viene ritrovato all'interno del bagagliaio.\nDalle 15:00 alle 16:00.\nTrama.\nKim Bauer e il suo ragazzo tentano inutilmente di discolparsi con l'agente di polizia e vengono arrestati. Nel frattempo Tony \u00e8 appena arrivato al CTU con i sospettati Bob Warner e Reza Nayev; qui riceve un rapido aggiornamento sulle vittime ed ottiene carta bianca da Mason per ottenere in qualsiasi modo le informazioni in loro possesso. Intanto Sherry Palmer riesce a scoprire il sequestro di Ron Willand e, dopo aver criticato Palmer per aver preso questa decisione, chiede di avere la possibilit\u00e0 di parlargli per convincerlo al silenzio. A Visalia l'interrogatorio all'informatore di Nina, Mamhud Fahim, non d\u00e0 alcun risultato per la sua mancanza di collaborazione, pertanto Jack decide di portare sia Nina che Fahim al CTU di Los Angeles. Intanto Kate Warner continua ad indagare sui movimenti bancari del padre insieme ad un investigatore privato; quest'ultimo riesce a farle scoprire che il padre ha prelevato quasi mezzo milione di dollari dal suo fondo societario per devolverlo ad un noto finanziatore del terrorismo ed abbia anche accesso ad informazioni governative. Durante l'interrogatorio con Tony Almeida, Bob Warner rivela infatti di lavorare per la CIA e che ha agito seguendo degli ordini precisi. Mentre Tony fa le opportune verifiche per la storia di Warner, Kim contatta il CTU che la mette subito in contatto con Jack, ancora in volo. Kim gli spiega disperata la sua situazione, ma proprio in quel momento Nina riesce a farsi dire sottovoce l'ubicazione della bomba da Fahim e subito dopo lo uccide tagliandogli la gola per mettersi in una posizione di intoccabilit\u00e0. Rivela che dar\u00e0 l'informazione a Jack solo dopo essere atterrati a San Diego. Ron Willand riesce a sottrarsi al sequestro e organizza un incontro con la stampa in cui rivela che incombe una minaccia terroristica ai danni della sicurezza nazionale. Kate Warner e l'investigatore privato vengono rapiti mentre escono di casa e il jet in cui si trovano Jack e Nina comincia a precipitare a seguito di un'esplosione vicino al timone di coda.\nDalle 16:00 alle 17:00.\nTrama.\nIl Presidente Palmer scopre dal filmato di una videocamera di sicurezza che Richard Harmous ha fatto uscire Willand dalla stanza in cui era trattenuto. L'attenzione si sposta quindi sul jet che ospita Jack e Nina; Jack comunica a Mason le coordinate approssimative del luogo dove tenteranno di fare un atterraggio di fortuna ed entrambi tentano inutilmente di estorcere le informazioni a Nina nel caso non si salvassero. Palmer programma una conferenza stampa dove intende rimediare alle dichiarazioni di Willand e poco dopo apprende da Novick che il jet di Bauer si \u00e8 schiantato. Jack, uscito dai rottami dell'aereo quasi illeso, trova Nina poco distante ed \u00e8 costretto a rianimarla. Nel frattempo al CTU scoprono che l'incidente era in realt\u00e0 dovuto a missili terra-aria; Mason entra, quindi, furioso nella sala interrogatori dove sono rinchiusi Bob Warner e Reza Nayev e, dopo averli torchiati, offre l'immunit\u00e0 al primo di loro che collaborer\u00e0. Reza si dimostra visibilmente sconvolto alla notizia dell'ordigno nucleare, pertanto si offre di dare agli agenti del CTU delle prove contro il suocero. Intanto Jack e Nina iniziano a allontanarsi dal luogo del disastro, quando vedono dei soldati che uccidono a sangue freddo i restanti superstiti. Jack decide, quindi, di liberare provvisoriamente Nina per farsi aiutare a respingerli. Intanto Kate Warner si sveglia accanto al suo sequestratore che si rivela essere Sier Dal\u00ec, una vecchia conoscenza di Reza, motivo dei suoi primi sospetti sul futuro cognato. Questi la conduce in una sala dove stanno torturando l'investigatore privato per capire cosa sono riusciti a scoprire insieme. Jack e Nina riescono a respingere i soldati fino all'arrivo della squadra di soccorso ma, prima che quest'ultima li abbia raggiunti, Nina riesce a mettere sottotiro Jack esigendo di parlare col presidente. In ospedale, Kim Bauer e il suo ragazzo sono ancora ammanettati in attesa di essere trasferiti alla centrale di polizia di Los Angeles; qui Kim riesce a vedere un'ultima volta la figlia dei Matheson, la quale gli comunica che andr\u00e0 a stare dalla zia a Santa Barbara. Il CTU, appresa la situazione di Jack, mette Nina Myers in contatto con il presidente; la sua richiesta consiste nel rivelare l'ubicazione della bomba in cambio della grazia anche per l'omicidio di Jack. A malincuore e sotto l'insistenza dello stesso Jack, il presidente accetta la proposta di Nina, esortandola, per\u00f2, a non ucciderlo finch\u00e9 non avranno trovato la bomba. Nina rivela quindi che essa si trova a casa di Sier Dal\u00ec. Dal\u00ec si convince che entrambi i suoi prigionieri non sanno nulla ed uccide l'investigatore ordinando ad uno dei suoi uomini di fare altrettanto con Kate; la puntata si chiude con Jack ancora tenuto sottotiro da Nina.\nDalle 17:00 alle 18:00.\nTrama.\nLa puntata si apre con un breve discorso di Palmer che tenta di rassicurare la stampa. Nel frattempo Jack, ancora tenuto sotto tiro da Nina Myers, riesce con l'inganno a farla muovere di qualche passo permettendo ad un cecchino di colpirla e ad una squadra di riprenderla in custodia. Osservando i corpi dei soldati che ha appena ucciso, Jack riconosce un particolare tatuaggio e comunica subito al presidente Palmer che quei soldati erano tutti americani membri dell'Unit\u00e0 Operativa Speciale Sotto Copertura, comandata da un certo \"Colonnello Ron Samuels\" e finanziata in segreto dall'NSA. Nel frattempo Kim Bauer e il suo ragazzo vengono caricati in un'auto della polizia diretta al distretto di Los Angeles, ma durante il tragitto fanno divampare un piccolo incendio facendo uscire di strada la vettura; Kim riesce a liberarsi dalle manette e chiama subito un'ambulanza per soccorrere il suo ragazzo e l'agente di polizia, entrambi feriti gravemente. Intanto Kate Warner \u00e8 ancora tenuta in ostaggio in casa di Sier Dal\u00ec dove sta per essere uccisa, ma fuori dalla casa c'\u00e8 gi\u00e0 Jack con una squadra che si prepara all'irruzione. Il sequestratore, avvertita la presenza degli agenti, usa Kate come scudo umano, ma Jack riesce a stordirlo con un proiettile di gomma. Il sequestratore per\u00f2 ingoia una capsula di cianuro morendo in pochi attimi. Intanto il presidente Palmer \u00e8 deciso a far arrestare Roger Stanton (capo dell'NSA) dopo la precedente conversazione con Jack; Sherry lo convince a cercare prima delle prove e scopre che Stanton ha dato l'ordine di aprire un canale di comunicazione segreto per la CIA. Subito dopo, per\u00f2, Sherry informa di nascosto Stanton rivelandosi anch'essa una traditrice implicata nel complotto. Con la collaborazione con Kate Warner, Jack crede di poter rintracciare Sier Dal\u00ec e le chiede di venire con lui per poterlo identificare. Nel Frattempo Reza, volendo dimostrare che Bob Warner ha finanziato l'attentato, scopre che un'altra persona ha usato il suo computer: Mar\u00ec Warner! La puntata si chiude con Mar\u00ec che proprio in quell'istante entra nella stanza ed uccide l'agente del CTU e infine Reza."}
{"id": "1231279", "revid": "438678", "url": "https://it.wikipedia.org/wiki?curid=1231279", "title": "La grande finale", "text": "La grande finale (\"The Grand Finale\") \u00e8 il film documentario ufficiale della 18\u00aa Coppa del Mondo FIFA, giocata in Germania dal 9 giugno al 9 luglio 2006.\nTrama.\nIl film documentario comincia con la gara inaugurale tra e , giocata a Monaco e terminata 4-2 per i tedeschi con uno spettacolare gol di Lahm che apre le marcature.\nSuccessivamente vengono mostrate le immagini di altre partite come la vittoria della sull' per 4-0, la goleada dell' sulla nell'incontro finito 6-0 e alcune gare vinte con molta fatica dalle principali nazionali europee, tra cui la vittoria dell' su per 2-0 (risultato inchiodato sullo 0-0 fino al minuto 83), il 2-1 dell' sulla , il 2-0 della sul (se non fossero arrivati i 3 punti i francesi sarebbero stati eliminati al 1\u00ba turno come nel 2002).\nTra le gare narrate nella fase ad eliminazione diretta da ricordare l'ottavo di finale tra e , vinto 1-0 dai \"lusitani\", in cui vennero espulsi complessivamente ben 4 giocatori su 22, e i quarti di finale Germania-Argentina e Inghilterra-Portogallo.\nNel primo quarto, giocato il 30 giugno a Berlino, gli argentini passano al 49\u00b0 con un colpo di testa di Ayala e i tedeschi pareggiano con Klose all'80\u00ba minuto. Il risultato non cambia neanche dopo i tempi supplementari e sono necessari i rigori:\ni \"teutonici\" realizzano tutti i tiri dal dischetto, mentre i sudamericani falliscono con Ayala e Cambiasso ed escono dal Mondiale.\nSi decide ai rigori anche l'altra sfida, giocata il 1\u00ba luglio a Gelsenkirchen tra portoghesi e inglesi; dopo lo 0-0 dei 120 minuti di gioco, i lusitani la spuntano per 3-1 ai rigori, conquistando un posto in semifinale per la prima volta dopo il 1966, mentre per gli inglesi si tratta della terza eliminazione ai rigori nelle ultime 5 edizioni dopo quelle del 1990 (contro la Germania Ovest) e del 1998 (contro l'Argentina).\nIl 4 e il 5 luglio si giocano le semifinali: nella prima sfida s'incontrano e a Dortmund e al termine dei 90 minuti il risultato \u00e8 bloccato sullo 0-0. La gara \u00e8 decisa negli ultimi minuti; al 119', da un angolo battuto da Del Piero, Pirlo serve Fabio Grosso che, calciando di prima, batte Jens Lehmann portando in vantaggio l'Italia e al 120\u00b0, con i tedeschi in attacco, Del Piero batte per la seconda volta Lehmann finalizzando un contropiede che consente all'Italia di giocare la finale per il 1\u00ba e 2\u00ba posto.\nNella seconda semifinale, giocata a Monaco, la batte il 1-0 con rete di Zin\u00e9dine Zidane al 30\u00b0 su rigore, dopo aver eliminato negli ottavi di finale la per 3-1 e nei quarti di finale il di Ronaldo e Ronaldinho per 1-0, qualificandosi per la seconda volta nelle ultime tre edizioni alla finalissima.\nIl 9 luglio 2006, all'Olympiastadion di Berlino, italiani e francesi si contendono l'ambito trofeo. Dopo 7 minuti la Francia passa in vantaggio su rigore con Zidane e al 19\u00b0 l'Italia pareggia con un colpo di testa di Materazzi. I due giocatori sono protagonisti anche nel secondo tempo supplementare; Zidane viene espulso dall'arbitro per avere dato una testata in pieno petto al difensore azzurro e i transalpini sono costretti a giocare in 10 contro 11 gli ultimi 9 minuti dell'incontro.\nPer la seconda volta nella storia dei Mondiali, dopo la finale di USA '94 a Los Angeles tra Italia e , sono necessari i rigori per sbloccare il risultato: decisivo risulter\u00e0 l'errore di Trezeguet al secondo tentativo dei \"bleus\"; l'Italia infatti non sbaglia e il quinto decisivo rigore di Fabio Grosso fa terminare l'incontro, che finisce 5-3 e decreta l'Italia Campione del Mondo per la 4\u00aa volta nella storia, 24 anni dopo il successo di Madrid contro la Germania Ovest."}
{"id": "1231292", "revid": "729019", "url": "https://it.wikipedia.org/wiki?curid=1231292", "title": "Assedio di Plze\u0148", "text": "L'assedio di Plze\u0148, detto anche assedio di Pilsen o battaglia di Pilsen, fu uno scontro militare che si svolse alla fine del 1618 nella citt\u00e0 di Plze\u0148, in Boemia, e fu il primo scontro di rilievo della Guerra dei trent'anni. Le truppe dei protestanti boemi e del Palatinato, guidate dal conte Ernst von Mansfeld, assediarono la citt\u00e0 fortificata di Plze\u0148 (in tedesco Pilsen) e la catturarono dopo due mesi, rafforzando la rivolta protestante contro l'autorit\u00e0 imperiale.\nEventi che condussero allo scontro.\nLa rivolta ebbe inizio il 23 maggio 1618, quando i nobili protestanti boemi si ribellarono all'autorit\u00e0 dell'allora Re di Boemia Ferdinando, futuro imperatore con il nome di Ferdinando II; i funzionari imperiali furono gettati dalla finestra del castello di Praga, nell'episodio noto come defenestrazione di Praga. Il trono di Boemia fu assegnato dai nobili stessi all'elettore palatino Federico V, e al comando delle forze protestanti fu posto il conte Ernst von Mansfeld.\nNel frattempo la popolazione cattolica, specialmente sacerdoti e nobili, si rifugi\u00f2 nella citt\u00e0 di Plze\u0148, che sembrava offrire buone opportunit\u00e0 di difesa grazie alle sue robuste fortificazioni. I difensori erano tuttavia carenti di polvere da sparo, e le difese non poterono essere presidiate efficacemente a causa della mancanza di uomini. Mansfeld decise quindi di tentare di conquistare la fortezza prima che ai cattolici giungessero aiuti dall'esterno.\nConduzione dell'assedio.\nAll'arrivo delle truppe protestanti, il 19 settembre 1618, i difensori bloccarono due delle tre porte della citt\u00e0, mentre la terza venne rinforzata con l'invio di truppe aggiuntive. Poich\u00e9 l'esercito protestante non era abbastanza forte da tentare un assalto su vasta scala, Mansfeld decise di assediare la fortezza e prenderla per fame. L'artiglieria protestante arriv\u00f2 il 2 ottobre, ma il calibro e la quantit\u00e0 dei pezzi erano insufficienti, e il bombardamento delle difese non produsse effetti rilevanti.\nLa situazione per i difensori era comunque critica: mentre le forze assedianti ricevevano continui rinforzi in uomini e materiali, all'interno della citt\u00e0 scarseggiavano sia cibo che munizioni; inoltre, a causa della distruzione del pozzo principale, le scorte di acqua diminuirono rapidamente.\nIl 21 novembre, infine, l'artiglieria protestante fu in grado di aprire delle brecce nelle difese e le truppe di Mansfeld penetrarono all'interno; dopo alcune ore di combattimenti serrati, la citt\u00e0 cadde interamente nelle mani dei protestanti.\nConseguenze.\nDopo la cattura della citt\u00e0, Mansfeld richiese una somma pari a 120.000 fiorini olandesi come riparazione ed una somma aggiuntiva di 47.000 fiorini per risparmiare la citt\u00e0; il successo protestante fu, comunque, presto minacciato dall'arrivo dell forze imperiali e della Lega Cattolica, che penetrarono in Boemia da varie direzioni. Constatando la superiorit\u00e0 degli avversari, Federico V ordin\u00f2 di raggruppare le forze e attaccare separatamente i vari eserciti nemici, tuttavia, egli fu abbandonato dalla maggioranza dei suoi alleati e fu alla fine decisamente sconfitto nella battaglia della Montagna Bianca."}
{"id": "1231294", "revid": "183694", "url": "https://it.wikipedia.org/wiki?curid=1231294", "title": "Storia delle Isole Mayotte", "text": "Mayotte (o Mahor\u00e9, secondo i Comoriani) \u00e8 un complesso di due isole (\"Grande Terre\" e \"Petite Terre\"), che si trova nella parte settentrionale del Canale di Mozambico nell'Oceano Indiano, tra il Madagascar ed il Mozambico, a sud-est dell'arcipelago delle Comore.\nIl territorio di Mayotte fa geograficamente parte delle Comore, ma ne \u00e8 stato politicamente separato a partire dagli anni '70 del Novecento.\nLa sua storia precedente \u00e8 quindi strettamente intrecciata con quella delle Comore stesse.\nPrime migrazioni.\nLe prime migrazioni nelle isole del Canale di Mozambico avvengono probabilmente tra il sesto e l'ottavo secolo d.C., probabilmente da parte di Bant\u00f9 delle coste africane.\nTra l'ottavo ed il dodicesimo secolo, alla prima migrazione africana si aggiunge e si mescola una seconda ondata migratoria, proveniente questa volta dall'Oceano Indiano e passata attraverso le Comore e Mayotte verso il Madagascar.\nAlla prima organizzazione sociale, basata su cultura africana e diretta dai \"Maf\u00e8\" (o capi-famiglia), si sostituiscono in seguito le modalit\u00e0 di gestione pi\u00f9 collettive dei \"Mabedja\" (consigli di villaggio).\nNell'undicesimo secolo nell'area inizia a diffondersi l'Islam, e si introducono elementi culturali di influsso arabo-persiano. Nei secoli successivi sia nelle Comore che su Mayotte iniziano a costituirsi forme di organizzazione sociale e politica basati sull'istituto arabo del Sultanato.\nNel 1500 sull'isola viene stabilito il Sultanato di Maro (o Mawuti, contrazione dell'arabo \u062c\u0632\u064a\u0631\u0629 \u0627\u0644\u0645\u0648\u062a, e traslato come \"Mayotte\" in Francese).\nNel 1503, Mayotte viene osservata da navigatori portoghesi, che ne registrano l'esistenza ma che per\u00f2 non la colonizzano.\nNel 1506 una potente flotta araba attraversa e saccheggia la zona del Canale di Mozambico. \nA partire dalla met\u00e0 del Cinquecento, la Francia inizia ad interessarsi della zona del Madagascar e delle rotte marittime circostanti (facendo cos\u00ec indirettamente entrare nella rete dei propri influssi ed interessi coloniali sia le Comore che Mayotte).\nEt\u00e0 moderna.\nNel corso del Seicento, l'arcipelago delle Comore e le Isole di Mayotte diventano un importante punto di scambio navale e commerciale per le flotte europee (olandesi, inglesi e francesi) in rotta per il Golfo Persico, l'India o l'Estremo Oriente.\nTra gli anni '30 e '40 dell'Ottocento Mayotte attraversa un forte periodo di instabilit\u00e0 politica, ed il controllo dell'isola cambia pi\u00f9 volte di mano.\nNel 1832 viene conquistata da Andriantsoly, l'ex Re di Iboina in Madagascar; l'anno seguente, nel 1833, viene conquistata dal vicino Sultanato di Mwali (l'isola di Moh\u00e9li); il 19 novembre 1835 viene invasa dal Sultanato di Ndzuwani (conosciuto anche come Sultanato di Anjouan in francese), che vi installa un Governatore dal titolo di Qadi (dall'arabo \u0642\u0627\u0636, che significa Giudice); infine, nel 1836 riguadagna brevemente la sua indipendenza sotto un Sultano locale.\nMayotte passa sotto il controllo della Francia, assieme al resto delle Isole Comore, nel 1843. I francesi iniziano quindi a costruire una serie di infrastrutture, e trasformano Mayotte in una colonia agricola in cui ha una grande rilevanza la canna da zucchero.\nIl Novecento.\nNel 1912 Mayotte viene annessa formalmente alla Francia, e passa sotto il controllo amministrativo diretto dell'Amministrazione Francese del Madagascar.\nNel dicembre 1974, Mayotte \u00e8 l'unica isola dell'arcipelago a votare favorevolmente nel referendum istituito per verificare l'opportunit\u00e0 del mantenimento dei rapporti con la Francia.\nMayotte diviene quindi un Dipartimento di Oltremare (DOM) francese, e viene mantenuta sull'isola una piccola caserma della Legione Straniera.\nDa met\u00e0 degli anni '70, le Comore cercano pi\u00f9 volte di ottenere il congiungimento ed il controllo di Mayotte, ma senza successo (nel 1976 un voto in merito del Consiglio di Sicurezza delle Nazioni Unite viene bloccato dal Veto francese).\nA causa delle tensioni politiche e le rivendicazioni sulla sovranit\u00e0 che continuavano ad imperversare, fu indetto un referendum l'11 giugno 2001 che, con il 73% dei voti favorevoli, port\u00f2 a diverse modifiche formali dello status di Mayotte, mutandolo in \"comunit\u00e0 dipartimentale\" francese, molto simile allo status di un dipartimento d'oltremare francese. Il 28 marzo 2003, la costituzione francese fu modificata e il nome Mayotte fu incluso nell'articolo 72 concernente i dipartimenti oltremare.\nIn seguito ad un ulteriore referendum tenutosi col 29 marzo 2009 (approvato col 95,2% di voti favorevoli), Mayotte diventa il 31 marzo 2011 il 101\u00ba dipartimento francese. Come tale, la valuta ufficiale dell'isola \u00e8 l'euro."}
{"id": "1231299", "revid": "122497850", "url": "https://it.wikipedia.org/wiki?curid=1231299", "title": "Annibale Carracci", "text": "In antitesi con gli esiti ormai sterili del tardomanierismo, propose il recupero della grande tradizione della pittura italiana del Cinquecento, riuscendo in un'originale sintesi delle molteplici scuole del Rinascimento maturo: Raffaello, Michelangelo, Correggio, Tiziano e il Veronese sono tutti autori che ebbero notevole influsso sull'opera del Carracci. La riproposizione e, al tempo stesso, la modernizzazione di questa grande tradizione, unitamente al ritorno dell'imitazione del vero, sono i fondamenti della sua arte. Con Caravaggio e Rubens, pose le basi per la nascita della pittura barocca, di cui fu uno dei padri nobili.\nDi fondamentale importanza nello sviluppo della sua carriera furono i rapporti con il cugino Ludovico e il fratello Agostino \u2013 entrambi dotatissimi pittori \u2013 con i quali, agli esordi, tenne bottega comune e con cui collabor\u00f2, a pi\u00f9 riprese, anche in seguito.\nBiografia.\nGli esordi bolognesi.\nAnnibale Carracci nacque da Antonio, sarto cremonese, trasferitosi a Bologna col fratello Vincenzo, di professione beccaio e padre di Ludovico Caracci.\nNulla \u00e8 noto circa la formazione iniziale di Annibale, anche se, in alternativa alla diffusa opinione che lo vuole allievo del cugino Ludovico, \u00e8 possibile che essa sia avvenuta al di fuori della cerchia familiare. Infatti, l'avvio della collaborazione con Ludovico (e Agostino), risale all'inizio degli anni Ottanta del Cinquecento, quando Annibale, quindi, \u00e8 gi\u00e0 pi\u00f9 che ventenne e ottiene (nel 1583) una rilevante commissione pubblica, improbabile per un quasi esordiente. Appare allora ipotizzabile che - prima di metter su bottega con il cugino e il fratello - il pi\u00f9 giovane dei Carracci possa aver compiuto il suo primo apprendistato presso altri maestri, ma questa ipotesi, ad oggi, non \u00e8 comprovata da alcun documento.\nLa prima opera certa di Annibale Carracci \u00e8 una pala d'altare raffigurante la \"Crocifissione e santi\" dipinta per la chiesa bolognese di San Nicol\u00f2 (e attualmente nella chiesa di Santa Maria della Carit\u00e0), che risale appunto al 1583. Non \u00e8 la sua prima opera in assoluto e fu oggetto di vivaci critiche da parte dell'ambiente artistico bolognese per il realismo e la semplicit\u00e0 con cui Annibale raffigur\u00f2 la Passione di Cristo.\nLa storiografia moderna, invece, osserva gi\u00e0 in questa prima opera pubblica il rifiuto delle convenzioni del tardomanierismo da parte del giovane pittore e un primo tentativo di ritorno al vero.\nA questa prima attivit\u00e0 di Annibale risalgono alcuni dipinti di genere, come la \"Grande macelleria\", oggi nella Christ Church Picture Gallery. La tematica non \u00e8, di per s\u00e9, una novit\u00e0: opere di soggetto analogo sono infatti presenti sia in dipinti di scuola fiamminga (come, ad esempio, in quelli di Joachim Beuckelaer), sia in dipinti di scuola italiana, come in quelli di Bartolomeo Passerotti (bolognese come Annibale).\nLa novit\u00e0 della \"Grande macelleria\" di Annibale risiede, invece, nella sobria raffigurazione del lavoro di una bottega. Contrariamente a quanto avveniva in molte opere fiamminghe e italiane pi\u00f9 o meno coeve e di soggetto analogo, Annibale non ha dipinto i personaggi con fattezze grottesche e in pose triviali, egli ha preferito raffigurare la dignit\u00e0 dei lavoratori di questa macelleria, mostrando tra l'altro un particolare interesse per il dato naturale.\nA questo periodo, forse appartiene anche un altro dipinto di genere: il celebre \"Mangiafagioli\" (Roma, Palazzo Colonna) che, forse, raffigura Zanni, nota maschera della Commedia dell'arte.\nIl sodalizio con Ludovico e Agostino e l'Accademia degli Incamminati.\nL'esordio di Annibale Carracci sulla scena artistica \u00e8 strettamente connesso all'attivit\u00e0 del fratello Agostino e del cugino Ludovico. Insieme, nei primi anni Ottanta del Cinquecento, i tre cugini diedero vita ad una scuola chiamata dapprima \"Accademia dei Desiderosi\" e successivamente Accademia degli Incamminati.\nL'accademia dei tre giovani cugini, allora ancora agli inizi delle rispettive carriere, non va paragonata alle accademie ufficiali, come ad esempio la celebre Accademia del Disegno a Firenze. Si trattava piuttosto di una scuola/bottega privata, verosimilmente guidata da Ludovico, il pi\u00f9 anziano dei Carracci, dove \u2013 diversamente da quanto avveniva nelle vere e proprie accademie, allora legate ai canoni pittorici tardomanieristi \u2013 si promuoveva l'imitazione della realt\u00e0 e gli allievi erano incoraggiati ad osservare e studiare le opere dei grandi del Rinascimento in modo nuovo, senza la ripetizione di formule di \"maniera\" ormai prive di potenzialit\u00e0 creative.\nL\"Accademia degli Incamminati\" fu peraltro una rilevantissima fucina di talenti: alcuni dei migliori pittori italiani del primo Seicento vantarono un apprendistato presso i cugini Carracci.\nLa carriera di Annibale Carracci fu significativamente legata al rapporto con il fratello e il cugino. Infatti, oltre alla produzione artistica personale, Annibale collabor\u00f2, a pi\u00f9 riprese, con i parenti in opere collettive. \nLa prima di queste, nel 1584, \u00e8 la decorazione ad affresco di Palazzo Fava, a Bologna. Secondo quanto riferito dalle fonti \u2013 e in particolare da Carlo Cesare Malvasia nel suo libro \"Felsina Pittrice\" \u2013 questa commissione sarebbe stata affidata ai tre Carracci grazie all'intermediazione del padre di Annibale e Agostino, che era uomo di fiducia di Filippo Fava, il proprietario della dimora.\nA Palazzo Fava, i cugini Carracci decorarono, in questa prima occasione, due ambienti raffigurando in uno le \"Storie di Giove ed Europa\" e nell'altro le \"Storie di Giasone e Medea\". Nonostante gli sforzi degli studiosi, ad oggi \u00e8 pressoch\u00e9 impossibile distinguere con certezza le mani dei tre in questo ciclo pittorico.\nL'affermazione di Annibale in Emilia.\nGli anni Ottanta del Cinquecento sono, per Annibale, anche anni di viaggio e saranno soprattutto due i soggiorni che ne segneranno i futuri sviluppi artistici. Prima Parma, dove il Carracci perfeziona la sua conoscenza della pittura del Correggio (e dove eseguir\u00e0 delle opere) e poi Venezia, dove il giovane pittore resta ammirato dai capolavori dei grandi maestri veneziani del secolo che sta per chiudersi.\nCorreggio e successivamente il Veronese saranno, negli anni emiliani, i maggiori punti di riferimento per Annibale Carracci.\nLa prima opera significativa in cui si avverte l'influenza dell'Allegri \u00e8 il \"Battesimo di Cristo\", del 1585, realizzato per la chiesa di San Gregorio a Bologna. Altro, pi\u00f9 evidente, omaggio al Correggio - e in particolare al \"Compianto Del Bono\" - \u00e8 la \"Piet\u00e0 con i santi Chiara, Francesco e Maria Maddalena\", realizzata da Annibale nello stesso anno per la chiesa dei Cappuccini di Parma (e ora nella Galleria nazionale della stessa citt\u00e0).\nIn questo periodo Annibale d\u00e0 prova di s\u00e9 anche in commissioni diverse da quelle ecclesiastiche, come dimostra un'opera di notevole pregio, quale l\"Allegoria della Verit\u00e0 e del Tempo\" (1584-1585).\nPoco dopo ottiene importanti incarichi anche a Reggio Emilia, dove esegue, nel 1587, per la confraternita di San Rocco, una grande pala raffigurante l\"Assunzione della Vergine\".\nIl contatto con Reggio Emilia, dove Annibale realizzer\u00e0 pi\u00f9 opere, \u00e8 di capitale importanza per gli sviluppi futuri della sua vicenda artistica. \u00c8 a Reggio, infatti, che Annibale entra in rapporti con Gabriele Bombasi, uomo legato alla corte di Ranuccio I Farnese, Duca di Parma, del quale era stato precettore. Si crea probabilmente cos\u00ec il legame con i Farnese che determiner\u00e0, di l\u00ec a non molti anni dopo, la chiamata di Annibale a Roma.\nIntorno al 1588 la pittura di Annibale vira in modo deciso verso il gusto pittorico veneziano rappresentato in primis da Paolo Veronese. L'opera che inaugura questa nuova fase della parabola artistica \u00e8 la \"Madonna in trono col Bambino e santi\" (opera anch'essa realizzata per Reggio Emilia e ora nella Gem\u00e4ldegalerie di Dresda), che mostra una forte vicinanza con il \"Matrimonio mistico di santa Caterina d'Alessandria\" del Caliari (1575 circa), ora conservato presso le Gallerie dell'Accademia a Venezia. Negli anni a seguire e sino al suo trasferimento a Roma la pittura veneta sar\u00e0 per Annibale un determinante punto di riferimento.\nTra il 1589 e il 1592, Annibale torna al lavoro con il fratello e il cugino per gli affreschi di Palazzo Magnani, a Bologna, ove i tre realizzano un fregio con le \"Storie della fondazione di Roma\". Come nel precedente di Palazzo Fava, l'opera presenta, nei vari riquadri in cui si articola, una sostanziale unit\u00e0 stilistica e di conseguenza, anche in questo caso, l'attribuzione delle varie scene all'uno o all'altro dei Carracci non \u00e8 oggetto di visioni condivise.\nNel 1593 il pittore realizza una pala d'altare raffigurante la \"Madonna col Bambino in trono e santi\" (nota anche come \"Pala di San Giorgio\", dal nome della chiesa bolognese cui era originariamente destinata), dipinto in cui parte della critica ha visto un contributo pi\u00f9 o meno ampio (a seconda delle diverse posizioni) dell'allievo Lucio Massari, ma che da ultimo \u00e8 stato decisamente riattribuito alla piena autografia di Annibale.\nDello stesso anno \u00e8 la \"Resurrezione di Cristo\", opera di definitivo approdo alla maturit\u00e0 che si segnala anche per la maestria con la quale \u00e8 raffigurato il gruppo dei soldati romani a guardia del sepolcro, in parte dormienti in parte stupefatti dall'evento, nel dipingere i quali Annibale d\u00e0 un notevole saggio di abilit\u00e0 compositiva e di padronanza degli scorci.\nAll'incirca nel medesimo periodo, con il fratello e il cugino, Annibale torna a Palazzo Fava, luogo della prima opera comune dei Carracci, per affrescarvi un altro ambiente con un fregio dedicato alle \"Storie di Enea\".\nVerosimilmente tra il 1593 e 1594 si colloca un'ulteriore impresa con Ludovico e Agostino: la decorazione di Palazzo Sampieri a Bologna. Qui i tre dipingono in tre stanze affrescando in ogni ambiente una scena sul soffitto e una sulla fuga del camino.\nLa commissione, oltre alla decorazione parietale, comprende la realizzazione di tre grandi tele \u2013 e anche in questo caso ognuno dei Carracci deve realizzarne singolarmente una \u2013 da utilizzare come sovrapporta, in ciascuna delle stanze oggetto della campagna decorativa.\nProprio nel sovrapporta, Annibale realizza un'opera mirabile quale il \"Cristo e la Samaritana\" (oggi nella Pinacoteca di Brera).\nQuanto agli affreschi, complessivamente dedicati alle storie di Ercole, sono di mano di Annibale la scena di \"Ercole guidato dalla Virt\u00f9\" (soffitto) e quella dove \"Ercole punisce Caco\" (sul camino).\nOpera di chiusura del periodo emiliano, capolavoro di questa fase dell'attivit\u00e0 di Annibale Carracci, \u00e8 l\"Elemosina di san Rocco\".\nIl quadro, completato nel 1595 (bench\u00e9 commissionato molto tempo prima), fu realizzato di nuovo per la confraternita di San Rocco di Reggio Emilia (oggi \u00e8 custodito presso la Gem\u00e4ldegalerie Alte Meister di Dresda). \u00c8 il dipinto (affreschi a parte) pi\u00f9 grande del pittore e nella monumentale composizione una turba di umanit\u00e0 bisognosa e derelitta si approssima al santo che si spoglia di tutti i suoi averi.\nSecondo Denis Mahon l\"Elemosina di san Rocco\" \u00e8 un testo di capitale importanza per la nascente pittura barocca: \u00ab\"the first great multifigured composition of the baroque\"\u00bb la definisce lo storico inglese.\nL'opera, inoltre, dovette colpire profondamente i pittori dell'epoca come testimonia l'alto numero di incisioni che da questo quadro sono state tratte.\nLa Controrifoma.\nAl termine di questa parabola il pi\u00f9 giovane dei Carracci \u00e8 uno dei pittori pi\u00f9 richiesti e apprezzati nel panorama artistico bolognese (ed emiliano in genere). Tra le ragioni di questo successo \u00e8 stata individuata anche la capacit\u00e0 di Annibale di entrare in sintonia con le nuove esigenze artistiche dettate dallo spirito controriformistico.\nDel resto fu proprio a Bologna che, ad opera del cardinale Gabriele Paleotti, arcivescovo della citt\u00e0, venne redatto \u2013 proprio negli anni in cui Annibale esordiva \u2013 uno dei testi pi\u00f9 significativi sui dettami dell'arte controriformata: il \"Discorso intorno alle immagini sacre e profane\" (1582).\nSi ritiene che l'inclinazione di Annibale per il vero e la sua ripulsa per l'artificiosit\u00e0 tardomanieristica gli abbiano fornito un rilevante e naturale \"atout\" per intercettare lo spirito dei tempi e imporsi sull'establishment artistico locale che, condizionato da tanti anni di \"errori e perversit\u00e0\" (per dirla con le parole del Paleotti), non dimostr\u00f2 la stessa capacit\u00e0.\nAnnibale a Roma.\nGli affreschi monumentali di Bologna e le altre opere emiliane diedero grande notoriet\u00e0 ad Annibale, tanto che il cardinale Odoardo Farnese, forse dietro consiglio del letterato reggiano Gabriele Bombasi che da anni conosceva bene il pittore, lo incaric\u00f2, con suo fratello Agostino, di decorare il piano nobile di Palazzo Farnese, a Roma.\nNella citt\u00e0 Annibale ebbe un primo breve soggiorno nel 1594, forse per perfezionare gli accordi con il cardinal Farnese e farsi un'idea del luogo in cui avrebbe dovuto operare. Secondo alcune fonti, gi\u00e0 in questa occasione egli esegu\u00ec un dipinto per il suo nuovo mecenate: si tratta del \"Cristo e la Cananea\" che fu collocato nella cappella privata di Palazzo Farnese (ora si trova a Parma) e che costituirebbe, quindi, la sua prima opera romana in assoluto, nonch\u00e9 la prima delle tante realizzate negli anni seguenti per il cardinal Odoardo.\nDopo questo primo contatto con Roma, Annibale fece ritorno in Emilia per concludere le incombenze rimaste in sospeso e (insieme al fratello) si trasfer\u00ec stabilmente a Roma tra la fine del 1595 e l'inizio del 1596.\nLa sua fama in citt\u00e0 cominci\u00f2 a diffondersi grazie ad una commissione del Bombasi (affidatagli durante la prima campagna decorativa di Palazzo Farnese), riguardante la \"Santa Margherita\" realizzata per la cappella acquistata dal letterato reggiano nella chiesa di Santa Caterina dei Funari (dove tuttora si trova). Si tratta della prima opera pubblica romana di Annibale Carracci e, secondo Bellori, il dipinto riscosse anche l'ammirazione di Caravaggio che, \u00ab\"dopo essersi fermato lungamente a riguardarlo, si risolse, e disse: mi rallegro che al mio tempo veggo pure un pittore\"\u00bb.\nLa decorazione di Palazzo Farnese.\nIl programma originario per la decorazione del palazzo dei Farnese, come ci informa una lettera del cardinale Odoardo a suo fratello Ranuccio, duca di Parma, avrebbe dovuto riguardare la celebrazione del valore militare di Alessandro Farnese, padre di entrambi e valente condottiero, copertosi di gloria nelle Fiandre alla guida delle armate imperiali. Programma, quindi, in linea di continuit\u00e0 con la celebrazione dei fasti della casata, avviata dal Salviati e completata da Taddeo Zuccari nel sesto decennio del XVI secolo.\nPer ragioni non note questo progetto venne abbandonato e la campagna decorativa del palazzo ebbe avvio, verosimilmente nella tarda estate del 1595, partendo dal Camerino del cardinale, ove venne raffigurato un ciclo allegorico che per ha protagonista Ercole. Mirabile, nell'ambiente, come gi\u00e0 rilev\u00f2 il Baglione, \u00e8 la decorazione monocroma a finto stucco.\nOltre alla decorazione ad affresco, ancora per il Camerino del cardinal Farnese, Annibale realizz\u00f2 una grande tela raffigurante \"Ercole al bivio\" incastonata nel soffitto della stanza, dove la figura dell'eroe rimanda alla celebre statua dell'Ercole Farnese, allora ancora a palazzo (il dipinto venne poi rimosso dalla sua collocazione originaria e si trova oggi nel Museo di Capodimonte a Napoli).\nNello stesso Palazzo Farnese, Annibale, in questo caso coadiuvato da Agostino e probabilmente con l'intervento di alcuni aiuti, pose poi mano alla decorazione della Galleria. Il tema di questo celeberrimo ciclo di affreschi - culminante nella scena raffigurante il \"Trionfo di Bacco e Arianna\" al centro del soffitto - \u00e8 \"Gli Amori degli d\u00e8i\" e secondo una seguita ipotesi esso venne realizzato per celebrare le nozze tra il duca di Parma Ranuccio Farnese, fratello del cardinale Odoardo, e Margherita Aldobrandini, nipote di Clemente VIII.\nLa fonte iconografica utilizzata \u00e8, in gran parte, da rintracciarsi nelle Metamorfosi di Ovidio, ma il compiuto significato allegorico del ciclo non \u00e8 ancora del tutto svelato se non per la generale celebrazione della forza dell'amore che tutto condiziona (l\"omnia vincit amor\" virgiliano), compreso il destino degli d\u00e8i.\nGli affreschi farnesiani - vertice assoluto della vicenda artistica di Annibale Carracci - ispireranno successivamente altri grandi artisti, quali Lanfranco, Pietro da Cortona, e successivamente Andrea Pozzo e Giovan Battista Gaulli, autori tutti di spettacolari volte affrescate - in chiese e palazzi - che sono tra le pi\u00f9 mirabili produzioni della pittura barocca, di cui gli \"Amori\" di Annibale sono l'incunabolo.\nAltre opere per i Farnese.\nCome attesta una lettera di un allievo di Annibale, il suo rapporto con i Farnese non si limit\u00f2 alla sola decorazione del palazzo, ma fu assai simile a quello di un pittore di corte. Annibale, infatti, stipendiato dal cardinale Farnese (pare in modo assai modesto, come si desume dalla stessa lettera) si occupava di tutte le \u201cesigenze figurative\u201d della casata, realizzando quadri, progettando apparati effimeri per le feste, finanche disegnando le suppellettili usate a palazzo. \nSignificativa a questo riguardo \u00e8 la realizzazione da parte di Annibale dei disegni per una coppa d'argento che riscosse notevole ammirazione, ovvero la stesura da parte sua dei disegni utilizzati per la tessitura di paramenti sacri per conto del cardinale Odoardo.\nTra le opere pittoriche realizzate per i Farnese nell'ambito di questo rapporto, particolare menzione deve essere fatta di una splendida \"Piet\u00e0\", sostanzialmente coeva alla decorazione della volta della Galleria Farnese. L'opera \u00e8 unanimemente considerata uno dei capolavori maggiori del Carracci e venne verosimilmente eseguita per una cappella privata dei Farnese, forse nello stesso palazzo romano, forse per una delle diverse dimore periferiche della casata (ora la tela \u00e8 nel Museo di Capodimonte).\nIn questo magistrale dipinto Annibale fonde l'eredit\u00e0 correggesca, richiamando nuovamente il \"Compianto Del Bono\", con un vigore dei corpi e un nitore di disegno prettamente romani. \nEvidente, inoltre, \u00e8 l'omaggio alla \"Piet\u00e0 vaticana\" di Michelangelo, di cui Annibale riprende la composizione piramidale del gruppo e la posa della Vergine.\nOltre a soddisfare le esigenze celebrative di Odorado, con la decorazione del palazzo, e quelle devozionali, con le opere di carattere religioso, Annibale attese ad esaudirne anche i desideri figurativi pi\u00f9 strettamente privati. \u00c8 il caso della sensualissima \"Venere dormiente con amorini\", ora al Museo Cond\u00e9 di Chantilly, opera elogiatissima da Giovanni Battista Agucchi, prelato e amatore d'arte bolognese al servizio di Pietro Aldobrandini, e della tela con \"Rinaldo e Armida\" (ora a Capodimonte), rimarchevole anche in quanto \u00e8 una delle pi\u00f9 precoci rappresentazioni pittoriche tratte dalla Gerusalemme liberata di Torquato Tasso.\nAnnibale, infine, dovette prestare il suo pennello anche alle ambizioni politiche pi\u00f9 alte del cardinal Farnese. Nel \"Cristo in Gloria con santi ed Odoardo Farnese\" (Galleria Palatina), sant\u2019Edoardo, patrono e primo re d'Inghilterra, presenta il Farnese al Redentore. Secondo un'interpretazione della composizione, essa alluderebbe al desiderio di Odoardo Farnese di ottenere (forte della sua discendenza, per parte materna, dai Lancaster) l'investitura a re d'Inghilterra. Ambizione frustrata da Clemente VIII che si limit\u00f2 a conferirgli solo l'evanescente titolo di protettore di quel regno.\nAltre committenze romane.\nIl rapporto con i Farnese non fu per\u00f2 esclusivo, come dimostra l'allogazione ad Annibale, contemporaneamente alla decorazione della volta della Galleria Farnese o subito dopo la sua conclusione, della pala d'altare della cappella funeraria del monsignor Tiberio Cerasi, tesoriere della Camera apostolica, sita nella basilica di Santa Maria del Popolo, ancora oggi nota come cappella Cerasi.\nLa pala raffigura l\"Assunzione della Vergine\" e presenta affinit\u00e0 sia con la celeberrima tela di Tiziano, di identico tema, della basilica veneziana dei Frari sia con la non meno celebre \"Trasigurazione\" di Raffaello.\nQuesta tavola del Carracci \u00e8 famosa anche perch\u00e9 \u201cdialoga\u201d con gli ancor pi\u00f9 noti laterali di Caravaggio, siti nella stessa cappella, raffiguranti la \"Crocifissione di san Pietro\" e la \"Conversione di san Paolo\".\nAltro importante rapporto di committenza romano, diverso dai Farnese, fu quello con gli Aldobrandini, per i quali Annibale dipinse diverse opere come una \"Incoronazione della Vergine\" (1600 circa), ora Metropolitan Museum of Art, di New York - dipinto che nella composizione su due livelli e nella disposizione semicircolare della schiera angelica cita la raffaellesca \"Disputa del Sacramento\" - e il \"Domine, quo vadis?\" (1601), ora alla National Gallery di Londra.\nTavola, quest'ultima, che per il forte aggetto prospettico della figura di Cristo (nella posa del braccio destro, nella croce scorciata in profondit\u00e0, nell'incedere del passo) - che occupa scultoreamente lo spazio pittorico -, \u00e8 probabilmente frutto di una riflessione del Carracci sulle tele di Caravaggio della Cappella Cerasi, nelle quali il Merisi eccelse anche nella resa tridimensionale degli episodi raffigurati. Il dipinto suscit\u00f2 l'entusiasmo del committente Pietro Aldobrandini che compens\u00f2 riccamente il pittore.\nSempre per gli Aldobrandini, si impegn\u00f2 a decorarne la cappella privata di palazzo (opera poi completata dagli allievi).\nUlteriore rilevante commissione romana, non proveniente dai Farnese, \u00e8 l'allogazione della decorazione ad affresco della cappella Herrera, presso la chiesa (oggi non pi\u00f9 esistente) di San Giacomo degli Spagnoli. Impresa che in verit\u00e0, pi\u00f9 che da Annibale, fu portata a compimento dagli allievi, col particolare contributo di Francesco Albani. Forse, \u00e8 almeno in parte del Carracci, invece, la pala d'altare fatta per cappella Herrera, raffigurante \"San Diego di Alcal\u00e0 presenta il figlio di Juan de Herrera a Ges\u00f9\" (1606 circa).\nI paesaggi.\nGi\u00e0 il Bellori, nelle sue Vite (1672), considerava che Annibale Carracci nel raffigurare i paesaggi \"\u00abha superato ogn'altro eccettuando Tiziano\u00bb\". Nelle sue prime prove da paesaggista \u2013 ad esempio nelle scene di caccia e di pesca oggi al Louvre \u2013 Annibale si rifece a precedenti veneti, ma a Roma elabor\u00f2 un nuovo tipo di paesaggio, definito come \"paesaggio classico\" o \"moderno\", che superava le precedenti coniugazioni di queste genere, nordiche e italiane.\nL'innovazione di Annibale sta nel raggiungimento di un equilibrio tra la natura e l'uomo che la abita e la trasforma evitando al tempo stesso che gli elementi paesistici si limitino a fare da mero sfondo a soggetti di altro genere.\nInfatti, a lui, come riconosce la storiografia quasi unanime (gi\u00e0 a partire dal Burckhardt nel suo \"Il Cicerone\" - 1853/54), \u00e8 dovuta una nuova concezione della pittura di paesaggio che la sottrae dal novero dei generi minori.\nIl capolavoro di Annibale in questo genere \u00e8 il \"Paesaggio con la fuga in Egitto\", tela databile tra il 1602 e il 1604, realizzata per la cappella di Palazzo Aldobrandini. In questa ideale finestra aperta sull'Agro romano inondato da una luce autunnale, l'episodio sacro quasi scompare nell'amplissimo paesaggio che lo avvolge e vi \u00e8 piena armonia tra l'elemento naturale e quello architettonico che si fondono in un tutto.\nDebitori di Annibale saranno i maggiori paesaggisti del Seicento quali il Domenichino, Nicolas Poussin e Claude Lorrain, fino ad arrivare a Salvator Rosa: pittori che portarono questo genere ad uno dei livelli pi\u00f9 alti che esso abbia mai raggiunto.\nLa ritrattistica.\nParte significativa dell'attivit\u00e0 ritrattistica di Annibale Carracci \u00e8 costituita da autoritratti dello stesso artista. Annibale, infatti, fu tra i pittori che maggiormente si autoritrasse, quasi consentendoci di assistere all'evoluzione della sua vita, non solo per l'aspetto strettamente fisionomico, ma anche per i mutamenti emotivi che negli autoritratti delle diversi fasi della sua esistenza si colgono. E in questo anticip\u00f2 Rembrandt, che anch'egli ci ha lasciato innumerevoli autoritratti.\nI ritratti veri e propri di Annibale sono caratterizzati il pi\u00f9 delle volte da un tono informale e nella maggior parte dei casi i soggetti effigiati sono persone comuni, giovani e vecchi, cui, spesso, \u00e8 impossibile dare un nome.\nL'attivit\u00e0 ritrattistica di Annibale \u00e8 strettamente associata alla sua continua ricerca del vero: l'intento dell'artista fu quello di restituire la reale fisionomia della persona effigiata, senza alcun abbellimento o enfatizzazione del ruolo sociale di questa. Ne \u00e8 prova anche la tecnica di molti dei suoi ritratti: spesso si tratta di disegni (di un grado di finitezza tale da lasciar presumere che non si tratti solo di preparativi) o di olii su carta, supporto che facilita una pi\u00f9 fluida riproduzione dell'essenza fisionomica della persona ritratta.\nA questo aspetto si collega anche un'altra caratteristica della ritrattistica di Annibale, costituita dal fatto che alcune delle sue prove in questo genere sembrano molto vicine a degli studi di espressione. Tra queste, particolarmente suggestivi sono due ritratti di donne cieche (dei primi anni Novanta del Cinquecento), verosimilmente dipinti per una pia istituzione bolognese, dedita all'assistenza dei non vedenti, fondata dal cardinale Gabriele Paleotti. Si tratta di due rilevanti esempi dell'approccio naturalistico al ritratto di Annibale Carracci.\nTra le ultime probabili acquisizioni al catalogo ritrattistico di Annibale, si segnala il \"Ritratto di monsignor Giovanni Battista Agucchi\" (York Art Gallery), prelato e amatore d'arte bolognese nonch\u00e9 uno dei pi\u00f9 vivaci intelletti del suo tempo. Per il dipinto, a lungo ritenuto del Domenichino, \u00e8 stata autorevolmente proposta, ricevendo considerevoli consensi, l'autografia di Annibale, sia per ragioni stilistiche, sia cronologiche. Il ritratto di Monsignor Agucchi spicca nella produzione ritrattistica di Annibale non solo per qualit\u00e0 esecutiva, ma anche perch\u00e9 l'unico, allo stato attuale delle conoscenze, collocabile con certezza nel periodo romano del pittore.\nDichiarato ammiratore della ritrattistica di Annibale \u00e8 stato uno dei pi\u00f9 grandi artisti del Novecento, Lucian Freud. All'influenza sui ritratti di Freud della produzione del Carracci \u00e8 stata dedicata la mostra \"Painting from Life: Carracci Freud\", svoltasi a Londra nel 2012 con il patrocinio della Dulwich Picture Gallery.\nLe incisioni.\nAnnibale Carracci eccelse anche come incisore, attivit\u00e0 che esercit\u00f2, sia pure con delle interruzioni, sostanzialmente lungo tutto l'arco della sua vicenda artistica, in questo forse spinto anche dall'esempio del fratello Agostino, valente e prolifico incisore a sua volta.\nLe sue stampe si segnalano, oltre che per la qualit\u00e0 estetica, anche perch\u00e9 Annibale fu tra i pochi, al suo tempo, a produrre quasi esclusivamente incisioni originali, cio\u00e8 basate su composizioni create \"ad hoc\", mentre la prevalente attivit\u00e0 incisoria contemporanea era, al contrario, di gran lunga dedicata ad una pratica di \"traduzione\", cio\u00e8 a produrre incisioni tratte da preesistenti dipinti, per lo pi\u00f9 celebri.\nTra le incisioni pi\u00f9 belle e apprezzate del Carracci, forse quella pi\u00f9 nota, si segnala la \"Piet\u00e0 di Caprarola\" (1597), cos\u00ec definita perch\u00e9 il nome del borgo della Tuscia compare (a partire dal secondo stadio) a fianco alla firma di Annibale e dove potrebbe essere stata eseguita durante un probabile soggiorno presso la celebre dimora estiva dei Farnese. L'incisione \u00e8 esemplificativa sia delle riflessioni di Annibale sul tema della \"Piet\u00e0\" sia dell'influenza che lo stile di Correggio continu\u00f2 ad avere sulla sua produzione di quegli anni.\nSecondo alcuni autori, alcune delle creazioni grafiche di Annibale Carracci avrebbero influenzato anche Rembrandt che fu, tra l'altro, uno dei massimi incisori del Seicento. Influenza che si coglie, in particolare, nella \"Sacra Famiglia\" del Van Rijn (1632), ispirata, secondo questa prospettazione, dall'incisione con la \"Sacra Famiglia e san Giovannino\", realizzata da Annibale nel 1590, altro suo celebrato capolavoro in ambito grafico. \nNella composizione, probabilmente a sua volta derivata dalla \"Madonna del sacco\" di Andrea del Sarto, Annibale cala nell'episodio sacro anche un momento di tenera umanit\u00e0.\nProprio all'arte incisoria, il Carracci dedic\u00f2 alcune delle poche opere certamente collocabili durante il periodo della sua infermit\u00e0 (dal 1605 in poi). Tra queste si annovera la \"Madonna della scodella\" (del 1606) che, per l'ampio numero di copie note e per la circostanza che il Sassoferrato, ancora a distanza di decenni dalla realizzazione dell'incisione, la riprodusse in un dipinto (Glasgow Museums), dovette riscuotere notevole apprezzamento.\nI disegni.\nIl pi\u00f9 giovane dei Carracci pratic\u00f2 il disegno sia come esercizio, disegnando dal vero o copiando opere antiche, sia come mezzo di studio e preparazione di dipinti o incisioni \u2013 molteplici, ad esempio, sono i disegni preparatori della Galleria Farnese \u2013, ma anche come opera finita in s\u00e9. A questo ultimo proposito si segnalano in particolare diversi ritratti e alcuni paesaggi.\nTra i disegni tratti dall'antico, particolare menzione meritano la raffigurazione di un satiro, derivata dalla statua di Pan e Dafni (o Olimpo) di propriet\u00e0 dei Farnese, e la bellissima riproduzione della testa della statua di Niobe, facente parte del gruppo dei Niobidi, un tempo a Villa Medici, sul Pincio, e ora agli Uffizi.\nQuest'ultima \u00e8 probabilmente il modello seguito da Guido Reni per il volto della madre in fuga (sulla destra del dipinto) nella sua \"Strage degli innocenti\".\nImpresa disegnativa di Annibale particolarmente conosciuta \u00e8 quella de \"Le Arti di Bologna\", per la quale cre\u00f2 una serie di disegni che descrivono il lavoro per strada degli artigiani e dei venditori ambulanti della sua citt\u00e0 natale.\nL'opera ci \u00e8 nota quasi per intero tramite le stampe che ne trasse l'incisore parigino Simon Guillain (1618 - 1658), edite in volume nel 1646. La serie ebbe grande successo, come dimostra il numero di edizioni succedutesi nel tempo, e rivest\u00ec un ruolo di rilievo per gli sviluppi futuri della pittura di genere italiana.\nL'apprezzamento dei disegni di Annibale fu costante presso collezionisti e intenditori. Anche nei periodi in cui la fortuna critica del Carracci, tra Settecento ed Ottocento, scem\u00f2 grandemente, i suoi disegni fecero eccezione e continuarono a riscuotere generale ammirazione.\nLe caricature.\nAd Annibale (ed Agostino) \u00e8 attribuita l'invenzione della caricatura in senso moderno, cio\u00e8 l'ideazione di \"ritrattini carichi\" (cos\u00ec li definisce la letteratura secentesca sul Carracci) in cui le caratteristiche fisionomiche di un individuo, e in special modo i suoi difetti, sono esasperati (per l'appunto \"caricati\") sino ad ottenere un effetto ridicolo.\nProbabilmente questa invenzione parte dalla ricerca fisionomica, cui Annibale in particolare si dedic\u00f2 soprattutto agli inizi della sua attivit\u00e0, in cui venne inserito l'elemento burlesco e comico.\nTra le testimonianze pi\u00f9 celebri dell'attivit\u00e0 di Annibale in questo genere vi \u00e8 un foglio di caricature (talvolta attribuito ad Agostino Carracci), datato intorno al 1595 (British Museum), in cui compaiono i volti di uomini e donne dalle fattezze deformate e grottesche. Nel prelato nell'angolo inferiore destro del foglio del British si ipotizza possa individuarsi una caricatura di Giovanni Battista Agucchi.\nLa malattia e la morte di Annibale.\nCome risulta da varie fonti, Annibale Carracci cadde, a partire dal 1605, in uno stato di profonda prostrazione che Giulio Mancini descriver\u00e0 come \u00ab\"estrema malinconia accompagnata da una fatuit\u00e0 di mente e di memoria che non parlava n\u00e9 si ricordava\"\u00bb. Stato mentale che in termini moderni ha fatto pensare ad una grave sindrome depressiva.\nLe fonti sono discordi sulle cause di questo malessere: secondo alcuni autori la depressione di Annibale sarebbe stata causata dall'irriconoscenza di Odoardo Farnese per il suo lavoro, altri alludono a non meglio specificati \"disordini amorosi\". Locuzione quest'ultima che, unitamente alla descrizione dei sintomi, ha indotto alcuni storici a prendere in considerazione la possibilit\u00e0 che Annibale possa aver contratto la sifilide.\nQuali che fossero le ragioni della \"melanconia\" di Annibale, questo stato patologico influ\u00ec sulla sua ultima produzione che si fece pi\u00f9 rara e, in alcuni casi disomogenea, per il frequente ricorso ad aiuti, anche se, pi\u00f9 complessivamente, l'esatta cronologia delle ultime opere del Carracci \u00e8 ancora oggetto di molti dubbi e incertezze.\nSignificativa testimonianza della sostanziale improduttivit\u00e0 di Annibale determinata dal deterioramento della sua salute si rinviene in uno scambio epistolare del 1605 tra Odoardo Farnese e il duca di Modena Cesare d'Este. Questi infatti era in attesa di ricevere una tela del Carracci con una \"Nativit\u00e0\" e si era quindi rivolto al Farnese affinch\u00e9 sollecitasse il pittore. La risposta del cardinale fu che \u00ab\"quando Annibale Carracci sia rihavuto da una infirmit\u00e0 mortale che ha havuto li giorni passati, et che lo tiene tuttavia interdetto dalla pittura, Vostra Altezza rester\u00e0 servita\"\u00bb. Cos\u00ec non avvenne, dal momento che Annibale non complet\u00f2 mai questo dipinto.\nLa profonda afflizione degli ultimi anni lo accompagn\u00f2 sino alla morte, pare senza remissioni significative. Annibale Carracci si spense il 15 luglio 1609, dopo aver compiuto un viaggio a Napoli le cui ragioni sono ancora misteriose.\nLa data e le circostanze della morte di Annibale sono state tramandate da una lettera del suo grande sostenitore Giovanni Battista Agucchi, ove, tra l'altro, il prelato porta un estremo omaggio al maestro bolognese considerando che: \u00ab\"Io non so qual sia l'opinione degli uomini di coteste parti, ma per confessione dei primi pittori di Roma egli era il primo che vivesse al mondo nella sua arte; e quantunque da cinque anni di qua non abbia potuto lavorare quasi niente, nondimeno riteneva il suo solito giudizio e conoscimento\"\u00bb.\nIl giorno del funerale, sul catafalco funebre fu appoggiato il suo \"Cristo incoronato di spine\", realizzato circa un decennio prima. Fu sepolto, come da sua volont\u00e0, nel Pantheon, a fianco alla tomba di Raffaello.\nSul luogo della sepoltura \u00e8 ancora possibile leggere l'iscrizione fatta apporre nel 1674 da Carlo Maratta che commemora l'egual valore di Annibale e di Raffaello, di cui in quel tempo si era convinti, ma la loro diversa fortuna:\nGiovan Battista Marino salut\u00f2 la morte di Annibale Carracci con questo madrigale: \u00ab\"Chi die' l'esser al nulla, ecco che \u2018n nulla \u00e8 sciolto. Chi le tele anim\u00f2, senz'alma giace. Al gran Pittor, che porse spesso a i morti color senso vivace, Morte ogni senso ogni color ha tolto: ben tu sapresti or forse farne un altro, Natura, eguale a quello, s'avessi il suo pennello\"\u00bb.\nGli allievi.\nFurono allievi e collaboratori di Annibale Carracci (ma anche di suo fratello e di suo cugino) pittori che si riveleranno tra i migliori artisti del XVII secolo. Pressoch\u00e9 tutti di area bolognese ed emiliana, operarono lungamente a Roma che riempirono di capolavori. Come Annibale eccelsero nell'arte dell'affresco, fondamentale \"medium\" della pittura italiana gi\u00e0 nel medioevo e nel Rinascimento, che grazie a loro venne traghettata anche nell'epoca barocca, posto che gli altri grandi iniziatori di questo nuovo stile, come Caravaggio e Rubens, non si dedicarono mai a questa tecnica.\nI nomi pi\u00f9 noti di questa scuola sono: Guido Reni, Sisto Badalocchio, Giovanni Lanfranco, Francesco Albani, il Domenichino.\nAd eccezione del Reni, che frequent\u00f2 l'accademia carraccesca a Bologna per poi avviare una brillante carriera autonoma, gli altri seguirono Annibale anche a Roma (che raggiunsero nei primi del Seicento) e fino alla morte del maestro fecero stabilmente parte della sua bottega. Negli ultimi anni della sua vita Annibale, ormai malato e poco attivo, si avvarr\u00e0 molto del loro notevole talento.\nFu in questa fucina che ebbero incubazione sia gli esiti pi\u00f9 alti del classicismo seicentesco (raggiunti dal Reni e dal Domenichino) sia le pi\u00f9 immaginifiche invenzioni propriamente barocche (sviluppate dal Lanfranco).\nCollaboratore meno dotato di questi maestri ma a lungo vicino ad Annibale fu Innocenzo Tacconi.\nDegno di menzione tra i collaboratori minori del Carracci appare anche Antonio Maria Panico (anch'egli bolognese). Bench\u00e9 si tratti di un pittore oggi poco noto, le fonti su Annibale (Bellori e Malvasia) gli dedicano un certo spazio. Interessanti sono soprattutto le annotazioni di Bellori che attestano l'intervento di Annibale in un'opera del Panico (\"La Messa di Paolo III\", nella chiesa del Salvatore a Farnese) o la possibilit\u00e0 che alcuni dipinti ritenuti opera dell'allievo, siano in realt\u00e0 del maestro. Tra queste si segnala in particolare una grande \"Crocifissione con san Francesco e sant'Antonio da Padova\" (National Gallery of Ireland).\nAnche il figlio di Agostino, Antonio Carracci, dopo la morte del padre (1602) entr\u00f2 nella bottega romana dello zio Annibale. Data la sua presumibile giovanissima et\u00e0 all'avvio di questa esperienza (ma in verit\u00e0 la sua data di nascita \u00e8 incerta) \u00e8 probabile che egli, nella bottega dello zio, abbia avuto un ruolo marginale.\nLa fortuna critica.\nLa fortuna critica di Annibale Carracci fu ampia presso i suoi contemporanei, a partire dal giudizio di Giovanni Pietro Bellori che, nella sua prolusione all'Accademia di San Luca, raccolta nello scritto \u00ab\"L'idea del pittore, dello scultore, e dell'architetto\"\u00bb (1664), indic\u00f2 in Annibale il miglior interprete dell'ideale di bellezza che \u00e8 compito degli artisti perseguire. Bellezza che, nella visione del Bellori (che rimanda a concetti molto pi\u00f9 risalenti e mostra un debito nei confronti delle teorie di Giovanni Battista Agucchi), deve s\u00ec partire dalla natura, ma deve elevarsi ad essa, non potendo l'artista, secondo questa impostazione, limitarsi alla sola riproduzione del reale quale esso appare agli occhi.\nPer il Bellori, per l'appunto, l'opera del pi\u00f9 giovane dei Carracci, e in particolare la sua produzione romana, \u00e8 l'esempio da seguire per raggiungere questo obiettivo.\nElevato, cos\u00ec, a campione del \"bello ideale\", il Carracci divenne il \"Nuovo Raffaello\", cio\u00e8 l'acme della pittura del suo tempo. Di pari passo, la sua opera - e in particolare gli affreschi della Galleria Farnese - assurse a testo imprescindibile nella formazione del gusto pittorico barocco.\nQuesto giudizio entr\u00f2 in profonda crisi alla fine del Settecento e quasi per tutto l'Ottocento. In questo torno di tempo, Annibale Carracci divenne il caposcuola di quello che fu definito, a partire dal Winckelmann, \"eclettismo\", concetto che assumer\u00e0 sempre pi\u00f9 valenza negativa. In sostanza, questo punto di vista degrad\u00f2 l'opera del Carracci alla sola fusione di stili diversi, negandogli vera capacit\u00e0 creativa.\nNel Novecento si assiste ad un lento e parziale recupero del valore di Annibale Carracci. Apr\u00ec questa rivalutazione Hans Tietze, storico di formazione viennese, che nel 1906 dedic\u00f2 un saggio alla decorazione della Galleria Farnese, interrompendo cos\u00ec un lunghissimo silenzio critico sull'opera del maestro bolognese. Tappa ancor pi\u00f9 significativa fu la pubblicazione da parte di Denis Mahon dei suoi \"Studies in Seicento Art and Theory\" (1947).\nSe questi studi ebbero il merito di riaccendere l'attenzione sull'arte del Carracci (ormai quasi dimenticata), essi, tuttavia, ne fornirono una visione in una certa misura deformante. Infatti, ponendosi in linea di continuit\u00e0 con l'antica visione belloriana, questo primo processo di rivalutazione individu\u00f2 nell'Annibale Carracci \"romano\" il capofila della corrente classicista della pittura barocca italiana, antitetica alla corrente verista, il cui fondatore \u00e8 Caravaggio. In tal modo, per\u00f2, si obliterava la forte tensione \"al vivo\" da cui, a Bologna, anche Annibale era partito e che egli persegu\u00ec con decisione, specie negli anni antecedenti al suo trasferimento a Roma.\nSi cre\u00f2, cos\u00ec, una visione dicotomica della parabola artistica di Annibale Carracci, che scisse in termini piuttosto netti il periodo romano e classicista, contrassegnato dall'assimilazione di Michelangelo, di Raffaello e dell\"antico\", dagli anni bolognesi \u2013 tanto influenzati dalla pittura padana e veneziana e animati da una forte tensione verista \u2013 che vennero sostanzialmente minimizzati come esperienze giovanili, superate, poi, dall'artista una volta giunto a Roma.\nLa mostra sui Carracci, tenutasi a Bologna nel 1956 presso il palazzo dell'Archiginnasio, favor\u00ec un primo recupero critico anche dell'attivit\u00e0 pre-romana di Annibale, ma rimase fermo il \"topos\" storiografico che vedeva nella sua vicenda creativa una drastica soluzione di continuit\u00e0 \u2013 da verista \u201clombardo\u201d a classicista raffaellesco \u2013 conseguente al suo approdo sulle sponde del Tevere. Anche la fondamentale monografia di Donald Posner (1971), bench\u00e9 testo per molti versi ancora imprescindibile per lo studio di Annibale Carracci, avall\u00f2 (e consolid\u00f2) questa concezione.\nSolo in tempi relativamente vicini, anche riprendendo un'intuizione di Roberto Longhi formulata gi\u00e0 nel 1934, si \u00e8 andata delineando una valutazione critica pi\u00f9 matura dell'opera del pi\u00f9 giovane dei Carracci. Giudizio che coglie la sua grandezza nell'aver Annibale saputo inventare uno stile propriamente \"italiano\", armonizzando le tante strade indicate dalle scuole locali che lo hanno preceduto e riuscendo, al tempo stesso, ad evitare che questo programma artistico si risolvesse in una sterile riproposizione del passato. Anzi, aprendo le porte ad una nuova era della storia dell'arte: il barocco.\nIn questa chiave, bench\u00e9 il lungo, definitivo, soggiorno a Roma ne abbia naturalmente influenzato e arricchito lo stile, minor credito ha l'idea di una drastica cesura tra Bologna e Roma, anche perch\u00e9, come gli studi pi\u00f9 recenti stanno acquisendo, il trasferimento nella citt\u00e0 dei papi non signific\u00f2 affatto l'abbandono, da parte di Annibale, dei suoi modelli settentrionali, n\u00e9, almeno in parte, della sua ricerca realista.\nIn questa stessa chiave, anche il luogo comune di un Annibale Carracci in tutto antitetico all'altro gigante della pittura italiana del primo Seicento, Michelangelo Merisi, inizia ad essere oggetto di rivisitazione critica, cogliendosi tra i due maestri \u2013 pur tra le evidenti e profonde differenze di stili, di interessi artistici e di traiettorie umane e creative \u2013 anche punti di contatto e reciproche influenze, percepibli soprattutto durante l'iniziale soggiorno romano di entrambi che fu quasi contemporaneo. Anni durante i quali, a Roma, opere come gli affreschi della Galleria Farnese o il \"Ciclo di san Matteo\" della Cappella Contarelli segneranno per i secoli a venire la pittura d'Italia e d'Europa.\nOpere.\nIl catalogo delle opere di Annibale Carracci fu modernamente sistematizzato essenzialmente da Donald Posner nel suo fondamentale studio \"Annibale Carracci: A Study in the reform of Italian Painting around 1590\" (Londra, 1971).\nLa fonte di gran lunga prevalente seguita dal Posner a tal fine sono state le \"Vite\" del Bellori. Il progredire degli studi, tuttavia, sta dimostrando che altre fonti, sinora, forse, sottovalutate (tra le quali in particolare la \"Felsina Pittrice\" del Malvasia, ma anche molti inventari secenteschi) hanno consentito di rintracciare quadri di Annibale mai menzionati dal biografo romano. Il catalogo delle opere di Annibale Carracci, quindi, verosimilmente non pu\u00f2 dirsi ancora definitivo, non potendosi affatto escludere, con il miglioramento dello sfruttamento di fonti sinora sottoutilizzate, possibili nuove aggiunte.\nAttribuzioni incerte.\nA causa della lunga collaborazione con il cugino e con il fratello e del frequente ricorso al contributo degli allievi, specie nei suoi ultimi anni romani, vi sono alcune opere la cui attribuzione ad Annibale divide la critica.\nDi alcuni dipinti si discute se si tratti dell'originale di Annibale ovvero della copia di un allievo, mentre in altri casi l'incertezza \u00e8 tra Annibale o suo cugino Ludovico.\nTra i primi si pu\u00f2 menzionare la \"Susanna e i Vecchioni\" della Galleria Doria Pamphilj, prevalentemente ritenuta una copia del Domenichino, ma da alcuni studiosi attribuita ad Annibale, o una \"Adorazione dei Pastori\" (National Gallery of Scotland), egualmente incerta tra l'autografia di Annibale o la copia dello Zampieri.\nAl secondo gruppo appartiene la notevole \"Flagellazione di Cristo\" del Mus\u00e9e de la Chartreuse di Douai che alcuni studiosi hanno ritenuto opera di Annibale Carracci, ma per la quale ora prevale l'idea della paternit\u00e0 del pi\u00f9 anziano cugino, oppure la \"Flora\" della Galleria Estense.\nProblemi simili si registrano anche tra Annibale ed Agostino. Un esempio \u00e8 la \"Diana e Atteone\" di Bruxelles, la cui attribuzione all'uno o all'altro dei fratelli \u00e8 oggetto di pareri diversi."}
{"id": "1231306", "revid": "86599", "url": "https://it.wikipedia.org/wiki?curid=1231306", "title": "Lista di asteroidi (31001-32000)", "text": "Di seguito una lista di asteroidi dal numero 31001 al 32000 con data di scoperta e scopritore."}
{"id": "1231314", "revid": "106848327", "url": "https://it.wikipedia.org/wiki?curid=1231314", "title": "Whose Garden Was This?", "text": "Whose Garden Was This? \u00e8 il terzo album pubblicato da John Denver nell'ottobre del 1970, a soli pochi mesi dal suo precedente lavoro \"Take Me to Tomorrow\", del maggio precedente."}
{"id": "1231315", "revid": "247222", "url": "https://it.wikipedia.org/wiki?curid=1231315", "title": "Aerie", "text": "Aerie \u00e8 il quinto album di John Denver, pubblicato dall'etichetta RCA nel dicembre del 1971. Venne dichiarato disco d'oro dalla RIAA."}
{"id": "1231316", "revid": "1305772", "url": "https://it.wikipedia.org/wiki?curid=1231316", "title": "Spirit (John Denver)", "text": "Spirit \u00e8 il tredicesimo album pubblicato dal cantautore country John Denver ed \u00e8 uscito nell'agosto 1976.\nClassifica.\nAlbum\nSingoli"}
{"id": "1231320", "revid": "123090393", "url": "https://it.wikipedia.org/wiki?curid=1231320", "title": "Tricotomia preoperatoria", "text": "La tricotomia preoperatoria \u00e8 la procedura di rimozione dei peli o capelli presenti nella zona cutanea da sottoporre a un intervento chirurgico, per minimizzare l'interferenza con l'incisione e il seguente intervento.\nDescrizione.\nLa tricotomia fa parte della preparazione preoperatoria del paziente, ed \u00e8 uno dei fattori pi\u00f9 rilevanti nel controllo delle cosiddette \"infezioni del sito chirurgico\" (ISC); una volta ripulita la zona, si procede a ridurre la flora microbica cutanea con un'adeguata igiene e un trattamento antisepsi.\nNonostante sia necessaria per ridurre le possibilit\u00e0 di insorgenza di problemi, la tricotomia \u00e8 a sua volta un rischio d'infezione, poich\u00e9 pu\u00f2 causare microlesioni della pelle. Dai dati riportati in letteratura \u00e8 noto infatti che la rasatura preoperatoria del sito chirurgico \u00e8 associata a un rischio significativamente pi\u00f9 elevato di infezione rispetto all'uso di creme depilatorie o alla non rasatura. L'aumentato rischio di ISC associato alla rasatura \u00e8 stato attribuito a microscopiche lesioni cutanee che fungono poi da \u201cfoci\u201d per la moltiplicazione batterica.\nL'insorgenza di complicazioni e ISC dipende dal metodo usato per la rasatura e dal momento in cui questa viene eseguita: \nUno studio di R. Seropian e B. M. Reynold ha approfondito la relazione tra questi fattori:\nPer questo, la tricotomia si esegue non pi\u00f9 di due ore prima dell'intervento.\nInoltre, \u00e8 sempre preferibile utilizzare metodi che non costituiscono rischio di lesione: il rasoio elettrico, i saponi o le creme depilatorie vengono preferiti al rasoio a lame, poich\u00e9 riducono le microlesioni cutanee."}
{"id": "1231330", "revid": "339392", "url": "https://it.wikipedia.org/wiki?curid=1231330", "title": "Nazionale di calcio italiana Under-21", "text": ""}
{"id": "1231332", "revid": "666668", "url": "https://it.wikipedia.org/wiki?curid=1231332", "title": "Coppa dei Campioni UEFS", "text": "La Coppa Europea dei Club Campioni (European Cup of Champion Clubs in inglese) \u00e8 la prima competizione internazionale per club di calcio a 5 organizzata dalla Union Europea de Futsal a partire dal 1991.\nLa manifestazione si \u00e8 svolta a carattere annuale sin dalla sua prima edizione, se si esclude la stagione 2000 quando non \u00e8 stata disputata. Ad oggi la formazione pi\u00f9 titolata \u00e8 la russa con tre vittorie. Dopo un iniziale dominio delle squadre iberiche, la coppa negli ultimi anni \u00e8 stata ad appannaggio delle formazioni russe tra cui la gi\u00e0 detta Almaz \u00e8 lo Spartak Moskva."}
{"id": "1231334", "revid": "38120", "url": "https://it.wikipedia.org/wiki?curid=1231334", "title": "Brownsea Island", "text": ""}
{"id": "1231336", "revid": "66387", "url": "https://it.wikipedia.org/wiki?curid=1231336", "title": "Flotta della Marina Militare Italiana", "text": ""}
{"id": "1231339", "revid": "1543377", "url": "https://it.wikipedia.org/wiki?curid=1231339", "title": "Chiesa di San Benedetto in Piscinula", "text": "San Benedetto in Piscinula \u00e8 una chiesa di Roma, molto piccola e molto antica, nel rione di Trastevere.\nStoria.\nLa chiesa sorge in fondo a Piazza in Piscinula. Il toponimo della piazza, cos\u00ec chiamata dal XII secolo, deriva dall'essere stata aperta sui resti di uno stabilimento di bagni pubblici - di cui ora non resta nulla, ma i cui ruderi erano visibili fino al XVIII secolo nei pressi della chiesa - in prossimit\u00e0 del Ponte Cestio, in una delle zone in cui Trastevere, se si voltano le spalle al Lungotevere con il suo traffico e i suoi muraglioni, conserva pi\u00f9 tracce della propria forma medioevale.\nA san Benedetto sono legati il nome e la leggenda della chiesa: essa si dice infatti fondata sulle case degli Anicii (ai quali \u00e8 intitolata oggi la vicina \"via Anicia\"), nel luogo in cui San Benedetto da Norcia, che si voleva imparentato con quella famiglia, abit\u00f2 quando era venuto a studiare a Roma alla fine del V secolo: ancora si mostra un cubicolo dove il futuro monaco avrebbe abitato, prima di andare eremita, pregando l'immagine della Madonna che, a sinistra dell'ingresso, \u00e8 il luogo pi\u00f9 rilevante della chiesa.\nLe notizie sulla storia non leggendaria della piccola chiesa sono tuttavia scarse, anche se \u00e8 citata nel \"Catalogo di Cencio Camerario\", (poi Papa Onorio III Savelli). Aveva certo annesso un convento, e fu parrocchia dal 1386 al 1824. La prima costruzione pare sia stata una cappella edificata nell'VIII secolo, mentre risale certo all'XI secolo il campaniletto (il pi\u00f9 piccolo di Roma), almeno a giudicare dalla sua minuscola campana, datata 1069. Rifatta poi, da ultimo nel corso del XIX secolo, a giudicare dalla facciata e da alcune foto del 1905, era molto decaduta, ed \u00e8 stata restaurata di recente.\nIl restauro \u00e8 stato completato nel 2007 ripulendo l'ambiente interno delle incrostazioni settecentesche, riportando a vista le murature medioevali ed alcuni affreschi molto interessanti, e valorizzando i resti della bella ornamentazione cosmatesca dei pavimenti. Il ripristino ha reso evidente la separazione pi\u00f9 tarda dell'ambiente della chiesa dall'ingresso in cui ora si apre la sola cappella.\nLa chiesa ospita i resti del religioso Costantino Caetani."}
{"id": "1231341", "revid": "1543377", "url": "https://it.wikipedia.org/wiki?curid=1231341", "title": "Giovanni Bellini", "text": "Lavor\u00f2 ininterrottamente per ben sessant'anni, sempre ai massimi livelli, traghettando la pittura veneziana, che in lui ebbe un fondamentale punto di riferimento, attraverso le esperienze pi\u00f9 diverse, dalla tradizione bizantina ai modi padovani filtrati da Andrea Mantegna, dalle lezioni di Piero della Francesca, Antonello da Messina e Albrecht D\u00fcrer, fino al tonalismo di Giorgione. Nelle sue opere Bellini seppe accogliere tutti questi stimoli rinnovandosi continuamente, ma senza tradire mai il legame con la propria tradizione, valorizzandolo anzi e facendone un punto di forza.\nBiografia.\nGiovanni Bellini, sebbene ritenuto fin dai contemporanei una figura di eccezionale grandezza, \u00e8 raramente citato dai documenti e dalle fonti dell'epoca, con interi periodi oscuri della sua biografia e numerose sue opere, anche capitali, che sfuggono a un inquadramento definitivo per la scarsit\u00e0 di notizie sicure pervenuteci.\nOrigini.\nNon si conosce la data di nascita esatta dell'artista, che era figlio dell'affermato artista veneziano Jacopo Bellini, forse il secondo o terzogenito. Vasari lo defin\u00ec morto novantenne nel 1516, quindi sarebbe nato nel 1426. Ma il grande storiografo fiorentino, tutt'altro che estraneo a questo tipo di errori soprattutto per gli artisti a lui non contemporanei, viene smentito da un documento del testamento della madre di Bellini, la marchigiana Anna Rinversi, redatto in occasione del primo parto, che avvenne solo nel 1429. Le fonti contemporanee a Giovanni Bellini sono incomplete su chi sia il primogenito della famiglia: Gentile \u00e8 sempre ricordato come maggiore di Giovanni, ma primogenita potrebbe essere anche Nicolosia (andata poi in sposa ad Andrea Mantegna) o un fantomatico quarto fratello Niccol\u00f2, riscoperto solo nel 1985 da Meyer Zu Capellen. La data di nascita di Giovanni non pu\u00f2 quindi cadere negli anni venti e va verosimilmente spostata al 1430 circa, se non pi\u00f9 tardi.\nC'\u00e8 poi la questione della legittimit\u00e0 o meno di Giovanni come figlio della coppia. Di solito viene indicato come figlio naturale, nato quindi dal padre fuori dal matrimonio con un'altra donna, o da un matrimonio precedente a quello con Anna, in base al documento del testamento di Anna Rinversi del novembre 1471, quando, ormai gi\u00e0 vedova di Jacopo, dispose che i suoi beni andassero a Niccol\u00f2, Gentile e Nicolosia. L'assenza di menzioni a Giovanni \u00e8 stata spiegata da Fiocco (1909) come prova della diversa nascita del quarto figlio, che per\u00f2 non \u00e8 suffragata da altre prove e di cui la critica successiva ha preso atto con molte cautele.\nFase giovanile.\nGli esordi artistici.\nGli esordi di Giovanni nell'arte sono incerti e dovrebbero collocarsi negli anni 1445-1450, sebbene nessuna opera conosciuta dell'artista sia unanimemente attribuita a quel periodo. Tra le candidate un tempo pi\u00f9 probabili c'erano un \"San Girolamo\" al Barber Institute di Birmingham e una \"Crocifissione\" del Museo Poldi Pezzoli che la critica pi\u00f9 recente tende invece ad attribuire alla generica produzione veneziana della prima met\u00e0 del Quattrocento.\nLe prime prove del giovane Giovanni dovevano per\u00f2 avere caratteri \"asprigni\", legati all'esempio della bottega paterna e di quella dei Vivarini, le due pi\u00f9 importanti fucine pittoriche nella Venezia del tempo. Per trovare una prima menzione certa di Giovanni, si deve risalire ad un documento del 9 aprile 1459, quando alla presenza del notaio veneziano Giuseppe Moisis, fece una testimonianza, venendo annotato come residente, da solo, in San Lio.\nCi\u00f2 non significa per\u00f2 che l'artista lavorasse gi\u00e0 da solo, almeno per le grandi commissioni, infatti una testimonianza di Fra Valerio Polidoro del 1460 rileva la firma a tre mani, con Jacopo e Gentile, della in parte perduta \"pala Gattamelata\" per la basilica del Santo a Padova, destinata a una cappella dedicata ai santi Bernardino e Francesco.\nLa serie delle Madonne col Bambino.\nPoco dopo o poco prima il 1460 Giovanni dovette avviare la serie delle \"Madonne col Bambino\", che caratterizz\u00f2 come tema tutta la sua carriera. Si tratta di una serie di immagini di dimensioni piccole e medio-piccole destinate alla devozione privata, frequentissime nella produzione lagunare del XV secolo. Si tratta di opere come la \"Madonna\" del Civico museo Malaspina di Pavia, quella di Filadelfia, la \"Madonna Lehman\" a New York e la cosiddetta \"Madonna greca\" della Pinacoteca di Brera a Milano.\nIn queste opere si leggono influssi allora ben vivi a Venezia, grazie al raggio delle sue attivit\u00e0 mercantili, quali quello bizantino, con la fissit\u00e0 iconica delle divinit\u00e0, e quello fiammingo, con la sua attenzione analitica al dettaglio. Inoltre Giovanni fu influenzato dalla scuola toscana filtrata in Veneto in quegli anni dalla decennale presenza di Donatello a Padova (1443-1453) e dall'esempio di Andrea Mantegna, divenuto gi\u00e0 nel 1453 cognato di Giovanni, con il quale si stabil\u00ec un intenso rapporto di scambio interpersonale e artistico.\nLa prima produzione di Bellini godeva inoltre di caratteristiche gi\u00e0 proprie, date da \"una peculiare e dolcissima tensione che sempre lega madre e figlio in un rapporto di \"pathos\" profondo\". Se i modelli compositivi riprendono quelli delle icone bizantine e cretesi, ripresi in alcuni casi con estrema fedelt\u00e0, radicale fu la reinvenzione di tali immobili stereotipi in figure vive e poetiche, capaci di instaurare un intimo rapporto con lo spettatore.\nLa serie delle Piet\u00e0.\nL'altro tema che si intrecci\u00f2 per tutta la carriera del pittore, fin dagli esordi, \u00e8 quello della \"Piet\u00e0\". Anche questa iconografia si ispirava a modelli bizantini, l\"imago pietatis\". I prototipi della serie sono la \"Piet\u00e0\" dell'Accademia Carrara di Bergamo e quella del Museo Poldi Pezzoli, databili tra gli anni cinquanta e sessanta, a cui seguirono il \"Cristo morto sorretto da due angeli\" del Museo Correr, con influssi mantegneschi, la \"Piet\u00e0\" celebre della Pinacoteca di Brera (1465-1470 circa) e quella di Rimini, databile al 1474 circa.\nLa fase mantegnesca.\nAlcune opere della fase giovanile dell'artista sono accomunate dagli influssi del cognato Andrea Mantegna, con forme arrovellate, una certa ruvidit\u00e0 del segno, che si va addolcendo progressivamente, e una scomposizione minuziosa degli elementi. Tra le prime opere che presentano queste caratteristiche figurano le due tavole della \"Crocifissione\" e la \"Trasfigurazione\", entrambe al Museo Correr, databili al 1455-1460, nelle quali le figure sono sottili e crudamente espressive, l'anatomia ossuta, il paesaggio ampio ma intonato alla ricerca di dettagli minuziosi, con linee secche e \"rocciose\".\nIl rapporto con Mantegna si esemplifica appieno dal confronto di opere di simile o, talvolta, addirittura di identica composizione. \u00c8 il caso ad esempio della \"Preghiera nell'orto\" alla National Gallery di Londra (1459 circa), simile a un'opera di analogo soggetto di Mantegna nello stesso museo (1455 circa), entrambe derivanti da un disegno di Jacopo Bellini in un suo taccuino oggi a Londra. Entrambe hanno un'atmosfera livida e rarefatta, con un paesaggio roccioso e brullo, e un tratto piuttosto forzato, ma nell'opera di Bellini i colori sono meno cupi e smaltati, pi\u00f9 naturali e meno \"petrosi\", e le forme sono addolcite da linee curve, come il levigato \"cuscino di roccia\" su cui \u00e8 inginocchiato Ges\u00f9.\nAncora pi\u00f9 diretto \u00e8 il confronto che si pu\u00f2 fare tra le due \"Presentazioni al Tempio\" (anni 1455-1460 circa), delle quali viene in genere ritenuta pi\u00f9 antica la versione di Mantegna. L'impianto \u00e8 identico e gli attori i medesimi, con la Vergine col Bambino appoggiati a un ripiano marmoreo in primo piano, mentre un vecchio e adunco sacerdote, Simeone, si protende per prenderlo e Giuseppe, in secondo piano, fissa frontalmente la scena, seminascosto dai protagonisti. Nella tavola di Mantegna la cornice, tramite necessario per i consueti esperimenti di \"sfondamento\" spaziale verso lo spettatore, circonda tutto il quadro, con due figure laterali, forse l'autoritratto suo e il ritratto della moglie Nicolosia, e con un'intonazione a una cromia ridotta, che rende i personaggi austeri e solidi come sculture di roccia. La tavola di Bellini invece ha due figure in pi\u00f9 (tra cui spicca l'autoritratto di destra), con una diversa concertazione che movimenta il gruppo come una piccola folla umana; la cornice ha lasciato spazio a un pi\u00f9 agevole davanzale, che isola meno le figure rispetto allo spettatore, e il colore rende con maggiore dolcezza e naturalismo gli incarnati e le altre superfici, accordandosi a un'alternanza di toni soprattutto bianchi e rossi.\nLa maturit\u00e0 artistica.\nTra il 1464 e il 1470 Giovanni si trov\u00f2 coinvolto con la bottega del padre nell'esecuzione di quattro grandi trittici per l'appena ricostruita chiesa di Santa Maria della Carit\u00e0 a Venezia. Si tratta di quelli \"di San Lorenzo, di San Sebastiano, della Madonna\" e \"della Nativit\u00e0\", che vennero smontati e ricomposti in epoca napoleonica prima di entrare alle Gallerie dell'Accademia (con l'attribuzione ai Vivarini), dove si trovano tuttora. Si tratta di opere interessanti, ma la loro esecuzione viene oggi in grandissima parte imputata ad altre personalit\u00e0, mentre la progettazione generale viene assegnata a Jacopo Bellini. Tra i quattro quello pi\u00f9 autografo di Giovanni \u00e8 il \"trittico di San Sebastiano\", che viene considerato una sorta di prova generale per la sua prima grande prova come pittore, il \"polittico di San Vincenzo Ferrer\".\nIl polittico di San Vincenzo Ferrer.\nIl \"polittico di San Vincenzo Ferrer\" venne eseguito da Giovanni per l'omonima cappella nella basilica di San Zanipolo a Venezia, dipingendo nove scomparti disposti su tre registri, su cui era presente come coronamento anche una perduta lunetta col \"Padre Eterno\".\nI santi del registro centrale sono caratterizzati da un forte scatto plastico, sottolineato dal grandeggiare delle figure, le linee enfatiche delle anatomie e dei panneggi, l'uso geniale della luce radente dal basso per alcuni dettagli (come il volto di san Cristoforo). Lo spazio \u00e8 dominato da lontani paesaggi sullo sfondo e la profondit\u00e0 prospettica \u00e8 suggerita da pochi elementi basilari, come le frecce in scorcio di san Sebastiano o il lungo bastone di san Cristoforo.\nLa Pala di Pesaro.\nLo stile maturo di Giovanni raggiunge il suo culmine probabilmente gi\u00e0 negli anni settanta, con la \"Pala di Pesaro\", oggi nei Musei civici di Pesaro, di impostazione pienamente rinascimentale con la forma rettangolare, coronata originariamente da una cimasa in cui era raffigurata una \"Piet\u00e0\", oggi conservata nella Pinacoteca Vaticana. Il grande riquadro principale che mostra un\"Incoronazione della Vergine\", segna il raggiungimento di un nuovo equilibrio dove la lezione mantegnesca risulta sublimata da una luce chiara alla Piero della Francesca. L'impostazione compositiva segue gli schemi di alcuni monumenti funebri coevi, ma registra anche la straordinaria invenzione del quadro nel quadro, con la spalliera dello scranno di Ges\u00f9 e Maria che si apre come una cornice, inquadrando un paesaggio che sembra una riduzione, per dimensioni, luce e stile, della pala stessa all'interno di s\u00e9.\nVi si leggono anche i primi influssi di Antonello da Messina, arrivato a Venezia nel 1475, con l'uso del colore a olio e l'unione dell'amore fiammingo per il dettaglio legato al senso della forma e della composizione unitaria italiano.\nLa Pala di San Giobbe.\nCon la successiva \"Pala di San Giobbe\" Bellini matur\u00f2 ed offr\u00ec una risposta completa alle novit\u00e0 introdotte dal siciliano a Venezia, facendone subito una delle sue opere pi\u00f9 rinomate, citata gi\u00e0 nel \"De Urbe Sito\" di Sabellico (1487-1491). La pala, che venne eseguita attorno al 1480, si trovava originariamente sul secondo altare a destra della chiesa di San Giobbe a Venezia, dove con la sua spazialit\u00e0 dipinta completava illusoriamente quella reale dell'altare. Una grande volta a cassettoni introduce in maniera prospettica alla composizione sacra, con pilastri laterali dipinti uguali a quelli realmente ai lati dell'altare. Una nicchia ombrosa e profonda accoglie poi al centro il gruppo sacro della \"Madonna col Bambino e angeli musicanti tra sei santi\", all'ombra di una calotta coperta da mosaici dorati nel pi\u00f9 tipico stile veneziano. Si tratta quindi di un prolungamento virtuale dello spazio reale della navata, con figure al contempo monumentali e caldamente umane, grazie al ricco impasto cromatico.\nPurtroppo mancano riscontri con opere documentabili di quegli anni: i teleri che Giovanni dipinse dal 1479 per Palazzo Ducale, subentrando al fratello Gentile in partenza per Costantinopoli, sono infatti perduti. L'impegno di Giovanni alla commissione pubblica lasci\u00f2 provvisoriamente il campo libero - per la pale d'altare in ambito veneziano - ad altri pittori come Cima da Conegliano.\nIl Trittico dei Frari.\nNel 1488 Bellini firm\u00f2 e dat\u00f2 il \"Trittico dei Frari\", per la basilica di Santa Maria Gloriosa dei Frari a Venezia. In quest'opera le sperimentazioni illusionistiche della \"Pala di San Giobbe\" vengono ulteriormente sviluppate, con la cornice che \"regge\" il soffitto dipinto nei tre scomparti, illuminati con vigore in modo da sembrare reali. Dietro il trono di Maria si apre infatti una nicchia con mosaici dorati, con uno studio luministico che suggerisce una vasta profondit\u00e0 prospettica.\nLa Pala Barbarigo.\nSempre nello stesso anno \u00e8 firmata la \"Pala Barbarigo\" (\"Madonna col Bambino, san Marco, sant'Agostino e Agostino Barbarigo in ginocchio\"), nella chiesa di San Pietro Martire a Murano, uno dei pochi episodi cronologicamente certi nella carriera dell'artista, grazie alla citazione anche nel testamento del doge Agostino Barbarigo. Nel dipinto san Marco, protettore di Venezia e quindi del dogato, presenta il devoto inginocchiato alla Vergine con gesto affettuoso. La concezione spaziale quattrocentesca \u00e8 qui abbandonata per la prima volta, in favore di un rapporto pi\u00f9 libero tra natura e sacra conversazione, e anche la stesura pittorica rappresenta uno dei primi esperimenti di pittura tonale, diversa da quella di Giorgione che \u00e8 sempre legata al tema del lirismo profano, che qui manca.\nLa Sacra Conversazione.\nVerso il 1490 dipinse la sacra conversazione della \"Madonna col Bambino tra le sante Caterina e Maria Maddalena\", oggi alle Gallerie dell'Accademia. In questa tavola si legge una maturazione nello stile dell'artista legata a una stesura del colore sfumata, alla Leonardo da Vinci. La luce cade di lato, avanzando morbidamente sulle vesti e sugli incarnati delle sante, in un'atmosfera silente e assorta, evidenziata dall'innovativo sfondo scuro, privo di qualsiasi connotazione. La composizione \u00e8 simmetrica, come in tutte le sacre conversazioni di Giovanni, e la profondit\u00e0 \u00e8 suggerita solo dalle posizioni in tralice delle due sante, che creano una sorta di ali diagonali direzionate sul gruppo sacro centrale.\nI ritratti.\nContemporaneamente a questa fitta produzione di arte sacra, Bellini si era dedicato almeno fin dagli anni settanta alla realizzazione di intensi ritratti che, sebbene non cospicui nel numero, furono estremamente significativi nei risultati. Il pi\u00f9 antico documentato \u00e8 il \"Ritratto di J\u00f6rg Fugger\" del 1474, seguito dal \"Ritratto di giovane in rosso\" e dal \"Ritratto di condottiero\", entrambi della National Gallery di Washington. L'influenza di Antonello da Messina \u00e8 evidente, ma le opere di Giovanni si contraddistinguono per un rapporto psicologico tra soggetto ritratto e spettatore meno evidente, intonato a un dialogo meno diretto e pi\u00f9 formale. Va citato anche il \"Ritratto del doge Leonardo Loredan\", datato 1501.\nL'Allegoria sacra.\nTra il 1490 e il 1500 va datata l\"Allegoria sacra\" degli Uffizi, una delle opere pi\u00f9 enigmatiche della produzione belliniana e rinascimentale in generale, popolata da una serie di figure simboliche il cui significato \u00e8 oggi ancora sfuggente.\nSempre a carattere simbolico sono le \"Quattro allegorie\" delle Gallerie dell'Accademia, quattro tavolette a carattere moraleggiante, che originariamente decoravano un mobiletto da toilette, dotato di appendipanni e specchiera, gi\u00e0 del pittore Vincenzo Catena.\nVerso la \"Maniera moderna\".\nAvvicinandosi al XVI secolo Bellini svilupp\u00f2 sempre maggiormente un approccio innovativo alla pittura ed al rapporto tra figure e paesaggio, che venne poi ripreso da Giorgione, Tiziano e altri dando origine alle straordinarie innovazioni della pittura veneziana del Rinascimento maturo. Ad esempio nella \"Sacra conversazione Giovanelli\" i personaggi sono ancora separati dal paesaggio retrostante, ma la veduta naturalistica \u00e8 gi\u00e0 unitaria, limpida e carica di valori atmosferici dati dalla coerente luce dorata.\nIl \"Ritratto del doge Leonardo Loredan\", del 1501 circa segn\u00f2 la piena maturazione della lezione di Antonello da Messina, evidente nel realismo generale nelle rughe come nelle vesti, dove la fissit\u00e0 assume il valore della dignit\u00e0 della carica del soggetto. Le caratteristiche psicologiche sono sublimate da un solenne distacco, in nome del decoro del ruolo gerarchico del soggetto.\nDel 1500-1502 \u00e8 il \"Battesimo di Cristo\" nella chiesa di Santa Corona a Vicenza, composizione abbastanza tradizionale che tuttavia mostra, tra le prime nella produzione dell'artista, un'immersione pacata delle figure nello spazio che le circonda, attraversate dalla luce e dall'aria (con un possibile influsso di Giorgione, all'epoca allievo di Bellini).\nIl \"San Girolamo leggente nel deserto\" della National Gallery di Washington segna forse un ripensamento verso l'ammodernamento, con la controversa data al 1505 (pare originale), ma uno stile legato ai modi del 1490 circa. Forse si tratta di un'opera di collaborazione o della conclusione tarda di un dipinto avviato anni prima.\nSi arriva cos\u00ec al capolavoro indiscusso della \"Madonna del Prato\" (1505 circa), una summa di significati metaforici e religiosi uniti a una profonda poesia ed emozionalit\u00e0. Il paesaggio \u00e8 limpido e rarefatto, con una luminosit\u00e0 serena, che rappresenta l'ideale della quiete, intesa come conciliazione spirituale, idilliaca ed eremitica.\nTali sentimenti e un'analoga profondit\u00e0 di lettura ricorrono in opere successive come la \"Madonna col Bambino benedicente\" del Detroit Institute of Arts (1509) o la \"Madonna col Bambino\" di Brera (1510). Sebbene in entrambe la tenda torni a separare il gruppo sacro dal paesaggio, vi si legge una visione nuova, memore delle conquiste di Giorgione, dove gli elementi umani risultano fusi alla natura. Nella \"Madonna\" di Brera le analisi hanno rivelato l'assenza di disegno sotto il paesaggio, testimoniando una confidenza nel disporre la natura piena e totale. Vicina a questa opera \u00e8 anche una \"Madonna col Bambino\" alla Galleria Borghese di Roma, forse l'ultima versione pienamente autografa del soggetto.\nUltima fase.\nLa \"Pala di San Zaccaria\".\nLa \"Pala di San Zaccaria\", del 1505, segn\u00f2 l'inizio dell'ultima fase produttiva del pittore. In quest'opera Bellini, ormai settantacinquenne, riesce ancora a rinnovarsi accogliendo suggestioni dalle prime conquiste di Giorgione, legate al cosiddetto tonalismo. Con capacit\u00e0 e consapevolezza abbracci\u00f2 la nuova evoluzione artistica, assimilandola e piegandola, con estrema coerenza, alla propria poetica. In questa pala la struttura compositiva non si differenzia molto da quella della \"Pala di San Giobbe\", ma la presenza del paesaggio ai lati, ripreso da un'idea di Alvise Vivarini, genera una luce che ammorbidisce le forme, riscalda l'atmosfera e genera una nuova armonia fatta di piani ampi, macchie cromatiche e toni pacatamente contemplativi.\nOltre a questi elementi la pala si rif\u00e0 a Giorgione anche per citazioni dirette: san Pietro e san Girolamo, con le barbe dolcemente sfumate, rimandano infatti alla fisionomia di San Giuseppe nella \"Sacra Famiglia Benson\" del maestro di Castelfranco, mentre Santa Caterina, la seconda da sinistra, \u00e8 una ripresa letterale della Madonna nella stessa tavola.\nLa morte del fratello.\nIl 23 febbraio 1507 (1506 \"more veneto\"), secondo la notizia registrata da Marin Sanudo il Giovane, veniva sepolto Gentile Bellini; nell'appunto l'autore aggiunse una postilla secondo cui \"\u00e8 restato il fratello Zuan Belin, che \u00e8 pi\u00f9 excelente pitor de Italia\".\nIn quegli anni la capacit\u00e0 e l'autorevolezza di Giovanni in campo artistico a Venezia \u00e8 infatti fuori discussione, come anche la sua statura morale in generale. In una lettera del 1505 di Albrecht D\u00fcrer (allora in soggiorno a Venezia) all'amico Pirckheimer, si ricorda con orgoglio come fosse stato lodato in pubblico dal Bellini, il quale gli avrebbe anche richiesto qualche opera sua, da pagarsi bene: \"Tutti mi avevano detto che \u00e8 un grand'uomo, e infatti lo \u00e8\" - scrive D\u00fcrer a proposito di Giovanni - \"e io mi sento veramente amico suo. \u00c8 molto vecchio, ma certo \u00e8 ancora il miglior pittore di tutti\".\nAlla morte di Gentile eredita tutti i preziosi taccuini della bottega del padre Jacopo, con la condizione per\u00f2 di dedicarsi al completamento del grande telero con la \"Predica di san Marco\", avviato da Gentile nel 1504 per la Scuola Grande di San Marco. Tale nota si giustifica con una riluttanza del pittore ad occuparsi di scene narrative, legate ai grandi cicli, prediligendo piuttosto le allegorie e i soggetti religiosi.\nOpere profane.\nL'ultima produzione di Bellini \u00e8 caratterizzata dalla richiesta di soggetti profani, temi sempre pi\u00f9 cari alla ricca aristocrazia veneziana. In sostituzione del cognato Andrea Mantegna, deceduto nel 1506, dipinse per i Corner la \"Continenza di Scipione\", un monocromo in cui per\u00f2 la sua tecnica chiaroscurale soffusa scioglie il soggetto archeologico, infondendovi un'inedita dolcezza umana.\nLa sua fama, vasta ormai ben oltre i confini dello stato veneziano, ne fa oggetto di numerose richieste di privati, su soggetti rari nella sua produzione, legati alla letteratura e alla classicit\u00e0. In una lettera di Pietro Bembo a Isabella d'Este (1505), si apprende come l'anziano maestro sia pienamente partecipe del nuovo clima culturale, in cui l'artista \u00e8 ormai attivo anche nell'elaborazione tematica e iconografica del soggetto richiesto: \u00abla invenzione\u00bb scrive Bembo \u00abbisogner\u00e0 che l'accordi alla fantasia di lui che l'ha a fare, il quale ha piacere che molti segnati termini non si diano al suo stile, uso, come si dice, di sempre vagare a sua voglia nelle pitture\u00bb.\nAltri lavori successivi sono la \"Giovane donna nuda allo specchio\" (1515), in cui il soggetto idealmente erotico \u00e8 per\u00f2 risolto in una casta contemplazione, il \"Bacco fanciullo\" e soprattutto il \"Festino degli dei\".\nNello stesso periodo continua la produzione di pale d'altare, come un'ultima, commossa \"Piet\u00e0\" per la famiglia Martinengo, o i \"Santi Girolamo, Cristoforo e Ludovico di Tolosa\", opera ricca di spunti teologici.\nL'approccio di Bellini alle novit\u00e0 del tonalismo \u00e8 evidente in lavori come l\"Ebbrezza di No\u00e8\": la scena \u00e8 risolta con piani larghi di colore rossastro e violaceo, con una densa pastosit\u00e0 della materia pittorica, derivata dall'esempio di Giorgione; la composizione, che si svolge in orizzontale, \u00e8 resa viva dalla connessione apparentemente casuale di gesti che legano le figure l'una all'altra, ma non manca il ricorso a una preparazione tipicamente quattrocentesca, con un'attenta cura del disegno di base e uno studio dell'andamento prospettico di gomiti, mani e ginocchia. Ci\u00f2 garantisce all'artista una continuit\u00e0 stilistica e una straordinaria coerenza con la propria attivit\u00e0 precedente, dimostrando la sua straordinaria versatilit\u00e0 e capacit\u00e0 di adattamento, ancora alla soglia dei novant'anni.\nIl \"Festino degli Dei\".\nNel 1514 firm\u00f2 una delle sue ultime importanti commissioni, il \"Festino degli dei\", opera a soggetto profano, probabilmente derivata dai \"Fasti\" di Ovidio, che inaugur\u00f2 la serie di dipinti del camerino d'alabastro di Alfonso I d'Este. L'opera, ritoccata poi da Tiziano e da Dosso Dossi per adeguare il paesaggio agli altri dipinti della serie, e forse anche qualche attributo iconologico, tratta un soggetto raffinatamente erotico e lascivo, che il pittore risolse per\u00f2 con un approccio tutto sommato casto e misurato, tipico della sua poetica. Ormai sono estremamente evidenti i debiti verso il tonalismo, uniti a qualche durezza e qualche panneggio \"tagliente\" derivato dall'esempio di D\u00fcrer. Pare che lo stesso Bellini aggiunse particolari pi\u00f9 espliciti (come i seni nudi delle ninfe, il gesto azzardato di Nettuno al centro) per venire incontro alle richieste del committente.\nScrisse E. Siciliano sul dipinto: \u00abEppure, anche per le mani di altri, resta non sfiorata la purezza della poesia di Giovanni, che era quella di uomo che meditava [...] sulla bellezza dell'esserci dell'uomo al mondo\u00bb.\nLa morte.\nNel 1515 Bellini complet\u00f2 un ultimo dipinto, il \"Ritratto di fra' Teodoro da Urbino\", di austera intensit\u00e0, e inizi\u00f2 a lavorare al telero del \"Martirio di San Marco\", commissionatogli l'anno prima dalla Scuola Grande di San Marco, opera che rimase incompleta e venne completata, solo nel 1537, da Vittore Belliniano.\nIl 26 novembre 1516 Marin Sanudo annot\u00f2 nei suoi diari: \u00abSe intese, questa matina esser morto Zuan Belin, optimo pytor, [...] la cui fama \u00e8 nota per il mondo, et cussi vechio come l'era, dipenzeva per excellentia\u00bb. Giovanni era l'ultimo della sua generazione, dopo la scomparsa di Mantegna e Gentile Bellini; ma a differenza di questi ultimi, Giovanni non rest\u00f2 nella sua carriera sempre uguale a s\u00e9 stesso, cercando costantemente di aggiornarsi e di recepire le novit\u00e0. La sua intensa, ultra sessantennale carriera, sempre ai massimi livelli, fu infatti giocata interamente \"fra innovazione e conservazione\", come scrisse Pallucchini nel 1964.\nNella sua capacit\u00e0 di adattamento e ricezione del meglio che aveva intorno Bellini fu simile a Raffaello, rinnovandosi continuamente senza mai contraddire il legame con la propria tradizione, valorizzandolo anzi e facendone un punto di forza.\nCaratteristiche stilistiche.\nBellini coniuga il plasticismo metafisico di Piero della Francesca e il realismo umano di Antonello da Messina (non quello esasperato dei fiamminghi) con la profondit\u00e0 cromatica tipica dei veneti, aprendo la strada al cosiddetto \"tonalismo\" . Fu inoltre influenzato dal cognato Andrea Mantegna, che lo fece entrare in contatto con le innovazioni del Rinascimento fiorentino. Sempre Mantegna, con cui ha modo di lavorare a contatto nel soggiorno padovano, lo influenz\u00f2 nell'espressivit\u00e0 dei volti e nella forza emotiva che trasmettono i paesaggi sullo sfondo. A Padova, Bellini conobbe inoltre la scultura di Donatello, che in questo periodo imprimeva una carica espressionistica alla sua opera, avvicinandosi ad uno stile pi\u00f9 vicino all'ambiente del Nord.\nBellini port\u00f2 quindi grandi innovazioni nella pittura veneziana, quando il padre Jacopo e il fratello Gentile erano ancora legati alla ieraticit\u00e0 bizantina, e al tardogotico che a Venezia, nell'architettura, inizi\u00f2 a tramontare solo a partire dal 1470. In seguito accolse la chiara luminosit\u00e0 di Piero della Francesca e fu uno dei primi a comprendere le innovazioni atmosferiche di Antonello da Messina, che trasformavano la luce in un legante dorato tra le figure, capace di dare la sensazione della circolazione dell'aria.\nAncora, gi\u00e0 anziano, apprezz\u00f2 le qualit\u00e0 di artisti di passaggio in laguna, quali Leonardo da Vinci e Albrecht D\u00fcrer, assimilandone rispettivamente lo sfumato e il gusto nordico per il panneggio tagliente. Ma la sua conquista pi\u00f9 grande fu, ormai settantenne, di aver riconosciuto la portata della rivoluzione del tonalismo di Giorgione e, poco pi\u00f9 tardi, del giovane Tiziano, applicando il colore in campi pi\u00f9 ampi e pastosi, senza un confine netto dato dalla linea di contorno, e tendendo a fondere i soggetti col paesaggio che li circonda.\nCome Raffaello ottenne dall'estremo equilibrio un'estrema armonia: pi\u00f9 dell'urbinate per\u00f2 la stessa poesia era stata la principale ispirazione e il fine della sua arte.\nScrisse di lui Berenson: \u00abPer cinquant'anni guid\u00f2 la pittura veneziana di vittoria in vittoria, la trov\u00f2 che rompeva il suo guscio bizantino, minacciata di pietrificarsi sotto lo stillicidio di canoni pedanteschi, e la lasci\u00f2 nelle mani di Giorgione e di Tiziano, l'arte pi\u00f9 completamente umana di qualsiasi altra che il mondo occidentale conobbe mai dopo la decadenza della cultura greco-romana\u00bb.\nAllievi.\nSecondo una notizia del Vasari, non confermata da altre fonti, da Bellini si form\u00f2 Giorgione. Fra i suoi discepoli sicuri figurano Nicol\u00f2 Rondinelli e Marco Bello.\nNella cultura di massa.\n\"Bellini\" \u00e8 anche un famoso cocktail, inventato nel 1948 da Giuseppe Cipriani, proprietario e capo barista dell'Harry's Bar di Venezia e nominato tale proprio in onore del pittore. Il \"Bellini\" \u00e8 a base di vino bianco frizzante (usualmente del prosecco o dello spumante brut) e polpa frullata fresca di pesca bianca e ha un caratteristico colore rosato, che ricord\u00f2 a Cipriani il colore della toga di un santo in un dipinto del pittore veneziano. Il successo del \"Bellini\" indusse Cipriani ad ulteriori contaminazioni tra pittura ed enogastronomia, con l'invenzione nel 1950 del \"Carpaccio\", pietanza consistente in fettine sottilissime di controfiletto di manzo crudo disposte su un piatto e decorate alla Kandinsky, con una salsa che viene chiamata universale, cos\u00ec chiamato poich\u00e9 a Cipriani il colore della carne cruda ricordava i colori intensi dei quadri del pittore Vittore Carpaccio, delle cui opere si teneva in quel periodo una mostra nel Palazzo Ducale di Venezia.\nNella zona di Pesaro, dove il pittore soggiorn\u00f2 per realizzare la celebre pala, \"Giambl\u00e8n\" (Giambellino in dialetto locale) ha assunto per antonomasia il significato di \"persona trasandata\"."}
{"id": "1231347", "revid": "15756", "url": "https://it.wikipedia.org/wiki?curid=1231347", "title": "Scudo di Capitan America", "text": "Lo scudo di Capitan America (\"Captain America's shield\") \u00e8 un oggetto immaginario dei fumetti Marvel Comics comparso per la prima volta in \"Captain America Comics\" (Vol. 1) n. 1 (marzo 1941).\nLo scudo \u00e8 il principale strumento difensivo ed offensivo del supereroe Capitan America, raramente visto senza di esso. Nel corso degli anni il personaggio si \u00e8 servito di diversi scudi di varia composizione e design il primo dei quali, di forma triangolare, \u00e8 stato sostituito dopo una sola pubblicazione dalla Timely Comics, antesignana della Marvel, poich\u00e9 troppo simile al logo del personaggio MLJ Magazines The Shield, cosa che ha portato alla creazione del celebre scudo circolare che ha esordito in \"Captain America Comics\" (Vol. 1) n. 2 (aprile 1941).\nStoria.\nLo scudo originale.\nIl primo scudo con cui \u00e8 stato equipaggiato Capitan America dopo la sua trasformazione in supersoldato \u00e8 di forma triangolare, simile a un distintivo, realizzato in una lega antiproiettile e dipinto con due strisce verticali rosse, tre blu e quattro bianche nella met\u00e0 inferiore, e tre stelle bianche su fondo blu nella met\u00e0 superiore. Nel 1941, durante una missione nella nazione nordafricana di Wakanda, Capitan America collabora con re Azzuri il Saggio aiutandolo a respingere un'invasione nazista capeggiata dal Teschio Rosso e dal Barone Strucker, guadagnandosi il rispetto del sovrano ed ottenendo in dono un campione di vibranio, metallo con propriet\u00e0 d'assorbimento uniche tipico del luogo; colpito dal gesto Cap gli dona in cambio il suo scudo triangolare, che in seguito diviene tesoro nazionale del Wakanda.\nTornato negli Stati Uniti, Capitan America riceve un secondo scudo triangolare di cui si serve fino a quando non gli viene consegnata la versione di forma circolare, che da allora diviene la sua arma caratteristica, mentre il secondo scudo triangolare, come molti altri effetti personali di Rogers, viene custodito dal governo fino a quando l'eroe viene ritrovato tra i ghiacci e rianimato, dopodich\u00e9 riceve una teca nella magione dei Vendicatori finendo per essere distrutto da Mister Hyde durante l'assalto dei Signori del male del Barone Zemo che, tuttavia, molto tempo dopo lo recupera dal flusso temporale restituendolo all'eroe e facendo s\u00ec che, in seguito, sia consegnato a Eli Bradley (Patriot) dei Giovani Vendicatori.\nLo Smithsonian Institution realizza inoltre una copia perfetta dello scudo triangolare a scopo espositivo ma, dopo che Capitan America salva il museo da un attacco terroristico, la direzione glielo dona in segno di gratitudine; l'eroe a stelle e strisce si serve del suddetto scudo per un breve periodo, al termine del quale viene distrutto da un Kree.\nLo scudo circolare.\nLa versione pi\u00f9 caratteristica dello scudo, un disco di metallo leggermente concavo, virtualmente indistruttibile e divenuto immediatamente il pi\u00f9 usato nelle varie avventure del personaggio, viene commissionato dal governo statunitense al giovane scienziato esperto di metallurgia Myron MacLain, che compie numerosi esperimenti adoperando il campione di vibranio ottenuto da Cap in Wakanda senza per\u00f2 ottenere alcun risultato finch\u00e9, esausto dopo l'ennesimo fallimento, si addormenta nel suo laboratorio e, al suo risveglio, scopre che l'esperimento \u00e8 finalmente riuscito. Lo scienziato versa dunque la lega fusa in uno stampo destinato a fabbricare la botola della torretta di un carro armato ottenendo un disco, successivamente dipinto con cerchi concentrici rossi e bianchi culminanti in un tondo azzurro e una stella bianca nel centro. Lo scudo viene consegnato personalmente a Capitan America dal presidente Franklin D. Roosevelt\nIn tutta la sua vita MacLain non \u00e8 mai riuscito a scoprire il fattore esterno che ha portato alla riuscita dell'esperimento, ma i suoi tentativi di riprodurlo lo portano a creare l'indistruttibile lega nota come adamantio, difatti la lega in vibranio di cui \u00e8 composto lo scudo assomiglia all'adamantio primario, sebbene l'adamantio non contenga vibranio, cosa che lo rende virtualmente indistruttibile ed in grado di assorbire l'energia cinetica di qualsiasi colpo, senza danneggiarsi e senza ferire colui che lo regge. Inoltre, nel momento in cui lo scudo viene lanciato, anche dopo molti impatti successivi non perde n\u00e9 velocit\u00e0 n\u00e9 forza d'impatto.\nIn seguito alla morte di Capitan America, lo scudo viene preso in custodia da Tony Stark, neodirettore dello S.H.I.E.L.D., che cerca di convincere Clint Barton, uno dei pochi individui capaci di lanciarlo, a diventare il nuovo Cap, tuttavia l'arciere rifiuta l'offerta. Successivamente lo scudo viene rubato dal Soldato d'Inverno (Bucky Barnes) e Stark, per onorare le volont\u00e0 testamentarie di Steve Rogers, offre dunque a Bucky di tenere lo scudo e divenire il nuovo Capitan America, posizione che mantiene anche dopo il ritorno di Rogers dalla morte, in quanto questi decide di lasciare definitivamente lo scudo e il ruolo all'amico.\nNel momento in cui il passato di Bucky come Soldato d'Inverno viene rivelato all'opinione pubblica e questi simula la sua morte per poter tornare ad operare in clandestinit\u00e0, Steve torna a vestire i panni di Capitan America; nella successiva battaglia con il Serpente, lo scudo dell'eroe viene spezzato. ma in seguito i nani di Asgard lo riparano, infondendovi alcuni innesti di Uru e rendendolo persino pi\u00f9 resistente di prima, sebbene rimanga una sottile crepa superficiale che Cap decide di tenere reputando che \"gli fornisca carattere\", ma che nelle storie successive non \u00e8 quasi mai stata rappresentata nuovamente.\nDistruggere l'indistruttibile.\nNel corso della sua storia editoriale lo scudo \u00e8 stato danneggiato o distrutto solo cinque volte e in tutti i casi sono stati necessari poteri di livello cosmico, in grado di manipolare la materia su vastissima scala:\nAltre versioni.\nAge of Ultron.\nNella realt\u00e0 alternativa di \"Age of Ultron\", lo scudo di Capitan America \u00e8 stato distrutto da Ultron e le sue schiere di androidi.\nFuturo imperfetto.\nNella realt\u00e0 di \"Futuro imperfetto\", dove una versione deviata di Hulk nota come \"Il Maestro\" ha conquistato il mondo, Mjolnir \u00e8 una delle molte reliquie dei Vendicatori custodite dall'anziano Rick Jones. Giunto nella suddetta linea temporale il Gigante di Giada del presente utilizza lo scudo nello scontro finale con la sua controparte malvagia.\nGuardiani della Galassia.\nNella linea temporale dei \"Guardiani della Galassia\", lo scudo \u00e8 brandito da Major Victory.\nMangaverse.\nNel \"Marvel Mangaverse\", Capitan America si serve di uno scudo fotonico mentre le sue guardie del corpo hanno degli scudi d'acciaio.\nUltimate.\nNell'universo Ultimate Capitan America usa uno scudo di puro adamantio, sebbene tale metallo non abbia le stesse propriet\u00e0 e la stessa resistenza che possiede nell'universo classico e difatti venga distrutto da Gregory Stark usando il martello di Thor, portando Cap a sostituirlo con un altro scudo.\nVecchio Logan.\nNel futuro alternativo di \"Vecchio Logan\", il Teschio Rosso ha organizzato un'alleanza tra tutti i supercriminali della Terra sconfigge qualunque supereroe e, dopo aver ucciso Capitan America s'impossessa del suo costume e dello scudo, che mette in una teca come trofeo di guerra da cui, in seguito, Logan lo recupera utilizzandolo per decapitare il Teschio.\nVendicatori/JLA.\nNel crossover \"Vendicatori/JLA\", Capitan America presta il suo indistruttibile scudo a Superman durante l'assalto finale a Krona. L'Uomo D'Acciaio, rimasto impressionato dalla forza dello scudo, chiede se ne esistono altri esemplari ma Thor gli risponde che in nessun universo se ne trova uno uguale.\nAltri media.\nVideogiochi.\nLo scudo compare in tutti i videogiochi in cui \u00e8 presente Capitan America:"}
{"id": "1231348", "revid": "2301", "url": "https://it.wikipedia.org/wiki?curid=1231348", "title": "Divinazione binaria", "text": "La divinazione binaria \u00e8 un gioco matematico automatico per indovinare un numero, tramite alcune domande prefissate che si basano sul sistema binario.\nFunzionamento.\nScelto un numero all'interno di un intervallo, ogni domanda \u00e8 \"nascostamente\" volta ad individuare una cifra della sua scrittura in base 2. Le domande sono poste in modo implicito e chiedono semplicemente se il numero appartiene ad un dato insieme.\nLa successione di risposte \"s\u00ec\" e \"no\" per le domande fornisce quindi la scrittura binaria in \"1\" e \"0\" per il numero da indovinare.\nSenza bisogno di conoscere la scrittura in base 2, il numero pu\u00f2 essere ottenuto attribuendo ad ogni domanda un \"valore\" doppio della precedente: la prima domanda vale 1, la seconda 2, la terza 4, la quarta 8, e cos\u00ec via. Sommando le domande a cui \u00e8 stata data una risposta positiva si trova il numero da indovinare.\nPi\u00f9 precisamente, la prima domanda chiede se il numero sia pari o dispari, ovvero se la sua scrittura binaria finisca con 0 o con 1. La seconda domanda chiede se il numero \u00e8 del tipo \"4k\" o \"4k+1\" oppure del tipo \"4k+2\" o \"4k+2+1\", quindi se la sua penultima cifra, sempre in base due, sia 0 o 1. Ogni domanda successiva scopre una nuova cifra. Con \"n\" domande \u00e8 quindi possibile scoprire un qualunque numero scelto a caso nell'intervallo tra \"0\" e formula_1 (la cui scrittura in base binaria \u00e8 11...11, con la cifra 1 ripetuta \"n\" volte). Viceversa, per indovinare un numero tra \"0\" e \"N\" servono almeno formula_2 domande.\nEsempio di gioco.\nPer indovinare un numero compreso tra 0 e 15 bastano quattro domande che, secondo questo metodo, chiedono se il numero sia compreso o meno nei seguenti insiemi:\nCon il numero 11, per esempio, le risposte nell'ordine saranno: s\u00ec, s\u00ec, no, s\u00ec. Sommando dunque i valori corrispondenti ad ogni domanda si ottiene esattamente 1+2+8 = 11.\nVarianti.\nApplicando una permutazione ai numeri dell'intervallo, \u00e8 possibile assegnare ad ogni numero un diverso \"codice\" di zeri e uni, ovvero di risposte affermative e negative. In questo modo si possono ottenere tutti i sistemi che permettono di indovinare il numero utilizzando un numero minimo di domande prefissate: tramite ogni domanda \u00e8 infatti possibile escludere (circa) met\u00e0 dei numeri e ridurre di (circa) met\u00e0 l'insieme in cui si trova il numero da indovinare."}
{"id": "1231359", "revid": "125577500", "url": "https://it.wikipedia.org/wiki?curid=1231359", "title": "Alfred Sisley", "text": "Di scuola impressionista, nacque, visse e lavor\u00f2 sempre in Francia, per cui \u00e8 spesso considerato un artista francese.\nBiografia.\nUn aspirante commerciante.\nAlfred Sisley nacque il 30 ottobre 1839 a Parigi, al n. 19 di rue des Trois Bornes, da genitori inglesi della buona borghesia britannica, stabilitisi nella capitale francese nel 1836 alla ricerca di fortuna. Il padre, William Sisley (1799-1879), era il direttore della filiale parigina di una fiorente ditta di Londra specializzata nel commercio di guarnizioni di lusso per i sarti e nella produzione di confezioni di abiti da donna. Sua madre, Felicia Sell (1808-1866), si interessava pi\u00f9 che altro alla buona musica ed alla vita di societ\u00e0.\nSisley fu dunque battezzato il 31 ottobre 1840 dal pastore Athanase Coquerel nella chiesa riformata di Parigi, con tutta probabilit\u00e0 la chiesa protestante dell'Oratorio del Louvre. Quando il giovane Alfred comp\u00ec diciotto anni i genitori, come era consuetudine per una famiglia dell'alta borghesia dell'epoca, lo mandarono a studiare a Londra per indirizzarlo alla carriera commerciale. L'apprendistato commerciale di Sisley dur\u00f2 quattro anni: dal punto di vista paterno questo soggiorno londinese si rivel\u00f2 un vero e proprio fallimento, in quanto il giovane dimostr\u00f2 subito di avere poco fiuto per gli affari. Fu proprio a Londra, tuttavia, che Sisley si avvicin\u00f2 alla pittura, avendo modo di fruire del ricchissimo patrimonio artistico della National Gallery. Dell'influenza dei pittori inglesi dei secoli XVIII e XIX, perdurata in maniera lunga e duratura in Sisley, se ne parler\u00e0 pi\u00f9 approfonditamente nel paragrafo Fonti d'ispirazione.\nL'approdo impressionista.\nSisley torn\u00f2 in Francia nel 1861 e i genitori, nonostante l'assenza di precedenti in famiglia, gli concessero di abbandonare il mondo del commercio per dedicarsi all'arte. La scelta di intraprendere la carriera artistica fu dunque subito assecondata dal padre, nonostante la sua primitiva volont\u00e0 di fare del figlio un commerciante di beni di lusso, proprio come lui. Fu allora che Alfred entr\u00f2 nell'atelier di Charles Gleyre, dove venne iniziato alla pratica del disegno e dove conobbe Renoir, Monet e Fr\u00e9d\u00e9ric Bazille, giovani con i quali intrecci\u00f2 un'amicizia alimentata da una stima intensa e vicendevole.\nMa la concezione che Gleyre aveva del paesaggio non convinceva i suoi allievi, essendo cos\u00ec diversa dalla percezione che essi ne avevano. Cos\u00ec i quattro amici lasciarono lo studio del maestro nel marzo del 1863 per andare a lavorare all'aperto, piantando i loro cavalletti nel bosco di Fontainebleau, a Chailly-en-Bi\u00e8re, a Barbizon o a Marlotte. Questa prima esperienza di lavoro in gruppo, ripetuta con entusiasmo nel luglio 1865, un\u00ec ancora di pi\u00f9 i quattro artisti, li stimol\u00f2 e preannunci\u00f2 la loro battaglia per la nuova pittura impressionista, lo stesso anno in cui fu aperto il celebre \"Salon des Refus\u00e9s\" [Salon dei rifiutati]. Sisley, d'altronde, era molto apprezzato dai suoi amici, che ne ammiravano fervorosamente il suo grande senso dell'umorismo, i suoi scherzi, il suo amore per la musica e per le belle donne. Sisley, infatti, aveva conosciuto nel frattempo Marie-Eug\u00e9nie Lescouezec, giovane parigina originaria di Toul, con la quale intrecci\u00f2 una relazione sentimentale nel 1866. Della loro unione, coronata da Pierre (morto celibe nel 1939) e Jeanne-Ad\u00e8le (divenuta in seguito Madame Dietsh), ci rimane una rimarchevole testimonianza pittorica in \"I coniugi Sisley\", olio eseguito da Renoir nel 1868, due anni dopo il loro primo incontro.\nTutelato dalle ricchezze familiari Sisley pot\u00e9 godersi fino in fondo il matrimonio appena contratto oltre che dedicarsi alla pittura con grande serenit\u00e0. Sistematosi con Marie-Eug\u00e9nie a Parigi, egli si divideva tra un'intensa attivit\u00e0 pittorica e le frequentazioni concesse da una grande citt\u00e0: celebri le riunioni del tutto informali, quasi salottiere, che si tenevano al Caf\u00e9 Guerbois sotto il presidio di \u00c9douard Manet, capofila della nuova generazione di pittori, dove artisti e critici d'arte animavano vivaci discussioni ed esploravano nuove soluzioni stilistiche, tecniche e tematiche. Sisley sal\u00ec con gioia sulla palpitante giostra parigina, feconda di scambi culturali e fonte di esaltanti emulazioni che Zola descrisse assai bene nel suo romanzo \"L'Opera\", ispirato volutamente alla vita degli impressionisti. Egli, tuttavia, sub\u00ec anche il fascino della campagna e effettu\u00f2 numerosi soggiorni in campagna nei dintorni di Parigi per poter dipingere all'esterno, a contatto con la natura o, come si diceva, \"en plein air\".\nNel 1871, a seguito della guerra franco-prussiana, il padre di Sisley incapp\u00f2 in una serie di affari sbagliati e l'intera famiglia sub\u00ec un dissesto economico. Da quel momento la vita di Sisley cambi\u00f2: non pi\u00f9 sostenuto dalle finanze paterne, egli avrebbe dovuto sostentarsi solo con i proventi dei suoi lavori, cercando naturalmente di ricavarne il pi\u00f9 possibile. Durante il sanguinoso periodo della Comune di Parigi si ritir\u00f2 con la famiglia a Voisins-Louveciennes, recandosi spesso nel bosco di Marly-le-Roi in compagnia del suo vicino e amico Auguste Renoir. Tornato a Parigi, ebbe la sgradevole sorpresa di trovare la sua casa saccheggiata e distrutte moltissime tele che vi aveva lasciato: nonostante queste traumatiche esperienze, Sisley era un artista totalmente immerso nella sua vocazione e perci\u00f2 continu\u00f2 a lavorare alacremente. Nel 1874, oltre a suggellare il suo impegno impressionista con la partecipazione alla prima mostra del gruppo, fece un breve viaggio in Inghilterra e realizz\u00f2 una serie di vedute del Tamigi da una localit\u00e0 nei pressi di Hampton. Torn\u00f2 in Gran Bretagna nel 1881, sempre per breve tempo, ma non ebbe occasione di dipingere. Occorrer\u00e0 attendere il 1897 per vederlo ancora all'opera nella terra della sua famiglia, ma che Sisley non riusc\u00ec mai a considerare come la sua autentica patria.\nIl periodo dell'indipendenza e dell'affermazione.\nNel 1880 Sisley si trasfer\u00ec in una casa a Moret-sur-Loing, conquistato dalla campagna placida e verdeggiante di quella regione, alla \nquale rimase affezionato per tutta la vita. Furono giorni sereni, e nel 1887 sua moglie Marie-Eug\u00e9nie si lasci\u00f2 persino ritrarre da un pittore australiano, John Peter Russel. Ma proprio in quel periodo il gruppo degli impressionisti cominci\u00f2 a disperdersi. Dopo l'abbandono delle mostre impressioniste da parte di C\u00e9zanne e poi di Monet, ognuno si preoccup\u00f2 di trovare da solo la propria strada, ubbidendo esclusivamente alla propria sensibilit\u00e0.\nSi inaugur\u00f2 cos\u00ec per Sisley un periodo buio e solitario, a causa del suo carattere schivo e pi\u00f9 incline alla riflessione e allo studio che non alle relazioni sociali, specie se a sfondo commerciale. Egli era anche poco abile nell'amministrare se stesso e il suo lavoro, e nel farsi apprezzare adeguatamente dalla critica e dal pubblico: una volta dileguatosi il collante impressionista, tuttavia, era imprescindibile per lui organizzare mostre personali, in modo da farsi conoscere e apprezzare. Cos\u00ec fece nel 1881, alla \"Vie Moderne\" con ben quattordici quadri, e poi nel 1883, nella galleria di Paul Durand-Ruel, subito dopo quelle di Monet, Renoir e Pissarro, con un totale di ben settanta quadri. Il successo, tuttavia, non era sempre a portata di mano, e le opere di Sisley che Durand-Ruel inviava a Londra, a Boston, a Berlino o a Rotterdam non diedero i frutti sperati. Nel 1882 si tenne inoltre la settima mostra impressionista che vide la ricostituzione del gruppo iniziale degli artisti (Monet, Renoir, Sisley, Pissarro, C\u00e9zanne, e gli altri). Questo riaccostamento fu per\u00f2 l'ultimo; infatti nella mostra seguente, l'ottava e conclusiva, mancarono le opere di Sisley, di Monet, di Renoir e di C\u00e9zanne.\nNel 1884, Sisley rifiut\u00f2 due proposte di esposizioni fattegli da Durand-Ruel, ma poi, costretto dalle sue precarie condizioni finanziarie, nel 1885 gli chiese aiuto, accettando di partecipare a due mostre collettive a New York nel 1886. L'iniziativa ebbe successo e fu il primo segnale del tardivo riconoscimento dell'Impressionismo. Nel 1889, mentre Durand-Ruel gli proponeva una personale nella sua nuova galleria di New York, appena aperta, egli si rivolse anche ad altri mercanti, come Georges Petit, con cui collaborava gi\u00e0 da qualche anno, seguendo l'esempio di Monet e di altri suoi amici. Il contratto con Petit si rivel\u00f2 proficuo e Sisley conobbe il successo anche nella seconda esposizione internazionale, organizzata sempre da Petit. Cos\u00ec, fra alti e bassi, Sisley riusc\u00ec in qualche modo a mantenersi.\nQuesto crescente successo fu accompagnato anche da riconoscimenti ufficiali. Risale al 1890 l'ammissione come membro associato alla \"Soci\u00e9t\u00e9 nationale des Beaux-Arts\": per il pittore questo fu un traguardo e un riconoscimento molto importante perch\u00e9 gli assicur\u00f2 una certa continuit\u00e0 espositiva e quindi finanziaria. Sisley infatti pot\u00e9 esporre le sue opere tutti gli anni e per tutta la vita, esclusi il 1895 e il 1896. L'accoglienza riservata alle sue tele, tuttavia, fu molto ondivaga e, malgrado i caldi elogi di Adolphe Tavernin, fu spesso costretto a fronteggiare critiche indignate e virulente. Basti leggere il seguente commento di Gustave Geffroy:\nE infatti Sisley non conobbe mai il successo e le gratificazioni che ottennero altri esponenti dell'impressionismo, come Renoir, Manet o Degas. Del resto, anche Pissarro sub\u00ec la stessa sorte; in una lettera al figlio Lucien scriveva nel 1899: \u00abio resto, al pari di Sisley, come una sorta di coda, di appendice dell'impressionismo\u00bb. Delle sfortunate vicende critiche di Sisley se ne parler\u00e0, per l'appunto, nel paragrafo \"Fortuna critica\".\nUltimi anni.\nDurante gli ultimi anni di vita la sua salute mostr\u00f2 i segni di un declino precoce, ed egli soffr\u00ec di attacchi reumatici assai dolorosi. Nel dicembre del 1896 Georges Petit organizz\u00f2 per lui una grande retrospettiva nella sua galleria di Rue di S\u00e8ze. Sisley si diede molto da fare per mettere assieme il maggior numero di opere, anche quelle presenti in varie collezioni private, ma, alla fine, la mostra apr\u00ec con quarantasei quadri ad olio e sei pastelli. Soltanto i critici Ars\u00e8ne Alexandre e Adolphe Tavernier ne parlarono sulla stampa e neanche una tela fu venduta. Per Sisley fu un'esperienza dolorosa e mortificante. L'anno seguente, tuttavia, fu invitato a trascorrere l'estate in Gran Bretagna con Eug\u00e9nie, prima a Londra e poi a Penarth, presso Cardiff. Questo soggiorno inglese costitu\u00ec per Sisley l'ultimo barlume di grande creativit\u00e0: in Galles Sisley dipinse le falesie, le scogliere, i grandi dirupi, le onde del mare. Un insperato ritorno di giovinezza sembrava profilarsi: era il 1897.\nTornato in Francia in ottobre, tent\u00f2 di realizzare un suo vecchio sogno, quello di acquisire la cittadinanza francese, ma la sua domanda non fu presa in considerazione. Prov\u00f2 ancora una volta, allegando un rapporto della Polizia, ma i suoi desideri non furono esauditi per via della perdita di alcuni documenti e dell'inerzia della macchina burocratica francese. Il colpo pi\u00f9 duro, tuttavia, sopraggiunse l'8 ottobre del 1898 con la morte dell'amata Marie-Eug\u00e9nie: le energie sia creative che vitali si frantumarono, e il pittore non trov\u00f2 pi\u00f9 la forza di reagire. Le sue condizioni peggiorarono sempre di pi\u00f9, sia fisicamente che psicologicamente, finch\u00e9 un tumore maligno gli lacer\u00f2 la gola. Dalle lettere che egli inviava al suo medico si pu\u00f2 immaginare, giorno per giorno, quale fu il calvario della sua fine. Sisley visse davvero amaramente il suo crepuscolo umano, tanto che alcune settimane prima di morire scrisse: \u00absono sfinito dal dolore e dal fardello di una debolezza che non ho pi\u00f9 l'energia per combattere\u00bb. Fece chiamare Monet, gli raccomand\u00f2 i suoi figli e gli disse addio. Il 29 gennaio del 1899, a soli cinquantanove anni, Alfred Sisley si spense nella sua casa. Fu sepolto nel cimitero di Moret-sur-Loing, sotto un cielo grigio e gelido. Erano presenti Renoir, Monet e Adolphe Tavernier, accorsi da Parigi per l'ultimo saluto.\nStile.\nTra i pi\u00f9 grandi protagonisti dell'epopea impressionista, Alfred Sisley fu uno degli interpreti pi\u00f9 lucidi e risoluti dei principi in base ai quali era nato il movimento: da \u00abvero impressionista\u00bb, come disse di lui Camille Pissarro, egli rinunci\u00f2 alle pennellate fluide e lungamente studiate distintive dei dipinti accademici e adott\u00f2 tocchi virgolati rapidi e staccati, idonei per cogliere l'estrema mobilit\u00e0 della luce e degli effetti cromatici. Partendo dal presupposto scientifico che la luce era l'elemento indispensabile della visione, infatti, Sisley comprese che ogni paesaggio assume una gamma cromatica pi\u00f9 o meno vivida in relazione alla quantit\u00e0 di luce che lo colpisce e alla presenza o meno di altri colori che, a loro volta, si accostano o si mescolano, smorzandosi reciprocamente o reciprocamente esaltandosi.\nPrendendo spunto da queste premesse e dalle teorie scientifiche contemporanee il pittore arriv\u00f2 inoltre a rinnegare l'esistenza del colore locale, in quanto ogni colore non \u00e8 un'entit\u00e0 autonoma bens\u00ec nasce dall'influenza degli altri colori contigui in un concatenamento reciproco. Ecco, allora, che Sisley non descrive le ombre con il nero, cos\u00ec come imponeva la tradizione, bens\u00ec adottava una gamma di azzurri, viola e lilla: analogamente, nei suoi dipinti la luce solare non \u00e8 pi\u00f9 bianca, bens\u00ec appare con sfumature ambrate. Sisley, inoltre, esaltava le potenzialit\u00e0 cromatiche dei propri dipinti praticando la pratica \"en plein air\" con un'intransigenza tutta impressionista, immergendosi totalmente nell'ambiente naturale: era solo in questo modo che si poteva ricevere con immediatezza l'autenticit\u00e0 e la pienezza della luce del sole, impossibile da cristallizzare al chiuso degli \"atelier\". Ogni accortezza fu osservata da Sisley per ottimizzare la resa della luce: basti pensare che, prima di intervenire sul quadro a livello d'opera d'arte egli era solito sbiancarne la tela con mestica bianca o crema, cos\u00ec da aumentarne la luminosit\u00e0 e la trasparenza mediante un'\u00abinterferenza luministica\u00bb proveniente dal basso.\nAnche quando verso la fine degli anni 1880 l'Impressionismo aveva da tempo esaurito ogni sua spinta propulsiva Sisley rimase saldamente ancorato ai principi fondatori del movimento. Anche lui, seppur in maniera minore, sub\u00ec tuttavia l'urto di questa \u00abcrisi dell'Impressionismo\u00bb e cerc\u00f2 di manifestare la solidit\u00e0 e la stabilit\u00e0 delle cose in maniera pi\u00f9 consapevole. Per perseguire questo fine ricorse a una vasta gamma di espedienti, introducendo ad esempio una quinta arborea in primo piano, o magari spingendo il paesaggio in profondit\u00e0 o oltre i margini della tela, o ancora mediante una diversificazione delle pennellate, pi\u00f9 o meno corpose o luminose in relazione al piano: sono tutti accorgimenti di cui si serve per concretizzare la luce e i colori che vibrano nelle sue composizioni. in spazi e volumi di compatta solidit\u00e0. Cos\u00ec come gli Impressionisti, inoltre, Sisley si leg\u00f2 soprattutto a soggetti contemporanei, perlopi\u00f9 di stampo paesaggistico: di questo, tuttavia, se ne parler\u00e0 pi\u00f9 approfonditamente nel paragrafo \"Contenuti\".\nDate queste premesse sembrerebbe quasi giustificato dare per certa la fede impressionista di Sisley: la sua fisionomia artistica, tuttavia, \u00e8 ben pi\u00f9 complessa, come hanno avuto modo di notare diversi critici. \u00abCi\u00f2 che promana [dall\"'oeuvre\" di Sisley] \u00e8 una grande impressione di freschezza e un'evidente gioia di dipingere, senza secondi fini. Non bisogna chiedere a Sisley la potente audacia di Monet, la squisita raffinatezza di Renoir. Sisley dipinge con piacere e per il piacere di dipingere\u00bb: osservava il critico Ars\u00e8ne Alexander sul \"Figaro\" del 7 febbraio 1897, rilevando alcuni sostanziali differenze intercorrenti tra Sisley e alcuni tra i pi\u00f9 illustri pittori impressionisti. Altri critici, invece, individuavano precise tangenze stilistiche tra la produzione di Sisley e quella di Monet, considerando tuttavia la prima una versione pi\u00f9 evanescente e genuina della seconda. Nel 1873, ad esempio, Silvestre aveva scritto: \u00abA prima vista \u00e8 difficile decidere cosa distingua la pittura di Monsieur Monet da quella di Monsieur Sisley [...] Un po' di attenzione chiarisce presto che [degli impressionisti] monsieur Monet \u00e8 il pi\u00f9 abile e audace. Monsieur Sisley il pi\u00f9 armonioso e timido\u00bb. La differenza pi\u00f9 grande che disgiunse Sisley dai suoi colleghi fu il differente relazionarsi con le figure, intese sia come ritratti che come componenti principali di un paesaggio. Anche Monet, per esempio, era poco attratto dalle fisionomie, ma non manc\u00f2 di esplorarle in un \"Autoritratto\" e in diversi \"Studi di figura en plein air\": Renoir, anche prima della svolta \"aigre\", pure si ciment\u00f2 nella ritrattistica, dando vita a dipinto come \"I coniugi Sisley\" e o \"Diana cacciatrice\". Sisley, al contrario, mosse da un completo disinteresse per la rappresentazione della figura e consacr\u00f2 la propria autobiografia artistica alla pittura di paesaggio, come vedremo ora nel prossimo paragrafo.\nContenuti.\nSisley \u00e8 stato uno dei pi\u00f9 fini paesaggisti del diciannovesimo secolo. Egli era particolarmente interessato al repertorio dei paesaggi offerto da quei luoghi ai quali era legato dal suo personale vissuto esistenziale: Louveciennes, Marly-le-Roi, S\u00e8vres, Veneux-Nadon e Moret-sur-Loing, con le campagne immediatamente circostanti, furono tutti luoghi ai quali Sisley intrecci\u00f2 un legame saldo e duraturo, spesse volte denso di forti coinvolgimenti sentimentali. Sisley, soprannominato da Ars\u00e8ne Alexandre \u00abil maestro di Moret\u00bb, era perfettamente consapevole di questa sua peculiarit\u00e0 e una volta scrisse: \u00abA Moret, in questa campagna di folti boschi ed alti pioppi, le acque della Loing, cos\u00ec belle, cos\u00ec luminose, cos\u00ec mutevoli; a Moret senza dubbio la mia arte si \u00e8 alquanto sviluppata [...]. In realt\u00e0 non lascer\u00f2 mai questo piccolo luogo cos\u00ec pittoresco\u00bb. Nonostante le sue origini e la sua nazionalit\u00e0 ufficiale, la vita e l'opera di Alfred Sisley testimoniano in effetti un tale attaccamento, territoriale e culturale, alla terra di Francia da rendere forse legittimo, al di l\u00e0 delle convenzioni istituzionali, il considerare questo straordinario pittore come un artista francese.\nPer Monet, ad esempio, i paesaggi erano un mero pretesto per collaudare nuovi valori cromatici e luminosi. Sisley non condivise mai l'atteggiamento del collega e preferiva piuttosto esplorare nei propri dipinti il carattere unico di ogni sobborgo e dei relativi dintorni. Ecco, allora, che ogni qual volta Sisley si stabiliva in un nuovo villaggio lavorava a pi\u00f9 opere contemporaneamente, riprononendo tutti quei valori compositivi, luministici e cromatici che portavano a una conoscenza approfondita di quel determinato luogo geografico. Fu cos\u00ec che Sisley s'impegn\u00f2, sull'esempio di Monet, in vere e proprie serie o \"suites\" di quadri che rappresentavano il medesimo soggetto visto in differenti ore della giornata (le vecchie case di Saint-Mamm\u00e9s, i sentieri fra le dune, i viali lungo il Loing, la chiesa di Moret, e altri ancora): \u00abqueste ricerche\u00bb osserva la Stevens \u00abvenivano annotate in sequenze di paesaggi che, se considerate insieme nell'arco di un certo periodo, offrono una mappa \"visiva\" della zona di volta in volta prescelta\u00bb.\nQuest'impulso a realizzare registrazioni visive dei vari villaggi francesi e delle relative campagne fu accompagnato da una serie di importanti accorgimenti tematici. Pittore di strade, Sisley fu ancor pi\u00f9 pittore di acque, di fiumi dal corso tranquillo e dalle rive ricche di fogliame dolcemente agitato. Spesso dalle sue opere emana, per questo, una sensazione di calma e di serenit\u00e0. Fu solo dopo suo soggiorno a Penarth, in Inghilterra, che egli inizi\u00f2 a misurarsi con la vivace fenomenologia di una natura grandiosa, dipingendo gli strapiombi e i roccioni contro i quali s'infrangevano i marosi. Questa monumentalit\u00e0 \u00e8 trasferita sulla tela, e si ha l'impressione che Sisley fosse quasi stregato e sopraffatto da una natura cos\u00ec vigorosa. Geffroy cos\u00ec riassume:\nDa buon impressionista Sisley non trascur\u00f2 mai neanche il tempo, l'attimo e il suo movimento, caro a tutti i suoi colleghi. Egli am\u00f2 ritrarre con grande trasporto poetico le stagioni, i cambiamenti dell'atmosfera, le ore del giorno. Un'altra componente essenziale dell'arte di Sisley \u00e8 proprio il cielo, elemento che pur sembrando apparentemente insipido \u00e8 in realt\u00e0 meravigliosamente mutevole, essendo suscettibile a variazioni meteorologiche, climatiche e luministiche pressoch\u00e9 infinite. Egli lo tratt\u00f2 con la cura e l'attenzione di una verit\u00e0 spaziale. Il cielo occupa il pi\u00f9 delle volte i tre quarti della tela e l'artista lo considera effettivamente come \u00abqualcosa che non pu\u00f2 essere solo uno sfondo. Al contrario, esso contribuisce non soltanto a dare profondit\u00e0 ai suoi piani (perch\u00e9 il cielo ha i suoi piani, cos\u00ec come li hanno le terre) ma, mediante la sua forma e per mezzo della sua collocazione in rapporto all'effetto o alla composizione del quadro, esso crea il movimento\u00bb.\nFonti d'ispirazione.\nConstable, Lorrain, l'arte giapponese.\nSono diverse le fonti d'ispirazioni alle quali Sisley si \u00e8 rivolto nel corso della sua vicenda pittorica. Gli esordi pittorici di Sisley sono suffragati dall'attento studio dei quadri esposti nella National Gallery di Londra, la quale gi\u00e0 nel 1857 \u2013 anno in cui l'aspirante pittore si rec\u00f2 per la prima volta in Inghilterra - possedeva una collezione pi\u00f9 che rispettabile. L\u00ec Sisley si sofferm\u00f2 a lungo sulle opere di alcuni maestri del Settecento, come Thomas Gainsborough, e sui dipinti di John Crome, pittore animato da una grande predilezione per la pittura di paesaggio. Simpatizz\u00f2 molto anche con William Turner, autore di paesaggi sublimi dai colori luminosi ed accecanti. Fu John Constable, tuttavia, l'artista che pi\u00f9 di tutti rivest\u00ec una funzione determinante nel bagaglio figurativo di Sisley, sul quale fiss\u00f2 un'impronta duratura e indelebile. Sisley fu molto colpito dalla pittura affabile e discorsiva di Constable, spesso incentrata su soggetti umili e veritieri come \u00absalici, vecchi e decadenti argini, pali limacciosi o muri decadenti\u00bb, come lui stesso rilev\u00f2 ammirandone un quadro. Anche Constable, come Sisley, era assai fedele ai luoghi cui era personalmente affezionato (come la campagna del Suffolk, che conosceva sin dall'infanzia). Egli, inoltre, accordava un'ampia rilevanza al cielo (\u00ab\u00c8 molto difficile \u2013 scriveva al riguardo \u2013 indicare una categoria di paesaggio in cui il cielo non sia l'elemento chiave\u00bb) e ne indagava con grandissima sensibilit\u00e0 gli effetti cromatici e luminosi: Sisley in questo si sarebbe rivelato un suo degnissimo apostolo, come si \u00e8 visto nel precedente paragrafo. \nPrendendo le mosse dalla sua predisposizione per la pittura di paesaggio Sisley si \u00e8 dovuto dunque necessariamente confrontare con quanti, prima di lui, si erano gi\u00e0 cimentati con questo genere pittorico. Inevitabile fu lo studio delle opere di Claude Lorrain, uno tra i pi\u00f9 grandi iniziatori della pittura di paesaggio: Sisley, tuttavia, avvers\u00f2 le opere di questo maestro con grande tenacia. Lorrain fu infatti molto attento agli effetti della luce, in maniera analoga, si potrebbe dire, agli Impressionisti: Lorrain, tuttavia, se ne serv\u00ec per attuare un processo di idealizzazione del dato naturalistico, ovviamente non compatibile con gli intenti naturalistici assunti dagli Impressionisti, che \u2013 com'\u00e8 noto \u2013 si allontanarono dalla tradizione paesaggistica classica per ricercare la tangibilit\u00e0 e la singolarit\u00e0 del reale.\nNon meno rilevante fu l'influenza esercitata su Sisley dall'arte giapponese, consacrata a uno sfolgorante successo in ambito europeo in seguito all'intensificazione dei commerci con l'Oriente. Si paragonino, a titolo di esempio, le due seguenti opere:\nLa scuola di Barbizon.\nSisley si inser\u00ec con grande entusiasmo nella traccia di Jean-Baptiste Camille Corot, Th\u00e9odore Rousseau e Charles-Fran\u00e7ois Daubigny, pittori che distaccarono la pittura di paesaggio dagli schemi accademici e si rapportarono con la natura in maniera pi\u00f9 sincera e diretta. Da Rousseau Sisley impar\u00f2 ad apprezzare la modestia dei soggetti agresti, sul tipo di quelli proposti nei paesaggi di La Celle-Saint-Cloud.\nAncora pi\u00f9 pregnante fu l'influenza esercitata da Daubigny, dal quale Sisley deriv\u00f2 la maestria nell'intessere riprodurre i riverberi della luce solare sugli spechi d'acqua, particolarmente evidente in dipinti come \"Inondazione a Port-Marly\". \u00abTutte queste tele [di Sisley] soffuse di luce sottile e soave in cui sono immersi la terra, le colline, i villaggi, mentre l'acqua dalle trasparenze lievi cambia i suoi riflessi morbidamente satinati col cielo sempre ammirevolmente studiato e reso\u00bb: queste sono le parole di Adolphe Tavernier, critico d'arte prodigo di plausi verso l'identit\u00e0 materica tra luce e acqua presente nelle opere del pittore francese. Significativo anche il giudizio di Julia May Ady, espresso nel 1897: \u00abSisley, il Daubigny del gruppo, dipinge impressioni di scene fluviali, con le canne che crescono alte presso l'acqua che scorre e gli alberi in fiore, mentre remote colline azzurre si fondono nel lontano orizzonte\u00bb.\nFu tuttavia soprattutto Corot a diventare per Sisley una preziosissima fonte d'ispirazione, sia per la scelta dei soggetti che per la tecnica adottata per la trascrizione del paesaggio sulla tela. Di seguito riportiamo il giudizio della critica d'arte Mary Ann Stevens:\nFortuna critica.\nLa produzione pittorica di Sisley ha avuto una eco inestimabile per via del suo ligio rispetto dei canoni fondamentali dell'Impressionismo. Ritenendo Sisley un artista \u00abraro e squisito le cui opere rallegrano tutti quegli spiriti raffinati presi dal fascino della pittura in cui abbonda l'aria, la vita, la chiarezza, la luce\u00bb, il critico belga Jacques Leclercq non esit\u00f2 a collocarlo tra i maggiori fautori della rivoluzione impressionista:\nAncora pi\u00f9 lusinghiero fu il commento che il critico Gustave Geffroy riserv\u00f2 all'artista all'indomani della sua morte:\nNonostante il fiducioso ottimismo di Geffroy, Sisley \u00e8 uno degli artisti impressionisti meno studiati. La letteratura critica relativa alle sue opere \u00e8 assolutamente esigua, cos\u00ec come la quantit\u00e0 di studi accademici e mostre monografiche che lo hanno visto protagonista. Sono diversi i fattori che contribuiscono a spiegare un simile isolamento, nonch\u00e9 l'inesistenza di allievi o seguaci: innanzitutto la sua silenziosa abnegazione, tanto in fase di ispirazione quanto nel modo di dipingere, per via della quale rimase sempre talmente concentrato sull'aspetto naturale delle cose che non ebbe la possibilit\u00e0, o il modo, di creare uno \u00abstile\u00bb o una particolare teorizzazione. Sisley \u00e8 stato talmente personale nel trascrivere le sue impressioni sulla tela, che la sua pittura si conclude in se stessa e termina con lui, al punto da non poter avere imitatori, privo, com'era di quel \u00abqualcosa\u00bb, forse un carisma, che avrebbe potuto farlo apparire un profeta o un maestro, come invece avvenne per Manet o per C\u00e9zanne. Il suo modo di osservare il mondo serv\u00ec dunque solo alle sue finalit\u00e0 individuali, assumendo quasi i caratteri di un'autentica meditazione. A quest'iniziale sfortuna critica vanno ricondotte anche la scarsa documentazione attendibile pervenutaci in merito alla sua vita e anche la delicata pacatezza delle sue opere, prive di quel tumultuoso vigore espressivo che invece faceva vibrare le tele di Monet.\nIl risultato di questa sfortuna critica fu che di Sisley inizialmente non abbiamo che fuggevoli cenni dei contemporanei. Il pittore, infatti, non ebbe quel successo che arrise alla maggior parte dei suoi colleghi, in particolar modo Monet, del quale egli fu sempre considerato una sorta di imitatore sbiadito e mediocre. Questo mortificante orientamento sub\u00ec un vigoroso cambiamento di rotta con il magistero critico di Roberto Longhi, grazie al quale venne ribadita per la prima volta l'eccezionalit\u00e0 dello stile di Sisley: \u00abE non che ci si trovi sempre d'accordo col Rewald [il riferimento \u00e8 alla \"The History of Impressionism\" di John Rewald, ndr] ... Ognuno ha la sua bilancia e io trovo che su quella del Rewald l'impacciato Bazille e l'onesto e commovente artigiano Pissarro sembrano pesare un po' troppo; troppo poco invece la volante, ventilata poesia del Sisley\u00bb. Il culto di Sisley si ravviv\u00f2 definitivamente nel 1959, quando venne pubblicato il \"Catalogue raisonn\u00e9\" di Fran\u00e7ois Daulte: da quel momento in poi la critica fu categorica nel rivalutare il prezioso contributo dato da Sisley alla rivoluzione impressionista. Dalla fine del XX secolo si sono moltiplicate anche le mostre monografiche dedicate al pittore: speciale menzione meritano la mostra che Londra, Parigi e Baltimora congiuntamente dedicarono al pittore nel 1992, quella organizzata dal museo d'Orsay nel 1992-93, quella italiana del palazzo dei Diamanti di Ferrara nel 2002 e, infine, quella pi\u00f9 recente del Von der Heydt-Museum di Wuppertal, in Germania, nel 2011-2012.\nOpere.\nDi seguito si riportano i dipinti di Alfred Sisley per i quali \u00e8 disponibile una trattazione specifica su Wikipedia:"}
{"id": "1231360", "revid": "599013", "url": "https://it.wikipedia.org/wiki?curid=1231360", "title": "The Franchise", "text": ""}
{"id": "1231361", "revid": "1226", "url": "https://it.wikipedia.org/wiki?curid=1231361", "title": "Ultimo Il capitano che arrest\u00f2 Tot\u00f2 Riina", "text": ""}
{"id": "1231366", "revid": "124880387", "url": "https://it.wikipedia.org/wiki?curid=1231366", "title": "Ercole Farnese", "text": "LErcole Farnese \u00e8 una scultura ellenistica in marmo alta 317\u00a0cm di Glicone di Atene databile al III secolo d.C. custodita nel Museo Archeologico Nazionale di Napoli.\nEssa risulta essere una copia dell'originale bronzeo creato da Lisippo nel IV secolo a.C. Sulla roccia, sotto la clava, \u00e8 presente la firma del copista Glicone, scultore ateniese del II secolo d.C.\nStoria.\nLa statua, appartenente alla \"collezione Farnese\", \u00e8 stata rinvenuta alle terme di Caracalla a Roma intorno al 1546. La statua fu trovata per la prima volta priva di alcuni pezzi, tra i quali i due polpacci. Cos\u00ec Guglielmo Della Porta, allievo di Michelangelo, esegu\u00ec il restauro della scultura inserendo le suddette parti mancanti. Successivamente, quando furono ritrovati i due frammenti di arti inferiori, si decise di lasciare i pezzi di recente aggiunta in quanto considerati di maggior fattura. Solo durante il periodo dei Borbone di Napoli, alla fine del Settecento, si decise di ripristinare gli antichi arti sostituendoli a quelli di restauro. Oggi nel museo archeologico di Napoli \u00e8 possibile vedere alle spalle dell'Ercole una parete sulla quale sono esposti i due polpacci scolpiti da Guglielmo Della Porta.\nSuccessivamente \u00e8 entrata a far parte della collezione del cardinale Alessandro Farnese. Per generazioni l'Ercole \u00e8 stato posto nella \"sala d'Ercole\" del palazzo Farnese di Roma, e con esso, nello stesso palazzo, vi erano collocate anche gran parte delle sculture antiche. Nel 1787, grazie all'eredit\u00e0 ottenuta da Carlo di Borbone, figlio di Elisabetta Farnese, l'intera collezione Farnese fu trasferita a Napoli e collocata prima nella reggia di Capodimonte, edificata proprio a tal scopo, e poi, successivamente, nel Palazzo del Real Museo.\nLa fama dell'Ercole era realmente europea e numerosi sono gli aneddoti che lo riguardano durante il periodo della rivoluzione francese e delle spoliazioni napoleoniche. Il non essere riusciti ad asportare l'Ercole Farnese in Francia sembra essere stato un vero e proprio cruccio dei rivoluzionari prima e dei napoleonici poi. ll vescovo Henri Gregoire davanti alla Convenzione del 1794: \"Se le nostre armate vittoriose penetrassero in Italia, l'asportazione dell'Apollo del Belvedere e dell\"'Ercole Farnese\" sarebbe la pi\u00f9 brillante delle conquiste. \u00c8 la Grecia che ha ornato Roma: ma i capolavori delle repubbliche greche dovrebbero forse ornare il paese degli schiavi (i.e. l'Italia)? La Repubblica Francese dovrebbe essere la loro sede definitiva\". Famoso un altro aneddoto raccontato da Antonio Canova nei suoi scritti. Il 12 ottobre 1810 lo scultore venne presentato a Napoleone dal general Duroc per esprimere il desiderio di rientrare in Italia, ma Napoleone oppose: \"Questo \u00e8 il vostro centro, qui vi sono tutti i capi d'arte antichi; non manca che l'Ercole Farnese, ma avremo anche quello\" . Al che Canova rispose: \"Lasci Vostra Maest\u00e0 almeno qualche cosa all'Italia. Questi monumenti antichi formano catena e collezione con infiniti altri che non si possono trasportare n\u00e9 da Roma n\u00e9 da Napoli\". Sorte diversa ebbero le altre opere oggetto delle spoliazioni napoleoniche in tutta Italia.\nDescrizione.\nL'eroe personificava il trionfo del coraggio dell'uomo sulla serie di prove poste dagli d\u00e8i gelosi. A lui, figlio di Zeus, era concesso di raggiungere l'immortalit\u00e0 definitiva. Nel periodo classico, il suo ruolo di salvatore dell'umanit\u00e0 era stato accentuato, ma possedeva anche difetti mortali come la lussuria e l'avidit\u00e0.\nL'interpretazione che ne diede Lisippo rispecchiava questi aspetti della sua natura mortale e forn\u00ec all'eroe un ritratto al quale si guard\u00f2 per il resto dell'antichit\u00e0. Questa statua rappresenta Ercole, stanco al termine delle fatiche, che si riposa appoggiandosi alla clava, tenendo con la mano destra, dietro la schiena, i pomi d'oro rubati alle Esperidi.\nAltre versioni.\nDiverse sono le opere eseguite nei secoli con il medesimo soggetto. Si ricordano la copia presente nel cortile di palazzo Pitti a Firenze, fino al XVI secolo; un'altra bronzea in scala ridotta fu trovata a Foligno ed \u00e8 oggi conservata nel Museo del Louvre; un'altra, chiamata \"Ercole Curino\", sempre bronzea in scala ridotta del III secolo a.C., fu trovata a Sulmona ed \u00e8 oggi conservata nel museo archeologico nazionale d'Abruzzo a Chieti; poi vi \u00e8 una simile a quella di Napoli presente nel salone d'onore della reggia di Caserta, la stessa fu ritrovata assieme all'Ercole Farnese ed \u00e8 chiamata \"Ercole Latino\"; ancora, un'opera in marmo ritraente lo stesso soggetto \u00e8 presente nel museo dell'Antica Agor\u00e0 di Atene; e ancora, a Kassel, citt\u00e0 del nord Hessen in Germania, \u00e8 presente una replica, posta su un edificio in pietra ottagonale (\"Oktagon\") che sormonta uno dei parchi pi\u00f9 importanti della citt\u00e0. Nel complesso il sistema edificio-statua raggiunge 69 metri d'altezza: \u00e8 secondo al mondo dopo la statua della Libert\u00e0 di New York. In Francia, presso il Castello di Vaux-le-Vicomte, una copia in bronzo dorato della statua si trova posta nel punto prospettico dell'intero parco del castello.\nUna copia dell'Ercole Farnese si trova a Palermo, nel parco della Favorita, posta su una colonna al centro della Fontana d'Ercole, da cui parte l'omonimo viale che dalla citt\u00e0 porta alla Palazzina Cinese, residenza estiva dei re di Napoli.\nInfine, un calco in gesso \u00e8 esposto nella stazione \"Museo\" della linea 1 della metropolitana di Napoli."}
{"id": "1231370", "revid": "6923", "url": "https://it.wikipedia.org/wiki?curid=1231370", "title": "Nurikabe", "text": " \u00e8 uno \"y\u014dkai\", uno spirito del folklore e della mitologia giapponese. Si manifesta come un muro invisibile che, durante la notte, impedisce o dirotta il cammino dei viaggiatori. Per allontanarlo si ritiene che si debba colpire la base del Nurikabe con un bastone, lo spirito, cos\u00ec, svanir\u00e0; colpire le altre parti dello \"y\u014dkai\" non sortirebbe invece alcun effetto.\nNurikabe nella cultura moderna.\nNurikabe, come altri y\u014dkai, appare spesso nei manga e negli anime, ad esempio nel fumetto e cartone animato \"GeGeGe no Kitar\u014d\", nel pi\u00f9 recente \"Petopeto-san\" e in un episodio di \"Azumanga dai\u014d\".\nNella serie di videogiochi Super Mario, a partire da Super Mario 64, compaiono dei nemici, chiamati \"Womp\", ispirati ai Nurikabe. Nel videogioco Nioh sono presenti numerosi Nurikabe sparsi nella mappa di gioco sotto forma di muri che permettono l'accesso a tesori e segreti."}
{"id": "1231376", "revid": "2175", "url": "https://it.wikipedia.org/wiki?curid=1231376", "title": "Cavenago Brianza", "text": ""}
{"id": "1231377", "revid": "228587", "url": "https://it.wikipedia.org/wiki?curid=1231377", "title": "Nabucodonosor I", "text": "Biografia.\nSin dall'inizio del suo regno dovette fronteggiare la potenza dell'impero medio-elamico (nell'attuale Iran occidentale), che spadroneggiava nel cuore della Mesopotamia, soprattutto a Babilonia, ridotta a stato vassallo dell'Elam, contro la quale partivano dal centro sud-mesopotamico di Isin diverse spedizioni.\nNabucodonosor I, invece, attacc\u00f2 direttamente l'Elam, provocando una prima significativa scossa con il primo attacco e arrivando alla capitale Susa con il secondo. Con questo recuper\u00f2 anche la statua del dio Marduk, deportata da Babilonia, come simbolo della sua vittoria e affermazione del potere di Isin.\nIl sovrano segn\u00f2 dunque la definitiva cacciata degli Elamiti e ristabil\u00ec la capitale a Babilonia, restaurando i confini classici del territorio babilonese. La battaglia \u00e8 ben documentata da un \"kudurru\" (documento litico con cui il re assegna dei possedimenti a un funzionario). Nel testo si spiega anche la strategia applicata dal sovrano, che port\u00f2 dalla sua parte i governatori locali della zona di confine tra la Mesopotamia e l'Elam.\nTra i suoi epiteti vi sono \"conquistatore di Amurru\" e \"saccheggiatore dei Cassiti\", ognuno dei quali mostra una diversa vittoria su altre popolazioni confinarie: gli Aramei e i popoli dei monti Zagros.\nLo scenario babilonese all'epoca di Nabucodonosor \u00e8 a ogni modo notevolmente diverso rispetto alle epoche precedenti: i confini sono ristretti; le relazioni con gli altri popoli, quali l'Egitto o Khatti, sono ormai scomparse; le vie di comunicazione inutilizzabili.\nNello stesso periodo sono documentati anche diversi scontri con il regno assiro, non molti conclusi vittoriosamente per Nabucodonosor I, e dovuti in buona parte alla necessit\u00e0 di controllare le poche rimanenti vie di comunicazione.\nNabucodonosor I promosse fortemente la sua immagine vantandosi dei suoi successi militari, dell'attivit\u00e0 edilizia e del suo carattere devoto e giusto, riallacciandosi anche a modelli paleo-babilonesi."}
{"id": "1231378", "revid": "44939", "url": "https://it.wikipedia.org/wiki?curid=1231378", "title": "Fosfotransferasi", "text": "Le fosfotransferasi sono una categoria di enzimi che catalizzano il trasferimento di gruppi fosfato da una molecola ad un'altra.\nClassificazione.\nLe fosfotrasferasi sono catalogate nella classe EC 2.7, e sono ulteriormente suddivise in base al tipo di molecola che accetta il gruppo fosfato:\nSistema delle fosfotransferasi.\nIl sistema delle fosfotransferasi \u00e8 un complesso sistema di traslocazione di gruppo presente in alcuni batteri, dove guida il trasporto all'interno della cellula di alcuni zuccheri quali glucosio, mannosio e mannitolo. Il primo passaggio della reazione consiste nella fosforilazione del substrato da parte di una fosfotransferasi. Nel caso del glucosio, la reazione forma il glucosio-6-fosfato che, a causa della carica negativa portata dal gruppo fosfato, non \u00e8 pi\u00f9 in grado di attraversare la membrana cellulare.\nLa fosforilazione del glucosio a glucosio-6-fosfato \u00e8 anche la prima reazione della glicolisi."}
{"id": "1231382", "revid": "547034", "url": "https://it.wikipedia.org/wiki?curid=1231382", "title": "BraveStarr", "text": "Bravestarr (\"BraveStarr\") \u00e8 una serie a cartoni animati creata da Donald Kushner e Peter Locke, e prodotta dalla Filmation e dal Group W Productions nel 1987, ed \u00e8 stata l'ultima serie animata ad essere prodotta dalla stesso studio. La prima messa in onda fu in syndication dal settembre del 1987 fino al febbraio del 1989. Venne creata in simultanea anche una linea di action figure dedicate. Questa serie \u00e8 una rivisitazione in chiave fantascientifica del classico canovaccio western. Alcuni fumetti dedicati furono pubblicati nel periodico Magic Boy.\nTrama.\nA circa 600 parsec dalla Terra c'\u00e8 un pianeta desertico chiamato New Texas, nel cui cielo risplendono tre soli. Intorno alla met\u00e0 del XXIII secolo il pianeta \u00e8 popolato da coloni e minatori alla ricerca del Kerium - del quale New Texas \u00e8 colmo - un miracoloso e richiestissimo minerale che si offre a mille usi. La condizione di bassa densit\u00e0 abitativa e di grandi ricchezze rende questo insediamento di frontiera frequentemente visitato da malfattori di ogni genere, ma la sicurezza \u00e8 affidata ad un solo sceriffo, il Marshall Bravestarr.\nBravestarr \u00e8 l'ultimo discendente di un'antica famiglia di pellirosse e, grazie agli insegnamenti del suo mentore Sciaman, si \u00e8 guadagnato la fiducia degli spiriti animali. Gli spiriti donano a Bravestarr grandi poteri, che pu\u00f2 usare soltanto per fare del bene. Un giorno, cercando una leggendaria arma, lo sceriffo finisce per caso nella casa degli equestroidi e, dopo un animoso chiarimento, fa amicizia con l'ultimo equestroide rimasto: Trenta-Trenta, che diventer\u00e0 la sua cavalcatura ed il suo compagno d'armi. Insieme i due lottano contro i numerosi malintenzionati di New Texas e soprattutto contro Tex-Hex, un criminale subdolo e organizzato campione di Stampede, un antico spirito malvagio.\nCome in molti cartoni Filmation, anche in Bravestarr \u00e8 presente un epilogo con morale, strutturato in modo simile a quello di He-Man e i dominatori dell'universo. Bravestarr parla con Sciaman, o con Trenta-trenta, con Fuzz, o con altri ancora e riporta l'attenzione su un tema saliente dell'episodio, come ad esempio: non litigare con gli amici se hanno idee differenti; collaborare insieme agli altri; ascoltare il parere dei genitori. Bravestarr, proprio per la sua origine creativa e non commerciale, mostra sia nelle morali che negli episodi, una volont\u00e0 pedagogica ancora maggiore rispetto a He-Man e sono molti gli episodi che vedono la risoluzione di conflitti intrafamiliari, soprattutto padre-figlio, ma anche tra fratelli. Molti altri episodi sono quelli in cui si mostrano ragazzini incoscienti, o cattivoni che si inteneriscono al pensare alla propria giovent\u00f9 e ai passati amori.\nUna morale rimarchevole si trova nella puntata che vede Skuzz parlare del proprio vizio del fumo, che pratica in perfetta solitudine perch\u00e9 nessuno lo condivide, nemmeno fra i peggiori delinquenti, e che lo fa tossire in continuazione; in quella afferma che si \u00e8 pentito d'avere cominciato, che ci ha rimesso in salute, ma che ora non riesce a smettere.\nUn altro episodio con morale degna di nota \u00e8 il numero 26, \"The Price\", in cui un ragazzo compra una droga chiamata \"Spin\", ne diventa dipendente e muore di overdose.\nPersonaggi principali.\nBravestarr possiede alcune armi che usa pochissimo, fra cui il \"Neutralaser\", una sorta di pistola laser con un grosso elemento sotto l'impugnatura, un lazzo-laser e una sorta di tomahawk (accetta tipica degli indiani) completamente metallica. Nel suo cappello da cow-boy sono incorporate una radio per le comunicazioni ed un visore rosso che svolge le funzioni di binocolo e banca dati. I suoi poteri sciamanici, che usa molto pi\u00f9 spesso, sono:\nSciaman \u00e8 lo sciamano del pianeta e parente di Bravestarr, che ha allevato, custodisce il fuoco sacro che impedisce a Stampede di scatenare il suo potere.\nTrenta-Trenta (\"Thirty/Thirty\") \u00e8 il migliore amico di Bravestarr, \u00e8 insieme la sua cavalcatura e la sua spalla. \u00c8 l'ultimo degli equestroidi, un'antica razza di cavalli senzienti che svilupparono la favella, un'elevata tecnologia e la capacit\u00e0 di diventare bipedi mutando le zampe anteriori in braccia. Trenta-trenta \u00e8 burbero e impulsivo, si annoia se non ci sono malintenzionati in giro, e ogni volta che pu\u00f2 fa fuoco con la sua avveniristica spingarda, che lui chiama affettuosamente \"Sarah-Jane\". La sua forza \u00e8 enorme e quasi pari alla \"forza dell'Orso\" di Bravestarr.\nJ.B (\"Judge Joy B. Mc Bride\"), un'affascinante donna magistrato inviata su New Texas per amministrare la giustizia. Indossa un completo nero che ne evidenzia il fisico atletico e porta i capelli rossi raccolti. Ha un ruolo limitato nella serie animata, mentre nel film \"Bravestarr- The Legend\" emerge il suo carattere deciso e passionale: si innamora anche di Bravestarr e scambia con lui un lungo bacio.\nTex Hex, il nemico di Bravestarr, ricorda nelle fattezza uno zombi vestito da cowboy, con una pelle tirata dal brutto colorito violaceo, due baffoni bianchi come i capelli e due occhi rossi sbarrati. Raramente Tex Hex si presenta di persona davanti a Bravestarr: preferisce scatenargli contro i suoi scagnozzi, fra i quali ha l'imbarazzo della scelta. Per delle piccole missioni sfrutta la negativa indole dei dingo, degli animali senzienti antropomorfi, che si esibiscono nella maggiore variet\u00e0 di crimini, dedicandosi allo spaccio, alla rapina a mano armata, al borseggio, al contrabbando, ecc.\nEpisodi.\nLista della prima e unica stagione della serie. In Italia sono stati trasmessi solo 58 dei 65 episodi.\nLa Leggenda di Bravestarr, dove vengono narrate le origini della serie, \u00e8 un film per la televisione che \u00e8 stato trasmesso per la prima volta il 18 marzo del 1988 negli Stati Uniti. In Italia \u00e8 rimasto inedito.\nGiocattoli.\nLa linea di giocattoli comprendeva action figure, veicoli e playset. Tra questi erano disponibili:\nAltri media.\nLa Probe Software realizz\u00f2 il videogioco di \"BraveStarr\", uscito nel 1987 per gli home computer Amstrad CPC, Commodore 64 e ZX Spectrum."}
{"id": "1231383", "revid": "972308", "url": "https://it.wikipedia.org/wiki?curid=1231383", "title": "Antonio Bonfini", "text": " \nL'opera per la quale \u00e8 maggiormente conosciuto \u00e8 la \"Rerum Ungaricarum decades\". Citato anche come \"Bonfinius\", \"de Bonfinis\", \"Antonius Bonfinius Ascolanensis\", \"Antonium de Asculo\" e Antonio Bonfini ricopr\u00ec l'incarico di storiografo di corte del re d'Ungheria e di Boemia Mattia Corvino. Si distinse tra le maggiori personalit\u00e0 della cultura del rinascimento ungherese, nonch\u00e9 come precursore del movimento risorgimentale letterario del paese magiaro.\nFu definito dall'oratoriano Tommaso Bozio come uno dei maggiori storici cattolici.\nBiografia.\nPer lungo tempo vi \u00e8 stata controversia sull'esatto luogo di nascita dell'umanista. Alcuni storici lo hanno individuato nella citt\u00e0 di Ascoli Piceno e altri, come Giulio Amadio, nel piccolo borgo di Patrignone. Istv\u00e1n D\u00e1vid L\u00e1z\u00e1r, docente presso l'Universit\u00e0 di Seghedino in Ungheria ha condotto al riguardo un'accurata ricerca consultando gli archivi e le biblioteche di Ascoli ed ha affermato che lo storiografo \u00e8 sicuramente nato a Patrignone e cresciuto nella citt\u00e0 ascolana.\nPoco si conosce della sua famiglia di provenienza, suo padre Francesco di Achille Bonfini dal paese di Patrignone si trasfer\u00ec nella citt\u00e0 di Ascoli Piceno quando il figlio era ancora bambino. Ci sono notizie sulla vita e sulle opere del fratello Matteo, anch'egli umanista e grammatico, che insegn\u00f2 ad Ascoli, ad Ancona e a Roma dove fu anche segretario del cardinale Raffaele Riario.\nAntonio Bonfini crebbe, studi\u00f2 e matur\u00f2 nella cittadina picena acquisendone anche la cittadinanza. Egli stesso, in molti suoi scritti, si dichiarava cittadino ascolano. Fu allievo del filologo e umanista Enoch d'Ascoli, si distinse con profitto nello studio delle lettere latine e greche divenendone un attento e profondo conoscitore. Insegn\u00f2 nelle pubbliche scuole di Ascoli, tra il 1463 e il 1472, e in quelle di Recanati, tra il 1473 e il 1478. Esercit\u00f2 anche come precettore privato presso facoltose famiglie.\nNell'anno 1456 si un\u00ec in matrimonio con donna Spina, figlia del capitano e gonfaloniere del patriziato ascolano Marino della Rocca. Dall'unione nacquero: Francesco, Achille, Muzio, Giulio e la longeva figlia, morta all'et\u00e0 di 115 anni, Francesca Ventidia, che fu monaca benedettina presso il cenobio di Sant'Egidio nella citt\u00e0 di Ascoli. Il figlio Francesco segu\u00ec il padre nel suo soggiorno ungherese, fu medico di camera del papa Clemente VII e insegn\u00f2 Terapeutica nelle sedi universitarie di Bologna e Perugia.\nBonfini fu chiamato in Ungheria dalla regina Beatrice d'Aragona. La sovrana lo incontr\u00f2 durante una sua visita al Santuario della Santa Casa di Loreto. Trasferitosi nell'odierna Budapest contribu\u00ec, insieme ad altri letterati italiani presenti alla corte, alla formazione della cultura rinascimentale ungherese e qui assunse il titolo di storiografo di corte del re. Mattia Corvino, inoltre, lo trattenne presso di lui con l'incarico di maestro della regina Beatrice. Lo stesso titolo di storiografo gli fu mantenuto anche da Ladislao II di Boemia, successore del Corvino, che conferm\u00f2 al Bonfini la commissione, affidatagli dal suo predecessore, di scrivere la storia dell'Ungheria. L'umanista complet\u00f2 il suo lavoro, redatto in latino, nell'anno 1495. Ladislao II, il 10 ottobre 1492, lo insign\u00ec anche di premi e onorificenze. Lo aggreg\u00f2 come nobile paladino concedendogli il titolo onorifico che poteva trasmettere in via ereditaria, lo decor\u00f2 delle Reali Insegne e gli concesse il privilegio di porre nel suo stemma il Leone Boemo.\nMor\u00ec a settantacinque anni a seguito di un colpo apoplettico che lo colse nel 1502, quando aveva ormai stabilito di rientrare in Italia. Il suo corpo fu tumulato a Buda nella chiesa di Santa Margherita. Nella ricorrenza del cinquecentesimo anno dalla sua nascita gli ungheresi eressero una statua a lui dedicata collocandola nel castello di Budapest.\nRiconoscimenti.\nLa citt\u00e0 di Ascoli Piceno ha intitolato a suo nome una piazza del centro storico e nel giardino del palazzo dell'Arengo ne accoglie la scultura bronzea del busto.\nGli \u00e8 stato dedicato un asteroide, 545167 Bonfini .\nOpere.\nFu autore di orazioni, latinizzazioni e opere di carattere letterario. Si distinse in particolare come storiografo.\nTra i suoi scritti:"}
{"id": "1231384", "revid": "82143", "url": "https://it.wikipedia.org/wiki?curid=1231384", "title": "Germani reali", "text": ""}
{"id": "1231396", "revid": "124682436", "url": "https://it.wikipedia.org/wiki?curid=1231396", "title": "Monumenti megalitici della provincia di Lecce", "text": "Questo \u00e8 un elenco dei principali monumenti megalitici di epoca preistorica della provincia di Lecce, ordinati per comune di ubicazione :"}
{"id": "1231400", "revid": "114266181", "url": "https://it.wikipedia.org/wiki?curid=1231400", "title": "Staatsbibliothek zu Berlin (Haus Unter den Linden)", "text": "La Haus Unter den Linden, situata nel viale Unter den Linden a Berlino-Mitte, \u00e8 una architettura neobarocca di Ernst von Ihne utilizzata per ospitare una parte del patrimonio della Biblioteca di Stato di Berlino.\nStoria e collezione.\nI libri che appartengono a questa biblioteca, originariamente facevano parte della biblioteca del Grande Elettore, che era stata fondata nel 1661. Alla fine del 1700, tale collezione venne spostata all'Alte Bibliothek, che venne appositamente costruita allo scopo. La sede attuale, invece, venne progettata da Ernst von Ihne e realizzata tra il 1903 e il 1914. L'edificio venne gravemente danneggiato dai bombardamenti e per questo fu ampiamente restaurato. La collezione stessa si disperse e solo una parte ritorn\u00f2 presso la biblioteca, in quanto a seguito della divisione della citt\u00e0, venne costruita un'altra biblioteca a Berlino Ovest, in cui venne trattenuta parte della collezione. La collezione conta tre milioni tra libri e periodici. Oggi le due biblioteche sono formalmente riunite."}
{"id": "1231406", "revid": "339392", "url": "https://it.wikipedia.org/wiki?curid=1231406", "title": "Olocausto (bibliografia)", "text": ""}
{"id": "1231416", "revid": "78273", "url": "https://it.wikipedia.org/wiki?curid=1231416", "title": "Pier Paolo Pasolini (bibliografia)", "text": ""}
{"id": "1231434", "revid": "132266", "url": "https://it.wikipedia.org/wiki?curid=1231434", "title": "OR Domenica", "text": ""}
{"id": "1231441", "revid": "767487", "url": "https://it.wikipedia.org/wiki?curid=1231441", "title": "Locomotive Act", "text": "Il Locomotive Act (noto anche come Red Flag Act, cio\u00e8 Legge della bandiera rossa) si riferisce al \"Locomotives Act\" del 1865 introdotto dal Parlamento inglese come una della serie di misure di sicurezza per controllare l'uso di autoveicoli sulle autostrade pubbliche britanniche durante la seconda met\u00e0 del XIX secolo.\nScenario sociale.\nIl giornalista automobilistico e scrittore L. J. K. Setright not\u00f2 che le leggi volevano contrastare lo sviluppo delle autovetture nel Regno Unito perch\u00e9 il governo aveva interessi economici, piuttosto, nella diffusione della viabilit\u00e0 su rotaia.\nL'emancipazione.\nSotto la pressione degli appassionati di macchine a motore, fra cui Harry J. Lawson, il governo introdusse il Locomotives on Highways Act del 1896, che divent\u00f2 famoso col nome di \"The Emancipation Act\", che definiva una nuova categoria di veicoli chiamati \"light locomotives\" (letteralmente \"locomotive leggere\"), che erano veicoli che avevano una massa a vuoto inferiore a 3 tonnellate. Questi veicoli non erano soggetti alle legge del gruppo di tre persone e il loro limite di velocit\u00e0 fu innalzato a 14 mph (22 km/h). Per ricordare l\"'Emancipation Act\", Lawson organizz\u00f2 la prima corsa London to Brighton Veteran Car Run nel 1896, corsa che viene ripetuta ogni anno dal 1927, a eccezione del periodo di guerre.\nL'alleggerimento di queste restrizioni ha facilitato un serio avvio dell'industria automobilistica britannica."}
{"id": "1231448", "revid": "110157", "url": "https://it.wikipedia.org/wiki?curid=1231448", "title": "Santuario della Madonna delle Grazie (Monza)", "text": "Il Santuario della Madonna delle Grazie \u00e8 un luogo di culto di Monza, in via Montecassino 18. \nStoria.\nIn origine esisteva nell'area dell'attuale chiesa dal 1131 una cappella dedicata alla Vergine, eretta dai fratelli Eriberto e Bertarido Aliprandi, esuli umbri, sul sepolcro del loro padre, Rodolfo.\nLa chiesa e l'attiguo convento furono costruiti tra il 1463 e il 1467 (secondo lo storico Antonio Francesco Frisi), anno in cui vi si stabilirono i frati minori. Un'antica iscrizione conferma la data e che il merito della costruzione risale al padre Damiano da Padova. \nIl complesso sorge sulla riva sinistra del fiume Lambro, a monte rispetto al centro cittadino, presso il punto in cui il fiume esce dal parco di Monza.\nLa chiesa \u00e8 preceduta da un porticato sorretto da quattro colonne a lato del quale \u00e8 la porta del convento. L'interno \u00e8 a tre navate. Sull'altare maggiore \u00e8 esposta la venerata immagine della Vergine. All'esterno, sul fianco meridionale, un ampio cortile quadrato delimitato dalle edicole in cotto della Via Crucis, opera dello scultore Dante Ruffini.\nCuriosit\u00e0.\nBench\u00e9 alcune fonti affermino che questo fu il convento dove si fermarano Agnese e Lucia, i personaggi del celeberrimo romanzo I promessi sposi, \u00e8 ormai riconosciuto che il famoso convento dei frati Cappuccini si trovasse in altro luogo. A Monza si pu\u00f2 ancora ammirare parte dell'antico convento, costruito nel 1530, nell'attuale via Marsala 44, angolo via A. Mauri. Il convento fu ampliato nel 1611 e successivamente venduto e trasformato in villa privata. La citt\u00e0 di Monza vi ha posto una targa per farne perdurare la memoria. \nIn questo santuario sostarono a pregare Gian Paolo Osio, suor Benedetta Omati e suor Ottavia Ricci, le due monache complici scomode in fuga dal convento di Santa Margherita di Monza per evitare l'arresto dopo quello avvenuto di suor Virginia de Leyva, personaggio storico romanzato ne \"I promessi sposi\"."}
{"id": "1231450", "revid": "183978", "url": "https://it.wikipedia.org/wiki?curid=1231450", "title": "Red Flag Act", "text": ""}
{"id": "1231458", "revid": "72396", "url": "https://it.wikipedia.org/wiki?curid=1231458", "title": "Santa Eulalia", "text": ""}
{"id": "1231463", "revid": "228587", "url": "https://it.wikipedia.org/wiki?curid=1231463", "title": "Andrea Cinciarini", "text": "Biografia.\n\u00c8 fratello minore di Daniele, anch'egli giocatore di pallacanestro.\nCarriera.\nNasce cestisticamente a Pesaro, citt\u00e0 di origine, nelle giovanili della . Esordisce in Serie A il 4 ottobre 2003, giocando un minuto contro (81-56), e viene portato in panchina in altre due occasioni, senza per\u00f2 scendere in campo.\nNel 2004-2005 gioca in quarta serie nazionale con la canotta della Virtus Pesaro, mentre l'anno successivo \u00e8 di scena alla dove chiude il campionato di Serie B d'Eccellenza con 10,5 punti di media. Gioca in terza serie anche nella stagione 2006-07, questa volta con il , con il quale conquista la promozione in Legadue.\nNell'estate 2007 il grande salto: la gli propone un triennale in Serie A. Nell'estate 2008 i marchigiani lo cedono in prestito alla (in Legadue) per farlo crescere e per farlo giocare con continuit\u00e0, e il ragazzo dimostra di essere all'altezza realizzando 9,6 punti e 3,6 assist di media per partita.\nNell'estate del 2009 torna alla dove totalizza 31 presenze e 5,5 punti per partita risultando un ottimo cambio per Anthony Maestranzi. Con maglia della ha collezionato 96 presenze nella massima serie (inclusi i playoff).\nIl 29 giugno 2011 viene ceduto a titolo definitivo da Montegranaro alla , rimanendo in Brianza per una stagione.\nIl 12 luglio 2012 firma un contratto biennale con la .\nNella stagione 2013-14 vince l'EuroChallenge con Reggio Emilia venendo anche eletto MVP di quell'edizione.\nNella stagione 2014-15, raggiunge con i reggiani la finale scudetto, persa contro la 4-3.\nNell'estate 2015 firma un contratto biennale con l' , in seguito rinnovato pi\u00f9 volte, diventandone nel 2016 il capitano.\nNell'agosto 2021 viene annunciato il suo ritorno alla .\nIl 13 febbraio 2022, nella gara contro Treviso, realizza una tripla doppia da 12 punti, 11 rimbalzi e 10 assist (la prima di un giocatore italiano per nascita in Serie A): era dal 1993 che non si registrava in Italia una prestazione di questo tipo (Alexander Volkov), mentre l'ultima tripla doppia in assoluto nel nostro campionato (punti, rimbalzi e palle recuperate) fu messa a segno nel 2003/04 da Tyrone Grant. \nNazionale.\nCon la Nazionale Italiana ha partecipato agli europei 2011, 2013 e 2015 nei quali la squadra arriva ai quarti di finale, dove viene sconfitta dalla Lituania.\nNel 2017 disputa le qualificazioni e le fasi finali dei Campionati Europei arrivando fino ai quarti di finale dove la nazionale viene battuta il 13 settembre dalla Serbia."}
{"id": "1231464", "revid": "1543377", "url": "https://it.wikipedia.org/wiki?curid=1231464", "title": "Trattato di Lisbona", "text": "Il Trattato di Lisbona, noto anche come Trattato di riforma e ufficialmente Trattato di Lisbona che modifica il trattato sull'Unione Europea e il trattato che istituisce la Comunit\u00e0 europea, \u00e8 uno dei trattati dell'Unione Europea, firmato il 13 dicembre 2007 ed entrato ufficialmente in vigore il 1\u00ba dicembre 2009, che ha apportato ampie modifiche al Trattato sull'Unione europea e al Trattato che istituisce la Comunit\u00e0 europea. Rispetto al precedente Trattato, quello di Nizza, esso abolisce i cosiddetti \"tre pilastri\", provvede al riparto di competenze tra Unione e Stati membri, rafforza il principio democratico e la tutela dei diritti fondamentali, anche attraverso l'attribuzione alla Carta di Nizza del medesimo valore giuridico dei trattati.\nDescrizione.\nLa Costituzione europea.\nIl trattato fu redatto per sostituire la Costituzione Europea bocciata dal \"no\" dei \"referendum\" francese e olandese del 2005.\nL'intesa \u00e8 arrivata dopo due anni di \"periodo di riflessione\" ed \u00e8 stata preceduta dalla Dichiarazione di Berlino del 25 marzo 2007, in occasione dei 50 anni dell'Europa unita, nella quale la cancelliera tedesca Angela Merkel come Presidente del Consiglio Europeo, il Presidente del Parlamento Europeo Hans-Gert P\u00f6ttering e il Presidente della Commissione Europea Jos\u00e9 Manuel Dur\u00e3o Barroso, esprimevano la volont\u00e0 di sciogliere il nodo entro pochi mesi, al fine di consentire l'entrata in vigore di un nuovo trattato nel 2009 (anno delle elezioni del nuovo Parlamento Europeo).\nNello stesso periodo nasce a tal fine il cosiddetto \"Gruppo Amato\", chiamato ufficialmente \"Comitato d'azione per la democrazia europea\" (in inglese \"Action Committee for European Democracy\" o ACED) e sostenuto dalla Commissione europea (che ha inviato due suoi rappresentanti alle riunioni), con il mandato non ufficiale di prospettare una riscrittura della Costituzione basata sui criteri che erano emersi durante le consultazioni della Presidenza tedesca con le varie cancellerie europee.\nIl risultato \u00e8 stato presentato il 4 giugno 2007: il nuovo testo presentava in 70 articoli e 12\u00a0800 parole circa le stesse innovazioni della Costituzione (che aveva 448 articoli e 63\u00a0000 parole) diventando cos\u00ec il punto di riferimento per i negoziati.\nIl Consiglio europeo di Bruxelles, sotto la presidenza tedesca, il 23 giugno 2007 raggiunse l'accordo sul nuovo Trattato di riforma.\nContenuti.\nIl trattato di revisione di diritto internazionale recepisce gran parte delle innovazioni contenute nella Costituzione europea, conferma la forma di unione pattizia di Stati sovrani, in un'ottica di continuit\u00e0 con i trattati modificati, eliminando alcuni elementi in essa contenuti. Rispetto a quel testo, sono state approvate a Bruxelles le seguenti modifiche:\nCuriosit\u00e0: Val\u00e9ry Giscard d'Estaing, il presidente della Convenzione europea, ha dichiarato che le differenze tra i testi della Costituzione europea e del Trattato di riforma sono solo \"cosmetiche\" e che rendono quest'ultimo meno comprensibile rispetto al primo mentre il \"think tank\" euro-scettico \"Open Europe\" si \u00e8 spinto fino all'analisi dettagliata, notando che il Trattato di riforma \u00e8 per il 96% identico alla Costituzione europea.\nLa trattativa informale.\nEssenzialmente tre sono stati i Paesi su cui si \u00e8 trattato pi\u00f9 a lungo per un accordo: Polonia, Regno Unito e Francia. I punti controversi sul tavolo negoziale erano i seguenti:\nI negoziati hanno presto risolto, con diverse concessioni, i nodi britannici mentre la questione polacca si \u00e8 rivelata quasi insormontabile a causa del deciso rifiuto dei \"leader\" Lech e Jaros\u0142aw Kaczy\u0144ski di accettare la maggioranza qualificata. Un accordo tra Varsavia e la tedesca Merkel (che prevedeva l'entrata in vigore della maggioranza qualificata solo nel 2014) \u00e8 stato dapprima accettato e poi respinto dalla Polonia. A questo punto, sotto la pressione dell'Italia che ha guidato una coalizione di paesi europeisti a oltranza, la cancelliera Angela Merkel aveva proposto di indire una nuova Conferenza intergovernativa senza includere la Polonia che, di fatto, sarebbe cos\u00ec rimasta fuori dal nuovo trattato. Ci\u00f2 ha spaventato il governo polacco che ha infine accettato una proposta di compromesso.\nLa Conferenza intergovernativa.\nCon questo mandato si \u00e8 aperta a Bruxelles il 24 luglio 2007 la settima Conferenza intergovernativa (CIG) con l'incarico di finalizzare il nuovo trattato: il gruppo di \"esperti giuridici\" ha raggiunto un accordo sul testo il 2 ottobre 2007. La CIG ha concluso i suoi lavori al Consiglio europeo del 18-19 ottobre 2007, in cui le ulteriori questioni discusse sono state:\nL'accordo ha posto fine a due anni e mezzo di incertezza istituzionale successiva al blocco dei \"referendum\" francese e olandese sulla Costituzione. Il Trattato \u00e8 stato approvato ufficialmente il 18 ottobre 2007 nel vertice informale di Lisbona che concludeva la CIG ed \u00e8 stato firmato dai capi di Stato e di Governo il 13 dicembre 2007, sempre a Lisbona.\nL'iter di ratifica.\nStoria.\nL'Ungheria \u00e8 stata la prima nazione a ratificare il Trattato, il 20 dicembre 2007, a soli sette giorni dalla firma dello stesso, mentre l'ultima \u00e8 stata la Repubblica Ceca il 3 novembre 2009.\nIl Trattato \u00e8 stato ratificato da tutti gli Stati firmatari, esclusivamente per via parlamentare. Vari gruppi euroscettici danesi e britannici, avendo notato che le implicazioni legali del Trattato erano identiche a quelle della bocciata Costituzione europea, hanno chiesto nei primi mesi del 2008 la ratifica attraverso \"referendum\" ma non l'hanno ottenuta. Anche i Paesi Bassi, la Repubblica Ceca e la Danimarca hanno deciso di non far svolgere alcuna consultazione popolare: l'obiettivo prioritario era infatti quello di riuscire a far entrare in vigore il Trattato il 1\u00ba gennaio 2009 o comunque prima delle elezioni europee del giugno successivo.\nSolo l'Irlanda, nel rispetto di una decisione del 1987 della propria Corte suprema, ha dovuto tenere due \"referendum\" sulla modifica costituzionale da parte del Parlamento che deve obbligatoriamente precedere la ratifica di trattati internazionali che potrebbero essere in conflitto con la sua Costituzione.\nLa vittoria del 'no' al referendum irlandese del 2008 ha causato una battuta d'arresto dell'entrata in vigore del Trattato, ma non una sua messa da parte: subito dopo, infatti, sia la Commissione europea che i responsabili dei maggiori governi continentali (Spagna, Polonia, Svezia, Germania e Francia, Regno Unito, Cipro, Italia, Slovacchia e Ungheria, Danimarca e Paesi Bassi), con l'unica eccezione del Portogallo che, pur avendo gi\u00e0 ratificato, non si era voluto sbilanciare, avevano dichiarato che il processo di ratifica doveva comunque proseguire mentre solo la Repubblica Ceca aveva affermato invece di volerlo fermare. Si \u00e8 quindi deciso di seguire lo schema del 2001, quando un'iniziale bocciatura del Trattato di Nizza, sempre in Irlanda, fu poi trasformata in promozione con un secondo \"referendum\".\nIl Consiglio europeo del 19-20 giugno 2008 ha sostanzialmente adottato questa linea, rimandando la decisione finale alla riunione del 15 ottobre 2008 (appuntamento poi posticipato a dicembre 2008 su richiesta dell'Irlanda stessa) sotto presidenza francese. Nelle conclusioni i capi di Stato e di Governo hanno dichiarato:\nIn sostanza, da una parte si \u00e8 dato tempo all'Irlanda di elaborare un piano su come uscire dall\"'impasse\" e dall'altra si sono invitati i Paesi che non l'avevano ancora fatto a ratificare al pi\u00f9 presto il Trattato.\nNel Consiglio europeo dell'11-12 dicembre 2008, l'Irlanda si \u00e8 impegnata a organizzare un secondo referendum prima dell'entrata in funzione della nuova Commissione europea. L'Irlanda ha visto riconoscersi diverse richieste:\nSulla base di tali rassicurazioni, il referendum del 2009 ha avuto esito favorevole.\nSi \u00e8 poi deciso di adottare delle misure transitorie sul Parlamento europeo e sul regime della presidenza del Consiglio europeo. Nello specifico:\nLo slittamento dell'entrata in vigore del Trattato ha portato notevoli problemi da risolvere, in quanto tutta l'agenda del 2009 era stata impostata pensando alle nuove regole. Il Trattato di Nizza infatti prevedeva in particolare che la Commissione europea successiva al raggiungimento del 27\u00ba Stato (ossia quella poi eletta nel settembre 2009) avrebbe dovuto essere ridimensionata, pur non specificando come. Il Trattato di Lisbona invece stabilisce in tal ambito regole molto precise a partire dal 2014.\nLa vittoria del 's\u00ec' nel secondo \"referendum\" irlandese ha poi, di fatto, sbloccato anche le ratifiche di Polonia e Repubblica Ceca.\nNel Consiglio europeo del 29-30 ottobre 2009 si \u00e8 poi presa la decisione di concedere a quest'ultima nazione l\"'opt-out\" sulla Carta dei diritti fondamentali dell'Unione europea, condizione posta in cambio della propria firma al Trattato di Lisbona dal presidente V\u00e1clav Klaus che aveva paventato il rischio che l'adozione della Carta nel proprio Paese avrebbe potuto ingenerare tutta una serie di nuovi ricorsi per l'indennizzo di tre milioni di tedeschi espulsi dai Sudeti con il decreto Bene\u0161 dopo la seconda guerra mondiale.\nDati di ratifica.\nNella tabella qui sotto sono riportati i dati riguardanti l'iter di ratifica del Trattato di Lisbona che modifica il trattato sull'Unione europea e il trattato che istituisce la Comunit\u00e0 europea. La lista qui sotto \u00e8 ordinata in base alla data di deposito degli strumenti di ratifica. Se la data di deposito coincide la lista \u00e8 ordinata in base alla data di approvazione parlamentare.\nSingole questioni nazionali.\nFrancia.\nIl 20 dicembre 2007 il Consiglio costituzionale ha ritenuto parzialmente incompatibili con la Costituzione francese alcune disposizioni del Trattato di Lisbona e quindi, prima di inoltrarsi nella ratifica formale del testo, si \u00e8 provveduto a modificare la Costituzione stessa. Il relativo progetto di riforma costituzionale \u00e8 stato approvato dall'Assemblea nazionale il 16 gennaio 2008, dal Senato il 29 gennaio 2008 e dal Congresso (formato dall'Assemblea nazionale e dal Senato riuniti in seduta comune) il 4 febbraio 2008. La legge di revisione costituzionale \u00e8 stata poi pubblicata nel \"Journal officiel\" il 5 febbraio 2008, giorno a partire dal quale la Francia ha potuto cos\u00ec procedere alla ratifica del Trattato.\nGermania.\nIn Germania la promulgazione da parte del presidente della Repubblica Horst K\u00f6hler della legge di ratifica del Trattato di Lisbona \u00e8 stata sospesa a lungo in attesa dell'approvazione definitiva (avvenuta il 23 settembre 2009) di quattro leggi di accompagnamento nelle quali, a garanzia della conformit\u00e0 alla Costituzione tedesca delle future decisioni di Bruxelles, sono enunciati espressamente i diritti di co-decisione del Parlamento federale e con le quali quest'ultimo acquisisce di fatto un potere di verifica delle norme varate dalla Commissione europea. Tali leggi erano state richieste dalla Corte Costituzionale federale di Karlsruhe con il suo pronunciamento favorevole in merito alla compatibilit\u00e0 del Trattato con la Legge fondamentale (Costituzione tedesca), pronunciamento che si era reso necessario in seguito a un ricorso in tal senso presentato dal parlamentare cristiano-sociale bavarese Peter Gauweiler e da altri 53 membri del \"Bundestag\" appartenenti alla \"Die Linke\" di Oskar Lafontaine. L'udienza in Corte costituzionale si era svolta il 10 e 11 febbraio 2009 ma la sentenza \u00e8 stata emessa il 30 giugno 2009.\nIrlanda.\nDal 1987 in avanti, dopo una decisione in merito da parte della Corte suprema, la ratifica di trattati internazionali che potrebbero essere in conflitto con la Costituzione irlandese deve essere preceduta da un'apposita revisione di quest'ultima da parte delle Camere, modifica costituzionale che, al pari di tutte le altre, deve essere poi confermata da un \"referendum\" nazionale. Cos\u00ec il 12 giugno 2008 l'Irlanda \u00e8 stato l'unico Paese dell'Unione europea a indire una consultazione referendaria. Tutti i membri dei tre partiti di governo nell'Oireachtas hanno sostenuto il 's\u00ec'; identica cosa hanno fatto tutti i partiti di opposizione nel Parlamento, con l'eccezione del \"Sinn F\u00e9in\". I Verdi, pur essendo un partito di governo, non hanno preso ufficialmente posizione non riuscendo a raggiungere una maggioranza dei due terzi (in uno o nell'altro senso) nel proprio congresso del gennaio 2008 e hanno dunque lasciato i propri iscritti liberi di decidere autonomamente. La maggior parte dei sindacati e delle organizzazioni irlandesi di categoria hanno sostenuto il 's\u00ec' mentre hanno appoggiato il 'no' il partito euroscettico \"Libertas\", il gruppo \"L'Alleanza della gente prima del profitto\" e alcuni gruppi minori di ispirazione marxista. Inoltre il \"Partito indipendentista dal Regno Unito\" ha incoraggiato i propri simpatizzanti ad andare in Irlanda fare campagna per il 'no'. Il referendum del 2008 ha visto prevalere i 'no' col 53,4% dei voti (862\u00a0415 elettori), contro il 46,6% del 's\u00ec' (752\u00a0451 elettori). L'affluenza \u00e8 stata di poco superiore al 50% degli aventi diritto.\nA seguito di questo risultato, l'Irlanda si \u00e8 incamminata verso una seconda consultazione referendaria ). Il 27 novembre 2008 una sub-commissione del Parlamento irlandese aveva infatti stabilito formalmente che \"non ci sono ostacoli giuridici al fatto che in Irlanda si svolga un secondo \"referendum\" sul Trattato di Lisbona\". Alla vigilia dell'appuntamento, Brian Cowen si dichiarava fiducioso sull'esito del nuovo voto dopo le concessioni avute nel Consiglio europeo dell'11-12 dicembre 2008 (confortato in questo anche dai sondaggi pre-elettorali che indicavano come il deterioramento della situazione economica avesse fatto sostanzialmente cambiare idea agli irlandesi) mentre le principali forze politiche che sostennero il 'no' durante la prima consultazione ribadivano la loro opposizione anche per il secondo \"referendum\". Il referendum del 2009 ha poi visto la prevalenza dei s\u00ec col 67,1%, confermando cos\u00ec la modifica costituzionale introdotta il 9 luglio 2009 e dando quindi il via libera definitivo all'approvazione parlamentare del Trattato e al deposito degli strumenti di ratifica presso il Ministero degli Affari Esteri del Governo di Roma.\nItalia.\nIn Italia, a causa delle elezioni politiche anticipate e della volont\u00e0 di alcuni gruppi parlamentari di non procedere alla ratifica a camere sciolte, nonostante un appello informale in questo senso fosse stato fatto dal presidente della Repubblica Giorgio Napolitano, il disegno di legge presentato dal Governo Prodi II non fu votato. Il nuovo Governo Berlusconi IV ha dovuto quindi ripresentare un disegno di legge per procedere alla ratifica. Tale disegno di legge \u00e8 stato in seguito approvato definitivamente dal Parlamento il 31 luglio 2008, promulgato dal presidente della Repubblica il 2 agosto 2008 e pubblicato nella Gazzetta Ufficiale della Repubblica Italiana - Serie Generale n. 185 dell'8 agosto 2008 (Supplemento Ordinario n. 188).\nPolonia.\nLa procedura approvativa in Polonia \u00e8 stata ferma per un anno e mezzo in quanto si attendeva la firma presidenziale (il cosiddetto \"atto di ratifica\"). Il presidente della Repubblica polacca Lech Kaczy\u0144ski aveva immediatamente promulgato la legge che, ai sensi dell'articolo 90 comma 4 della Costituzione polacca, gli permetteva di siglare il Trattato di Lisbona ma si era astenuto invece dal procedere con l'atto di ratifica per parecchio tempo. Lech Kaczy\u0144ski aveva a tal proposito rilasciato numerose dichiarazioni, correggendo pi\u00f9 volte il tiro e subendo pressioni soprattutto dal capo di Stato francese Nicolas Sarkozy (presidente di turno del Consiglio europeo durante il secondo semestre 2008) al fine di rispettare gli impegni presi. Nella sua ultima uscita aveva affermato che avrebbe concesso la sua firma quando anche l'Irlanda fosse stata pronta a ratificare (come in effetti \u00e8 poi avvenuto). Tale comportamento sembrava pi\u00f9 che altro una manovra di politica interna legata alla sua contrapposizione con il primo ministro Donald Tusk in merito alla questione dello scudo spaziale USA da ospitare nel Paese.\nRegno Unito.\nIl conservatore ed euro-scettico Stuart Wheeler ha presentato un ricorso presso l'Alta Corte di Londra volto ad ottenere la convocazione di un \"referendum\" preventivo riguardo alla ratifica del Trattato di Lisbona, ma il 25 giugno 2008 l'Alta Corte ha respinto la richiesta.\nRepubblica Ceca.\nIl presidente della Repubblica Ceca V\u00e1clav Klaus \u00e8 stato un serio ostacolo alla ratifica del Trattato poich\u00e9 \u00e8 un fervente euro-scettico e ne ha chiesto subito l'abbandono (definendolo \"morto\") dopo la vittoria del 'no' nel primo \"referendum\" irlandese (unico capo di Stato dei Paesi UE ad agire in tal modo). Poche settimane pi\u00f9 avanti, il 24 luglio 2008, ha per\u00f2 ammorbidito tale posizione affermando che non avrebbe firmato il Trattato se l'Irlanda non l'avesse ratificato prima.\nQuattro mesi dopo questa dichiarazione, il 26 novembre 2008, la Corte costituzionale ceca ha sentenziato che \"il Trattato di Lisbona dell'UE non viola la Costituzione nazionale\", aprendo cos\u00ec la strada alla sua ratifica parlamentare dopo mezzo anno di blocco. La richiesta di una verifica della costituzionalit\u00e0 del Trattato era partita dal Senato ceco, probabilmente al fine di acquietare i timori dei partiti pi\u00f9 piccoli rappresentati in Parlamento. La Camera e il Senato hanno iniziato l'esame del trattato rispettivamente il 9 e il 10 dicembre 2008, ma entrambi i rami del Parlamento hanno deciso di rinviare il voto a febbraio 2009 per pronunciarsi preventivamente sull'accordo con gli USA per la realizzazione di una base radar e per dare il tempo ai due maggiori partiti di negoziare una tregua in vista del semestre di presidenza UE del 2009. Il 18 febbraio 2009 la Camera ha quindi approvato la ratifica mentre il Senato ha licenziato definitivamente il Trattato solo il 6 maggio 2009 in quanto ha deciso di procrastinare ulteriormente la votazione sul testo, questo sia a causa di una intervenuta crisi di Governo che al fine di dare prima il via libera all'inserimento nel regolamento di entrambi i rami del Parlamento del cosiddetto \"istituto del mandato vincolato\". Secondo tale mandato, in futuro ogni trasferimento di competenza dal piano nazionale a quello comunitario dovr\u00e0 essere preventivamente approvato da entrambe le Camere e non potr\u00e0 dunque pi\u00f9 bastare il solo assenso governativo.\nSuccessivamente all'approvazione del Trattato da parte del Parlamento, Klaus ha continuato la sua politica oltranzista presentando attraverso un gruppo di senatori del suo partito un nuovo ricorso alla Corte costituzionale con l'obiettivo non dichiarato di prendere tempo per offrire la sponda al \"leader\" del Partito Conservatore britannico David Cameron, candidato favorito alle elezioni generali britanniche che si sarebbero tenute nella primavera del 2010. Cameron aveva infatti pi\u00f9 volte fatto sapere in quel periodo che, se si fosse arrivati a tale data senza il Trattato in vigore, avrebbe promosso un \"referendum\" su di esso, nel quale la vittoria dei 'no' sarebbe stata estremamente probabile. In seguito alla sopravvenuta ratifica dell'Irlanda e alle conseguenti forti pressioni di \"Bruxelles\" su Klaus per convincerlo a promulgare il Trattato (pressioni volte a scongiurare l'ipotesi di cui sopra), e considerando scontato il rigetto della sua istanza presso l'Alta Corte, il presidente ceco ha invece iniziato a negoziare la propria firma con l'UE, ottenendo in questo modo un \"opt-out\" sulla Carta dei diritti fondamentali dell'Unione europea nel Consiglio europeo di fine ottobre 2009. Questa concessione, assieme al pronunciamento della Corte costituzionale che il 3 novembre 2009 ha ribadito per la seconda volta che il Trattato di Lisbona \u00e8 conforme alla Costituzione della Repubblica Ceca (sentenza immediatamente seguita dalle rivelazioni del quotidiano britannico \"Times\" secondo le quali David Cameron ha rinunciato ufficialmente alla possibilit\u00e0 di tenere il \"referendum\" sul Trattato non appena insediato come Primo Ministro), ha definitivamente convinto Klaus che, poche ore dopo il verdetto della Corte di Brno, ha cos\u00ec promulgato la ratifica del Trattato. Gli strumenti di ratifica sono stati poi depositati presso il Governo italiano il 13 novembre 2009.\nVoti consultivi.\nConsiderazioni generali.\nOltre agli Stati membri dell'Unione europea, sono stati chiamati a votare sul Trattato di Lisbona anche il Parlamento europeo e le Isole \u00c5land.\nIl pronunciamento favorevole del Parlamento europeo, pur essendo stato puramente consultivo e quindi non indispensabile per l'entrata in vigore, ha avuto tuttavia una forte valenza politica come influente segnale istituzionale di condivisione del Trattato.\nRiguardo alle Isole \u00c5land invece, un'eventuale loro bocciatura avrebbe provocato la mancata applicazione del Trattato in detto territorio ma non avrebbe ugualmente interessato il processo di ratifica generale."}
{"id": "1231466", "revid": "1305772", "url": "https://it.wikipedia.org/wiki?curid=1231466", "title": "Laghi", "text": ""}
{"id": "1231468", "revid": "767487", "url": "https://it.wikipedia.org/wiki?curid=1231468", "title": "Ephraim-Palais", "text": "L'Ephraim-Palais \u00e8 un palazzo storico di Berlino. Si trova nel Nikolaiviertel, una zona del quartiere Mitte.\nL'ingresso di questo palazzo era definito \"die sch\u00f6nste Ecke Berlins\", l'angolo pi\u00f9 bello di Berlino.\n\u00c8 posto sotto tutela monumentale (\"Denkmalschutz\").\nStoria e descrizione.\nIl palazzo venne ultimato nel 1766 su progetto di Friedrich Wilhelm Dietrichs per Nathan Veitel Heinrich Ephraim, direttore della zecca e gioielliere di Federico il Grande. Il palazzo venne costruito in puro stile rococ\u00f2. Nel 1935, in occasione dell'allargamento del ponte di \"M\u00fchlendamm\", il palazzo fu demolito. Parti della facciata che si salvarono dalla demolizione vennero riposte in un deposito. Dal 1983, nel giro di circa quattro anni, il palazzo venne ricostruito, anche se arretrato di circa 12 metri a nord rispetto alla sua posizione originale, in vista del 1987, 750\u00ba anniversario della citt\u00e0 di Berlino. Il 19 maggio 1987 ebbe luogo la grande riapertura del palazzo.\nUna delle stanze del primo piano ha un soffitto barocco, appartenente al demolito Palazzo Wartenberg progettato da Andreas Schl\u00fcter. Oggi il palazzo ospita una sezione dello \"Stadtmuseum Berlin\"; al piano terra sono esposte le ceramiche della \"K\u00f6nigliche Porzellan-Manufaktur Berlin\", mentre al primo e secondo piano sono esposti quadri di artisti berlinesi.\nCollegamenti esterni.\nSito ufficiale del museo"}
{"id": "1231469", "revid": "1372005", "url": "https://it.wikipedia.org/wiki?curid=1231469", "title": "Alberto I della Scala", "text": "Alberto I fu signore di Verona dal 1277 fino alla sua morte, anche se gi\u00e0 precedentemente fu fidato consigliere del fratello maggiore, Mastino, da cui eredit\u00f2 il potere.\nCattura dei catari.\nPresso Sirmione era presente una corposa comunit\u00e0 di eretici Catari e Patarini, che avevano ormai assunto il controllo spirituale ed amministrativo della citt\u00e0, motivo per cui il Tribunale dell'Inquisizione invi\u00f2 numerosi inquisitori a Sirmione, per verificare la situazione: vista la potenza che andavano assumendo gli eretici, il vescovo di Verona promosse una campagna militare contro Sirmione di cui fu capo Alberto, dopo un brevissimo assedio, riusc\u00ec a farla capitolare. Gli eretici e le eretiche furono catturati e portati nella prigioni veronesi, sotto la tutela di Mastino, e solo dopo la morte di Mastino gli eretici furono fatti bruciare pubblicamente nell'Arena e la citt\u00e0 fu sciolta definitivamente dalla scomunica, grazie alla riconciliazione con il papa Nicol\u00f2 IV.\nLa morte del fratello e la presa del potere.\nAlberto fu podest\u00e0 di Mantova dal 1272 al 1277, e saputa la notizia dell'assassinio del fratello Mastino, il 26 ottobre 1277 torn\u00f2 velocemente a Verona da Mantova e, giunto in citt\u00e0, si vendic\u00f2 degli assassini del fratello. Nei nuovi statuti furono rese note le condanne, che videro pene molto dure, e che furono per questo molto efficaci, tanto che per un lungo periodo non si ebbero nuove rivolte o cospirazioni.\nL'uccisione di Mastino giustific\u00f2 agli occhi dei cittadini veronesi le sentenze di morte ai danni dei congiurati e i provvedimenti voluti da Alberto. Egli, con questi ultimi, riusc\u00ec ad ottenere le prerogative di un sovrano, creando cos\u00ec ufficialmente la prima signoria cittadina, anche se gi\u00e0 prima Mastino aveva accentrato nelle sue mani il potere.\nAlberto aveva gi\u00e0 dimostrato le sue abilit\u00e0 politiche nelle cariche che aveva gi\u00e0 svolto, per cui la sua successione al potere della citt\u00e0 fu naturale (anche perch\u00e9 Mastino non lasci\u00f2 discendenti legittimi) e ben accetta dai cittadini veronesi. Furono soprattutto i mercanti ad essere dalla parte di Alberto, tanto che nel 1269 lo avevano gi\u00e0 eletto podest\u00e0 perpetuo della Domus Mercatorum.\nIl governo di Alberto.\nIl principale merito della politica di Alberto fu la pace interna ed esterna, e cos\u00ec nel 1290, grazie alla sua influenza, fece eleggere come capitano il figlio Bartolomeo, consolidando cos\u00ec il potere della famiglia scaligera, e preparando la successione del figlio primogenito.\nGrazie al potere la ricchezza privata degli scaligeri aument\u00f2 considerevolmente, mentre il popolo, ormai suddito, era generalmente soddisfatto della sua situazione.\nNel 1294, quando Azzo VIII d'Este e Francesco d'Este allontanarono da Ferrara Costanza della Scala che aveva sposato il loro padre, Alberto adirato gli dichiar\u00f2 guerra e, insieme ai padovani, ebbe una grande vittoria, tanto che venne festeggiata con una grande cerimonia, in cui mostr\u00f2 la sua grande ricchezza: i figli Bartolomeo e Cangrande, insieme ad altri fedeli, furono armati cavalieri e parteciparono alla giostra medievale, mentre agli invitati furono donati vestiti di porpora. Altra grande festa venne indetta per le nozze del figlio Alboino con la figlia di Matteo Visconti il 28 dicembre 1298, a cui partecip\u00f2 anche il popolo di Verona.\nRicordando la sua origine Alberto, nel 1301, fece erigere un nuovo palazzo in piazza Erbe, la Casa dei Mercanti, in pietra veronese e con la classica merlatura ghibellina, ma ebbe anche cura degli edifici religiosi. Altri lavori pubblici furono il miglioramento delle difese cittadine e la risistemazione delle strade, la restaurazione del ponte Pietra e la ricostruzione in pietra del ponte Nuovo. L'opera pi\u00f9 importante fu l'ampliamento delle mura a nord della citt\u00e0, da porta Vescovo a porta Vittoria. Importante, all'esterno delle mura cittadine, fu la politica di creazione di un baluardo a difesa del territorio veronese lungo i confini: per questa politica i matrimoni divennero un'arma fondamentale. Questi non erano conseguenza dell'aspirazione dello scaligero di assumere un titolo nobiliare, tanto che egli non voleva distinguersi dalla borghesia cittadina, ma conseguenza della sua voglia di affermare la fede ghibellina.\nLe guerre e la morte.\nAl figlio Bartolomeo I, che aveva assunto il capitanato, furono affidate due imprese belliche nel 1297 e nel 1299: la prima contro il vescovato di Trento, che minacciava gli amici di famiglia Castelbarco, e che possedevano un territorio compreso tra Rovereto e Riva del Garda; la seconda contro Mantova, che venne occupata. La guerra trentina consolid\u00f2 ulteriormente la fedelt\u00e0 dei Castelbarco, e lo stesso fece la spedizione mantovana nei confronti della citt\u00e0 confinante.\nAlberto mor\u00ec a Verona il 3 settembre 1301, e gli succedette prima il figlio Bartolomeo I (a cui fu dato l'affidamento dei due fratelli, ancora minorenni), poi gli altri due figli. Egli lasci\u00f2 il suo grande patrimonio ai tre figli, tra cui venne spartito equamente.\nDiscendenti.\nDa Verde di Salizzole, sposata nel 1263, ebbe:\nEbbe anche un figlio illegittimo:"}
{"id": "1231470", "revid": "188402", "url": "https://it.wikipedia.org/wiki?curid=1231470", "title": "Fondazione Magnani-Rocca", "text": "La Fondazione Magnani-Rocca \u00e8 una raccolta privata d'arte antica e moderna nata nel 1978 per volont\u00e0 di Luigi Magnani, critico d'arte e collezionista. Si trova all'interno di Villa Magnani, situata in via Fondazione Magnani Rocca 4 a Mamiano, frazione di Traversetolo, in provincia di Parma.\nIl museo espone opere di: Gentile da Fabriano, Albrecht D\u00fcrer, Vittore Carpaccio, Tiziano, Rubens, Van Dyck, Francisco Goya, Claude Monet, Auguste Renoir, Paul C\u00e9zanne, Giorgio Morandi (50 opere), Giorgio De Chirico, Filippo de Pisis, Gino Severini, Alberto Burri, Johann Heinrich F\u00fcssli, Nicolas de Sta\u00ebl, Lippo di Dalmasio, Filippo Lippi, Domenico Ghirlandaio, Lorenzo Costa, Martin Schongauer e sculture di Antonio Canova e di Lorenzo Bartolini.\nStoria.\nNel 1977 il collezionista d'arte Luigi Magnani decise di onorare la memoria del padre Giuseppe e della madre Eugenia Rocca creando, con il supporto dell'allora Cassa di Risparmio di Parma, una fondazione che avesse come finalit\u00e0 lo sviluppo e la promozione di attivit\u00e0 culturali legate al mondo dell'arte, della musica e della letteratura. Il 15 marzo del 1978 la fondazione fu ufficialmente riconosciuta con decreto del Presidente della Repubblica.\nNel 1983 Luigi Magnani espose per la prima volta la sua collezione di arte contemporanea nelle serre della neobarocca villa di Mamiano, ove risiedette fino alla morte avvenuta nel 1984. Negli anni seguenti la Fondazione sistem\u00f2 il grande parco e restaur\u00f2 gli edifici della tenuta, che furono aperti al pubblico nel 1990; la villa espone da allora la straordinaria collezione di opere d'arte dall'XI al XX secolo, realizzate da maestri italiani ed europei, mentre le ampie serre sono utilizzate quale sede di mostre temporanee.\nPercorso espositivo.\nAtrio.\nL'atrio a doppia altezza e l'adiacente grande scalone sono esempi tipici del gusto neobarocco lombardo e risalgono al primo nucleo della villa. Vi si trovano due affreschi a monocromo di Giovan Battista Tiepolo e provenienti da Palazzo Morosini Sagredo a Venezia. Si tratta del \"Ritrovamento di Mos\u00e8\" e \"Apollo e Mida\" (1750). Al centro \u00e8 posta inoltre la grande \"Coppa in malachite sostenuta da un tronco di palma e tre chimere in bronzo dorato\", dono dello zar Alessandro I a Napoleone, realizzata dallo scultore e orafo francese Pierre-Philippe Thomire, con sfingi alate in bronzo dorato.\nSala Van Dyck.\nQuesta sala \u00e8 dedicata ai maestri dell'arte barocca fiamminga, Anton van Dyck, con il grandioso \"Giovanni Paolo Balbi a cavallo\" (1627), e Pieter Paul Rubens, con il \"Ritratto di Ferdinando Gonzaga\" (1604-1605), dalla \"Pala della Trinit\u00e0 dei Gesuiti\" gi\u00e0 a Mantova dove tutta la famiglia Gonzaga era raffigurata in adorazione della Trinit\u00e0. Il mobilio della sala \u00e8 opera dell'ebanista parigino Fran\u00e7ois-Honor\u00e9-Georges Jacob-Desmalter, considerato il pi\u00f9 raffinato mobiliere dello stile Impero.\nSala Goya.\nLa sala successiva \u00e8 intitolata a Francisco Goya, del quale \u00e8 esposto \"La famiglia dell'Infante Don Luis di Borbone\" (1783-1784), un dipinto rimasto non visibile per lungo tempo poich\u00e9 conservato in altre collezioni private. Il \"Ritratto di Maria Luigia duchessa di Parma\" di George Dawe (1818) \u00e8 tipico della pittura neoclassica, mentre il dipinto \"Gertrude, Amleto e il fantasma del padre di Amleto\" di Johann Heinrich F\u00fcssli (1793) ha un'impostazione pi\u00f9 visionaria e teatrale. Pi\u00f9 accademico \u00e8 il \"Combattimento tra Romani e Sabini interrotto dalle Sabine\", opera di fine del XVIII secolo di Julien de Parme.\nSala D\u00fcrer.\nLa sala \u00e8 dedicata al caposcuola tedesco Albrecht D\u00fcrer, del quale sono esposte alcune incisioni a bulino (\"Adamo ed Eva, San Gerolamo nella cella\" e la conosciutissima \"Melencolia I\"), accanto a una \"Madonna di Bagnacavallo\", suo capolavoro risalente probabilmente al suo primo viaggio in Italia del 1495, dove fonde elementi italiani e nordici.\nQui sono esposte anche alcune opere tra le pi\u00f9 antiche della fondazione, come una \"Madonna\" della scuola romana del XI-XII secolo di Pietro di Belizio e Belluomo, una \"Madonna col Bambino e Santi\" di Mello da Gubbio, testimonianza della scuola umbra del Quattrocento e il trittico con l\"'Incoronazione della Vergine e Santi\", opera senese di fine del Trecento di Giovanni del Biondo.\nSala Tiziano.\nQuesta grande sala \u00e8 dedicata alla \"Sacra conversazione Balbi\" di Tiziano Vecellio (1512-1514 circa), una delle prime opere acquistate da Luigi Magnani.\nAltre opere sono le \"Stimmate di san Francesco\" di Gentile da Fabriano (1415 circa), la \"Madonna col Bambino\" di Filippo Lippi (1450 circa) e il \"Cristo morto sorretto da due angeli\" di Vittore Carpaccio.\nDue sono le \"Adorazioni dei Magi\" di scuola ferrarese del primo Cinquecento, una di Ludovico Mazzolino e una di Giovanni Battista Benvenuti, mentre la scuola fiorentina \u00e8 testimoniata dal \"San Pietro martire\" di Domenico Ghirlandaio. \u00c8 un'opera del manierismo invece la \"Madonna\" di Domenico Beccafumi, databile tra il 1540 e il 1550.\nQui si trova anche la statua di \"Tersicore\" di Antonio Canova (1811).\nSala del Novecento italiano.\nAl primo piano si trovano le sale di arte moderna e contemporanea, dalla seconda met\u00e0 del XIX secolo fino agli anni recenti.\nLa sala ospita opere dei pi\u00f9 famosi maestri del Novecento italiano, dalle opere di Filippo de Pisis (tutte della fase di maturit\u00e0 artistica), a quelle di Alberto Burri, di Gino Severini, di Leoncillo Leonardi, Renato Guttuso, Mario Mafai, Carlo Mattioli (\"Nudo\"), Giorgio de Chirico (\"Enigma della partenza\"). Tra le sculture esposte si trovano due bassorilievi e una statua in bronzo di Giacomo Manz\u00f9: \"Orfeo I, Orfeo II\" e \"San Giorgio\" (1972).\nSale Morandi.\nLa due sale Morandi (una dedicata alla pittura e una alle opere grafiche) espongono la straordinaria raccolta di cinquanta opere di Giorgio Morandi tra oli, acquerelli, disegni e incisioni, e venne allestita quando l'artista era ancora in vita. Luigi Magnani fu amico di Morandi da quando gli venne presentato nel 1940 dal critico Brandi. La collezione, oltre alle celebri nature morte, permette di valutare tutto il percorso artistico del pittore, compreso un autoritratto, due paesaggi (di Grizzana e del cortile di via Fondazza a Bologna) e un raro dipinto metafisico, testimonianza della sua breve adesione al movimento.\nSala C\u00e9zanne.\nLa sala \u00e8 dedicata a Paul C\u00e9zanne, del quale sono conservati un olio e cinque acquerelli, tra i quali spicca \"Tasse et plat de cerises\" (1890).\nSala Impressionisti.\nChiude il percorso museale la sala dedicata all'Impressionismo, con nomi di maestri molto rari nelle collezioni museali permanenti italiane. Di Claude Monet si trova una tela della serie delle \"Scogliere di Pourville\", in questo caso dedicata alla luce dell'alba. Di Auguste Renoir sono invece \"Paysage de Cagnes\" e \"Les poissons\", opere della tarda maturit\u00e0 del pittore (inizio del XX secolo), caratterizzate da un colore brillante e da una consistenza pastosa della luce.\nCompletano la sala opere del secondo dopoguerra di Hans Hartung, Jean Fautrier, Wols e Nicolas de Sta\u00ebl.\nSale private.\nOltre alle sale di esposizione, la villa contiene vari ambienti normalmente preclusi alle visite, aperti al pubblico solo in rare occasioni.\nBiblioteca.\nLa biblioteca, affacciata sul parco, ospita volumi di notevole pregio, tra cui alcune edizioni di Giambattista Bodoni, i \"Trattati di geometria e anatomia\" di Albrecht D\u00fcrer e il \"Ragguaglio delle nozze delle Maest\u00e0 di Filippo Quinto e di Elisabetta Farnese\" del 1717, oltre a lettere private di Luigi Magnani, disegni di Renato Guttuso e poesie inedite di Giuseppe Ungaretti ed Eugenio Montale.\nSaletta della musica.\nLa saletta della musica, adiacente alla biblioteca, espone trattati di musicologia e spartiti di Luigi Magnani, oltre a vinili di Wolfgang Amadeus Mozart, Ludwig van Beethoven e Gustav Mahler.\nSalone grande.\nIl Salone grande \u00e8 un ampio ambiente interamente arredato con mobili e dipinti in stile Impero, risalenti agli inizi del XIX secolo.\nStudio.\nLo studio, direttamente comunicante col Salone grande, \u00e8 dominato dalla scrivania Impero di Luigi Magnani.\nStanza del Commendator Giuseppe.\nLa sala, intitolata al padre di Luigi Magnani, accoglie altri volumi dell'importante biblioteca raccolta dal collezionista.\nStanza di Donna Eugenia Rocca.\nLa sala, dedicata alla madre di Luigi Magnani, ospita la sezione francese dei volumi della biblioteca, oltre a un arazzo eseguito da Eugenia Rocca negli anni quaranta e a una spinetta realizzata da Muzio Clementi alla fine del XIX secolo.\nElenco delle opere.\nPittura, scultura e miniatura.\nPietro di Belizio e Belluomo (XI-XII secolo)\nMiniatore dell'Italia centrale del XIII secolo\nGiovanni di Bonino (XIV secolo, documentato fino al 1345)\nMello da Gubbio (XIV secolo)\nMiniatore bolognese del XIV secolo\nMiniatore italiano della fine del XIV secolo\nNicol\u00f2 di Giacomo (ante 1350 - 1403 o 1404)\nMiniatore toscano o umbro del XV secolo\nGiovanni del Biondo (documentato dal 1356 al 1398)\nLippo di Dalmasio (documentato dal 1377 al 1410)\nGentile da Fabriano (intorno al 1370 - 1427)\nFilippo Lippi (verso il 1406 - 1469)\nPietro di Giovanni d'Ambrosio (1410-1449)\nDomenico Ghirlandaio (1449-1494)\nMartin Schongauer (verso il 1450/53 - 1491)\nPietro Orioli (1458-1496)\nVittore Carpaccio (verso il 1460 - 1526)\nLorenzo Costa (1460-1533) ?\nAlbrecht D\u00fcrer (1471-1528)\nLudovico Mazzolino (1480 circa - verso il 1528-30)\nGiovanni Battista Benvenuti detto L'Ortolano (verso il 1480/85 - dopo il 1530 circa)\nDomenico Beccafumi (intorno al 1486 - 1551)\nTiziano Vecellio (circa 1488/90 - 1576)\nPieter Paul Rubens (1577-1640)\nAnton van Dyck (1599-1641)\nRembrandt van Rijn (1606-1669)\nGirolamo Pellegrini (1624 circa - post 1700)\nSimone Brentana (1656-1742)\nGiovan Battista Pittoni (1687-1767)\nGiambattista Tiepolo (1696-1770)\nJulien de Parme (1736-1799)\nJohann Heinrich F\u00fcssli (1741-1825)\nFrancisco de Goya y Lucientes (1746-1828)\nAntonio Canova (1757-1822)\nLorenzo Bartolini (1777-1850)\nJean-Auguste-Dominique Ingres (1780-1867)\nGeorge Dawe (1781-1829)\n\u00c9douard Manet (1832-1883)\nPaul C\u00e9zanne (1839-1906)\nClaude Monet (1840-1926)\nAuguste Renoir (1841-1919)\nHenri Matisse (1869-1954)\nArturo Tosi (1871-1956)\nGeorges Braque (1882-1963)\nGino Severini (1883-1966)\nCarlo Carr\u00e0 (1881-1966)\nGiorgio de Chirico (1888-1978)\nGiorgio Morandi (1890-1964)\nFilippo de Pisis (1896-1956)\nJean Fautrier (1898-1964)\nMario Mafai (1902-1956)\nHans Hartung (1904-1989)\nGiacomo Manz\u00f9 (1908-1991)\nOrfeo Tamburi (1910-1994)\nCarlo Mattioli (1911-1994)\nRenato Guttuso (1912-1987)\nWols (1913-1951)\nToti Scialoja (1914-1998)\nNicolas de Sta\u00ebl (1914-1955)\nLeoncillo Leonardi (1915-1968)\nAlberto Burri (1915-1997)\nPiero Sadun (1919-1974)\nGianni Dova (1925-1991)\nArredi.\nGiovanni Battista Piranesi (1720-1778)\nPierre-Philippe Thomire (1751-1843)\nFran\u00e7ois-Honor\u00e9-Georges Jacob-Desmalter (1770-1841)\nAutori vari"}
{"id": "1231473", "revid": "86341", "url": "https://it.wikipedia.org/wiki?curid=1231473", "title": "Il Venerd\u00ec di Repubblica", "text": "Il Venerd\u00ec di Repubblica (conosciuto anche come Il Venerd\u00ec) \u00e8 un supplemento settimanale de \"la Repubblica\", nato nel 1987, che si occupa di cronaca, cultura, politica e attualit\u00e0. Esce ogni venerd\u00ec in abbinamento obbligatorio con il quotidiano.\nNella rivista \u00e8 compresa una guida (\"I programmi delle tiv\u00f9\", precedentemente \"Televenerd\u00ec\") a tutti i programmi televisivi (in chiaro, digitale terrestre, satellitare) della settimana.\nAutori di rubriche fisse.\nIn passato la critica televisiva fu curata da Beniamino Placido. Eugenio Scalfari tenne per molti anni una rubrica dove rispondeva alle lettere dei lettori; dall'autunno del 2007 \u00e8 Michele Serra a rispondere alle missive. Giorgio Bocca scrisse per anni la rubrica \"Fatti nostri\" fino al 2011, anno della sua morte. Attilio Giordano, caporedattore del settimanale, ne divenne il direttore nel 2010 sino alla morte nel luglio 2016; nell'ottobre 2015 la rivista ha rinnovato la grafica."}
{"id": "1231474", "revid": "177966", "url": "https://it.wikipedia.org/wiki?curid=1231474", "title": "Alberto della Scala", "text": ""}
{"id": "1231480", "revid": "767487", "url": "https://it.wikipedia.org/wiki?curid=1231480", "title": "Carlos Vives", "text": "Biografia.\nCarlos Vives nasce nel 1961 a Santa Marta (Colombia) dove trascorre i primi 12 anni di vita. A quell'et\u00e0 lui e la sua famiglia si trasferiscono a Bogot\u00e0 in cerca di miglior vita. Inizia a studiare pubblicit\u00e0 all'universit\u00e0 Jorge Tadeo Lozano; parallelamente comincia la sua passione per il rock e inizia a suonare nei bar e nei caff\u00e8 della citt\u00e0, senza dimenticare le sue origini caraibiche. Nello stesso periodo inizia la sua carriera di attore che lo porta a interpretare da protagonista la telenovela \"Gallito Ram\u00edrez\" per la quale viene ancora ricordato in Colombia. La telenovela \u00e8 la storia di un pugile colombiano che si innamora di una ricca ragazza, interpretata da quella che in seguito diventa la sua prima moglie, Margarita Rosa de Francisco.\nHa partecipato allo spettacolo per ragazzi della tv colombiana Peque\u00f1os Gigantes e ha recitato in altre telenovele come \"Tuyo es mi corazon\" e \"Loca Pasi\u00f3n\".\nNel 1989 gli \u00e8 stata offerta una parte da attore in Porto Rico che ha segnato un'interruzione della sua carriera di cantante. Qui viene ricordato per i suoi ruoli da protagonista nelle telenovele \"La Otra\" e \"Aventurera\". Si sposa per la seconda volta, con Herlinda G\u00f3mez, da cui divorzier\u00e0.\nNel 1991 la svolta della sua vita. Al ritorno in Colombia gli viene offerta la parte da protagonista nella serie basata su Rafael Escalona, compositore musicale di genere vallenato, chiamata ovviamente \"Escalona\". Nella serie canta le canzoni di Escalona reinterpretando il genere e mescolandolo con rock, pop e fondendolo con altri ritmi etnici dei Caraibi colombiani, cosa che scandalizza i puristi del genere vallenato.\nNel 1993 pubblica \"Cl\u00e1sicos de la Provincia\", che si rivela un classico senza tempo nella musica colombiana e latino americana, lanciando il vallenato nello scenario mondiale.\nSuccessivamente escono \"La Tierra del Olvido\" (1995), \"Tengo Fe\" (1997), \"El Amor de mi Tierra\" (1999), \"D\u00e9jame Entrar\" (2001) and \"El Rock de mi Pueblo\" (2004) che pur non eguagliando il primo successo affermano definitivamente la maturit\u00e0 del cantante.\nAttualmente \u00e8 impegnato in una relazione sentimentale con Claudia Elena V\u00e1squez, ingegnere chimico ed ex Miss Colombia. Ha due figli dal matrimonio con Herlinda G\u00f3mez.\nIl 28 luglio 2017, Carlos Vives presenta il nuovo singolo Robarte a Beso, con Sebasti\u00e1n Yatra, raggiunge i primi posti nelle classifiche mondiali e raggiunge un totale di 1,3 miliardi di visualizzazioni sul suo canale VEVO su YouTube. Sar\u00e0 presentato al Festival Vi\u00f1a del Mar 2018 in Cile, che sorprender\u00e0 ChocQuibTown, Sebasti\u00e1n Yatra e Wisin. Scriver\u00e0 la canzone del festival di Vallenato intitolata El Sombrero de Alejo, in cui canter\u00e0 con diverse icone del vallenato colombiano, come Poncho Zuleta, Felipe Pel\u00e1ez, Peter Manjarr\u00e9s, Jorge O\u00f1ate, Iv\u00e1n Villaz\u00f3n, Jorge Celed\u00f3n e Silvestre Dangond.\nVive tra Miami e la Colombia, principalmente Santa Marta e Bogot\u00e0."}
{"id": "1231483", "revid": "767487", "url": "https://it.wikipedia.org/wiki?curid=1231483", "title": "Albrecht Adam", "text": "Nato a N\u00f6rdlingen, si impiega come apprendista confettiere e nel 1803 si reca a Norimberga per perfezionarsi nella professione. Invece, grazie alla spinta del direttore dell'Accademia di belle arti di Norimberga e in seguito a quella di Johann Moritz Rugendas, finisce per dedicarsi alla pittura, specializzandosi nella rappresentazione di scene di battaglia e di cavalli. \nDopo essersi arruolato nell'esercito austriaco nella campagna antinapoleonica del 1809, vive per un periodo a Vienna, dove attira su di s\u00e9 l'attenzione del figliastro di Napoleone Eugenio di Beauharnais, che lo nomina suo pittore di corte.\nLa maggior parte dei lavori di Adam dopo tale nomina vertono sulla campagna di Russia dell'imperatore francese, a cui prende parte al seguito del de Beauharnais. Tra le altre sue opere, si ricorda un diario di guerra composto da 83 diverse scene. Nel 1815 Adam si trasferisce a Monaco di Baviera, dove riceve commissioni dagli imperatori e re di Baviera e Austria. Nel suo studio di Monaco riceve frequenti visite da parte di Theodor Horschelt, che pi\u00f9 tardi diviene a sua volta celebre per i suoi dipinti che ritraggono scene della Guerra caucasica. Continua a lavorare fino a tarda et\u00e0, aiutato negli ultimi anni dai suoi tre figli e allievi Benno, Eugen e Franz. Muore a Monaco nel 1862."}
{"id": "1231487", "revid": "767487", "url": "https://it.wikipedia.org/wiki?curid=1231487", "title": "Bergland (Austria)", "text": "Bergland \u00e8 un comune austriaco di 1 934 abitanti nel distretto di Melk, in Bassa Austria. \u00c8 stato istituito nel 1968 con la fusione dei comuni soppressi di Landfriedstetten e Ratzenberg; nel 1972 ha inglobato i comuni soppressi di Gumprechtsberg e Holzing."}
{"id": "1231492", "revid": "2167723", "url": "https://it.wikipedia.org/wiki?curid=1231492", "title": "Calabresella", "text": "La Calabresella \u00e8 un gioco di carte conosciuto in tutto il mondo, forse cos\u00ec chiamato per una presunta origine calabrese, ed \u00e8 una variante del Tressette.\nLa Calabresella \u00e8 nota anche con molti altri nomi, come: Calabrisella, Calabrasella, Mediatore, Calabresa, Bellora, Fischione, Friscone, Tressette a chiamare oppure Terziglio, Quartiglio, Quadriglio, Quadrigliato, Quintiglio, Quintino, Sestiglio o Settiglio a seconda del numero dei partecipanti.\nLa Calabresella per antonomasia viene giocata in 3, ovvero \u00e8 un \"Terziglio\", cos\u00ec come il \"Mediatore\" propriamente detto \u00e8 un \"Quartiglio\" con \"monte\", e la \"Bellora\" classica ed il \"Fischione\" o \"Friscone\" sono un \"Quintiglio\".\nPer brevit\u00e0 nella voce vengono utilizzati i nomi \"Terziglio\", \"Quartiglio\", \"Quintiglio\", \"Sestiglio\" e \"Settiglio\", rispettivamente per 3, 4, 5, 6 e 7 giocatori.\nRegole.\nLo scopo del gioco \u00e8 di aggiudicarsi da solo o insieme alla propria squadra la smazzata, meglio se con uno stramazzo o un cappotto, totalizzando almeno 6 punti degli 11 a disposizione nella smazzata.\nDistribuzione.\nIl mazziere (a rotazione ciascuno dei giocatori, partendo solitamente da colui che in un preventivo sorteggio ha preso la carta pi\u00f9 alta), dopo aver mescolato le carte e fatto tagliare il mazzo dal giocatore di sinistra, le distribuisce una alla volta, partendo dal giocatore alla propria destra.\nTutti i movimenti della calabresella si svolgono quindi in senso antiorario e cio\u00e8 da destra a sinistra.\nOgni giocatore riceve, in questo modo, un numero uguale di carte che sistemer\u00e0 in mano.\nNel caso si giochi in 3 o 6 o al \"mediatore\" le ultime 4 carte vengono riposte coperte e vanno a formate il \"monte\".\nDichiarazione.\nLa \"dichiarazione\" o \"licitazione\" ha lo scopo di determinare la formazione delle squadre, se 1 contro tutti oppure una coppia contro i restanti. Inizia dopo che il mazziere ha finito di distribuire le carte.\nDurante la dichiarazione i giocatori parlano a turno. Il primo a parlare \u00e8 il giocatore \"di mano\" vale a dire quello a destra del mazziere, quindi si procede in senso antiorario, l'ultimo \u00e8 il mazziere.\nOgni giocatore, al proprio turno, valutando le proprie carte, deve dichiarare se aprire il gioco, rilanciare una dichiarazione di apertura o lasciare l'onere/onore agli avversari.\nLe dichiarazioni di attesa sono passo se nessun giocatore ha fatto una dichiarazione di apertura ovvero sta bene se questa \u00e8 gi\u00e0 avvenuta.\nMentre le dichiarazioni di apertura sono in ordine gerarchico chiamo, chiedo, solo, solissimo, arcisolo che non sono niente altro che le abbreviazioni di \"chiamo il compagno che possiede la carta che dir\u00f2\", \"chiedo la carta per giocare da solo\", \"gioco solo, solissimo o arcisolo\" ed indicano:\nIn base al numero dei giocatori ed alla presenza del monte non tutte la dichiarazione possono essere utilizzate ovvero, se convenuto all'inizio, possono avere una valenza diversa lasciando per\u00f2 invariata la gerarchia.\nAd esempio \u00e8 comune nel \"terziglio\" identificare con \"chiamo\" una dichiarazione di \"chiedo\", cos\u00ec come nel \"quintiglio\" \u00e8 comune identificare con \"solissimo\" una dichiarazione di \"solo\" e con \"solo\" una dichiarazione di \"chiedo\".\nOgni controdichiarazione deve essere di grado superiore alla precedente.\nSe tutti i giocatori dicono \"passo\", la smazzata si ripete.\n\u00c8 uso comune, per velocizzare la licitazione e non far scoprire la dislocazione delle carte, che il giocatore \"di mano\" chieda se qualcuno voglia giocare come solista con la frase \"si pu\u00f2?\". Nel caso in cui nessuno si faccia avanti il giocatore inizier\u00e0 la licita. Questa verr\u00e0 completata alla prima chiamata. Tutto questo \u00e8 possibile in quanto \u00e8 estremamente improbabile che in una smazzata pi\u00f9 di un giocatore abbia carte forti per poter giocare da solista.\nAccomodo (scambio della carta chiamata e/o presa del monte).\nIl giocatore che si \u00e8 aggiudicato la dichiarazione (formale) avr\u00e0 diritto di agire secondo essa:\nSe nelle operazioni di cambio carta e/o presa del monte un giocatore sbaglia (es. inizia il gioco della carta prima di scartare, prende una carta che non gli spetta, lascia la carta in tavola mentre il gioco ha inizio ecc.) gli avversari possono chiedere la partita vinta (1 punto per ognuno che pagher\u00e0 chi ha sbagliato) e si riparte dalla distribuzione.\nGioco della carta.\nil giocatore alla destra del mazziere \u00e8 il \"primo di mano\", cio\u00e8 inizia la prima \"mano\".\nDurante la \"mano\", ogni giocatore a turno gioca una carta alla volta e la presa si completa quando tutti i giocatori hanno fornito la propria.\nRegola fondamentale del gioco \u00e8 che si debba rispondere nel seme di uscita del primo giocatore. Esempio: se il primo giocatore gioca denari, tutti devono giocare una carta di denari. Nel caso che un giocatore non sia in grado di rispondere nel seme, pu\u00f2 scartare qualsiasi carta che sicuramente verr\u00e0 scelta per avvantaggiare la propria squadra.\nSi aggiudica la \"mano\" il giocatore che ha fornito la carta gerarchicamente pi\u00f9 alta nel seme di uscita.\nEsaurita la presa, uscir\u00e0 per la \"mano\" successiva il giocatore che ha catturato la presa precedente.\nTerminate le carte si procede al conteggio finale, si verifica se si \u00e8 raggiunto il termine del gioco e quindi si procede con una nuova smazzata ripartendo dalla distribuzione."}
{"id": "1231495", "revid": "697352", "url": "https://it.wikipedia.org/wiki?curid=1231495", "title": "Rotonda delle Persone Illustri", "text": "La Rotonda delle Persone Illustri (in precedenza Rotonda degli uomini Illustri, in spagnolo Rotonda de las Personas Ilustres) nel cimitero civile di Pante\u00f3n de Dolores, creato nel 1872, si trova nella delegazione Miguel Hidalgo di Citt\u00e0 del Messico. Vi riposano i resti di quanti abbiano dato importanti contributi alla storia del Messico. In particolare gli eroi nazionali e i cittadini messicani che si sono distinti in vari ambiti: militare, civile o culturale."}
{"id": "1231498", "revid": "6923", "url": "https://it.wikipedia.org/wiki?curid=1231498", "title": "Midnight Love", "text": "Midnight Love \u00e8 un album discografico in studio di Marvin Gaye, pubblicato nel 1982 su etichetta Columbia Records.\nUltimo album in studio pubblicato prima della sua morte, si rivel\u00f2 essere il disco di maggiore successo a livello internazionale della sua carriera\nIl disco \u00e8 stato certificato triplo disco di platino dalla RIAA negli Stati Uniti, con vendite superiori ai sei milioni di copie nel mondo. Dall'album fu estratto il singolo di successo \"Sexual Healing\".\nDescrizione.\nAntefatti.\nNel gennaio 1981, l'ultimo album di Gaye per la Motown Records, \"In Our Lifetime\", era stato pubblicato dalla Tamla, etichetta sussidiaria della Motown. Gaye era infuriato per come era stato editato il disco, paragonandolo a un dipinto incompiuto di Picasso che era stato terminato da altri in vece sua, e si ripromise di non incidere mai pi\u00f9 per la Motown. Il mese seguente, un promotore belga di concerti e grande fan della sua musica, Freddy Cousaert, fece visita a Londra a un visibilmente depresso Gaye, afflitto da tossicodipendenza, al termine di una tourn\u00e9e europea. Preoccupato per la salute del cantante, Cousaert offr\u00ec a Gaye di soggiornare nel suo albergo di Ostenda. Gaye, che era in viaggio con il fratello minore Frankie e la fidanzata dell'epoca, la modella olandese Eugenie Vis, accett\u00f2 l'invito.\nGaye arriv\u00f2 a Ostenda il 14 febbraio 1981. Lo stesso mese, ebbe il divorzio ufficiale dalla seconda moglie Janis Hunter, due anni dopo l'inizio delle pratiche. Smise di assumere droga durante la sua permanenza a Ostenda e cominci\u00f2 ad esercitarsi e a frequentare la chiesa locale. Scontento del risultato dei suoi ultimi due album e del contratto con la Motown, Gaye, con l'aiuto di Cousaert, mise insieme una nuova band d'accompagnamento per il breve Heavy Love Affair Tour. Alcune delle registrazioni furono trasmesse nel documentario della tv belga, \"Transit Ostend\". Il tour si svolse principalmente in Inghilterra tra Londra, Bristol e Manchester, con gli ultimi due concerti a Ostenda. Finito il tour, Gaye rimase a Ostenda, insieme a due dei musicisti che lo avevano accompagnato sul palco, Gordon Banks e Odell Brown.\nEntro gli ultimi mesi del 1981, essendo a conoscenza che Marvin Gaye voleva lasciare la Motown, diverse case discografiche si fecero avanti per proporgli un contratto. Alla fine Gaye firm\u00f2 un contratto per tre album con la Columbia Records. Gaye aveva gi\u00e0 iniziato la lavorazione in studio a Bruxelles del nuovo materiale per il suo prossimo disco nel dicembre 1981, prima che l'accordo venisse sancito. Convinto di essersi alienato le simpatie del pubblico avendo pubblicato album \"troppo personali\", Gaye decise di incidere canzoni maggiormente commerciali. Nello spiegare perch\u00e9 avesse deciso di optare per musica mainstream invece di guardarsi dentro con introspezione come aveva fatto nel suo ultimo album, \"In Our Lifetime\", egli spieg\u00f2: \u00abSono preoccupato di diventare troppo introspettivo, nessuno mi ascolter\u00e0. Non posso permettermi di perdere questa volta. Ho bisogno di un successo\u00bb. Riguardo alla musica dell'album, Gaye disse a un giornalista:\nRegistrazione.\nUna delle prime canzoni sulle quali Gaye aveva lavorato con il musicista Odell Brown era una traccia influenzata dal reggae che Gaye e Brown avevano inciso nell'ottobre 1981 circa. L'allora giornalista della rivista \"Rolling Stone\" David Ritz era arrivato in Belgio nell'aprile 1982 dopo essere stato informato della presenza di Gaye. Ritz localizz\u00f2 l'appartamento del cantante a Ostenda e lo intervist\u00f2 per quello che sarebbe diventato il libro \"Divided Soul\". Secondo il giornalista, Gaye aveva in casa parecchie riviste di sesso sadomaso. Disgustato, Ritz disse a Gaye \"che aveva bisogno di qualche \"cura sessuale\" [\"sexual healing\"]\", fornendogli cos\u00ec l'ispirazione per l'omonima celebre canzone (e per questo fu inserito nei crediti compositivi). Tuttavia, questa versione dei fatti \u00e8 stata messa in dubbio dagli amici di Gaye, dai suoi famigliari e dai colleghi musicisti. Quando a Cousaert fu raccontata la storia, egli neg\u00f2 che Ritz avesse avuto a che fare qualsiasi cosa con la canzone, tranne forse che per il titolo. Anche Odell Brown e Gordon Banks hanno smentito la versione di Ritz, e Brown disse: \u00abNon ho mai incontrato quel tizio. Tutto quello che mi dissero era che stava facendo un'intervista per \"Rolling Stone\"\u00bb. Banks dichiar\u00f2 quello che era successo realmente secondo lui; Gaye disse a Ritz di essere intrigato dal quartiere a luci rosse di Amsterdam e Ritz gli rispose che aveva bisogno di farsi curare.\nIn seguito Gaye e Gordon Banks lavorarono a sette delle altre tracce dell'album. Per aiutare, la Columbia aveva inviato a Gaye e ai suoi musicisti diversi strumenti insieme a una drum machine Roland TR-808 e a un sintetizzatore Jupiter 8. Gaye e Banks contribuirono principalmente alla produzione, con Harvey Fuqua che aggiunse la sezione fiati. Per quanto riguarda lo sviluppo della registrazione dell'album Gordon Banks ha dichiarato:\nIl brano funk \"Rockin' After Midnight\", nacque dal missaggio congiunto di due canzoni differenti. \"My Love is Waiting\", l'unica composizione di Gordon Banks, fu incisa pi\u00f9 o meno identica al provino. Circa nell'aprile 1982, Gaye present\u00f2 un nastro demo preliminare di \"Sexual Healing\" al dirigente della Columbia Larkin Arnold, che fu piacevolmente colpito dalla canzone tanto quanto lo era stato lo stesso Marvin. L'album richiese pi\u00f9 di nove mesi per essere completato, e venne mixato in diversi studi di registrazione in Belgio, Germania e Stati Uniti, soprattutto in California. Arnold spieg\u00f2 che la produzione dell'album fu costosa e che durante i mesi di produzione la presenza di Gaye in studio fu nella migliore delle ipotesi sporadica. Secondo Curtis Shaw, l'avvocato di Gaye, i costi di produzione per l'album ammontarono a 1.5 milioni di dollari, sebbene Arnold abbia detto che si avvicinarono \"pi\u00f9 ai 2 milioni\".\nContenuti.\n\"Midnight Love\" contiene elementi di funk, boogie, musica caraibica, reggae, new wave e synthpop, come anche di generi pi\u00f9 vecchi quali soul, R&amp;B e doo-wop. La ragione di questa variet\u00e0 di stili fu dovuta, secondo Banks, al fatto che la musica di Gaye stava \"progredendo\" perch\u00e9 lui \"stava cambiando e doveva cambiare perch\u00e9 non voleva pi\u00f9 legami con la Motown\". Come spieg\u00f2 in seguito Larkin Arnold: \u00abMarvin aveva vissuto in Europa, ed era influenzato sia dal reggae e sia dal lavoro al sintetizzatore di gruppi come i Kraftwerk [\u2026] prese il ritmo del reggae, la nuova tecnologia e il soul americano e se ne usc\u00ec fuori con qualcosa di completamente nuovo e unico\u00bb.\n\"Midnight Lady\" comincia con delle percussioni assortite, fornite da Gaye ed altri musicisti, prima che il \"beat\" venga fornito dalla drum machine e dalla sovraincisione del battito di mani del cantante, seguito dal riff suonato alla tastiera (da Gaye), dalla chitarra di Banks e dalla sezione fiati. Passano circa due minuti prima che Gaye inizi a cantare la prima strofa. Musicalmente la canzone contiene elementi di funk, new wave e synthpop; il cantato di Gaye \u00e8 inoltre influenzato dallo stile vocale dei dischi new wave. Il nastro demo di questa incisione fu etichettato con la scritta \"Clique Games/Rick James\", indicando che la canzone possa essere stata influenzata dalla musica di James. \"Sexual Healing\" \u00e8 influenzata dalla musica caraibica e dal reggae anche se include comunque tracce di funk; vocalmente il brano ricorda i trascorsi gospel di Gaye mentre le armonie di sottofondo (cantate da Gaye, Fuqua e Banks) presentano evidenti origini doo-wop. Anche \"Rockin' After Midnight\" risente di influenze funk ma anche di boogie, mentre \"Til Tomorrow\", l'unica ballata sull'album, \u00e8 fortemente influenzata dal doo-wop degli anni cinquanta.\nLa versione originale di \"Turn On Some Music\", intitolata \"I've Got My Music\", includeva un testo autobiografico e spirituale, che venne modificato con uno erotico e sensuale. In aggiunta al demo originale, un'altra versione alternativa era formata da un missaggio di entrambe le versioni. La canzone reggae \"Third World Girl\" \u00e8 un omaggio a Bob Marley, sebbene Gaye non volle citare Marley per nome nella traccia, spiegando: \u00abNon sfrutter\u00f2 un leader per fare una canzone commerciale\u00bb. \"Joy\", influenzata dalla musica gospel, \u00e8 un tributo a suo padre Marvin Gay Sr., un pastore protestante, e alla sua stessa religiosit\u00e0. Il brano include anche un assolo di chitarra rock da parte di Banks. \"My Love is Waiting\" ha elementi di funk, synthpop e gospel, evidenti nelle ultime parole di Gaye nel suo ringraziamento finale: \u00abVogliamo ringraziare il nostro Padre Celeste, Ges\u00f9!\u00bb. L'intera durata dell'album \u00e8 inferiore ai 40 minuti.\nUna controversa outtake proveniente dalla sessioni dell'album, intitolata \"Sanctified Lady\", era stata originariamente intesa da Gaye come singolo successivo dopo il successo di \"Sexual Healing.\" Altra traccia controversa dell'epoca, \u00e8 un pezzo chiamato \"Masochistic Beauty\". Lasciate incomplete alla morte di Marvin Gaye, entrambe le canzoni furono completate da Gordon Banks e pubblicate nel disco postumo \"Dream of a Lifetime\".\nPubblicazione.\n\"Midnight Love\" fu pubblicato negli Stati Uniti il 1\u00ba ottobre 1982, un giorno dopo l'uscita del singolo \"Sexual Healing\". Grazie al successo di quest'ultimo, l'album ebbe un ottimo riscontro commerciale. Entro dicembre, il disco aveva raggiunto la vetta della classifica Top Black Albums e la posizione numero 7 nella Pop Albums. \"Sexual Healing\" sal\u00ec fino alla terza posizione nella classifica \"Billboard\" Hot 100. Alla fine del 1982, aveva venduto oltre un milione di copie."}
{"id": "1231499", "revid": "599013", "url": "https://it.wikipedia.org/wiki?curid=1231499", "title": "\u00c1lvaro Luiz Maior de Aquino", "text": ""}
{"id": "1231501", "revid": "599013", "url": "https://it.wikipedia.org/wiki?curid=1231501", "title": "Mattia Notari", "text": "Biografia.\nAnche il fratello Massimiliano Notari \u00e8 stato un calciatore professionista.\nCarriera.\nMuove calcisticamente i primi passi nelle giovanili della Polisportiva Libertas San Bartolomeo, squadra della omonima Parrocchia di Como dove \u00e8 cresciuto anche Gigi Meroni.\nA 12 anni passa nelle giovanili del Milan dove trascorre sei stagioni, laureandosi per due volte campione italiano vincendo lo scudetto Allievi nelle stagioni 1994-95 e 1995-96.\nNella stagione 1998-99, il Milan lo gira in prestito all'Atletico Catania, dove gioca 18 partite e inizia a fare parte della Nazionale di Serie C sotto la guida di Roberto Boninsegna.\nNell'estate del 1999 va in prestito al Novara, dove viene riscattato alla fine del primo anno di contratto. Vi rimane per altre due stagioni, totalizzando 57 presenze, play-out e play-off esclusi.\nNella stagione 2002-03 viene acquistato dal ; l'anno successivo ne diviene capitano, ruolo che riveste per ben sette anni.\n\u00c8 uno dei protagonisti della cavalcata che in tre anni porta il Mantova dalla serie C2 fino alla finale play-off per la serie A, persa contro il Torino. Questa lunga e proficua militanza lo ha reso uno dei simboli della squadra biancorossa.\nNella prima giornata del campionato di Serie B 2007-2008, segna il suo primo e unico gol in carriera con un potente sinistro da fuori area, durante l'incontro -, successivamente conclusosi 1-1.\nA seguito del fallimento del si accasa al , squadra del massimo campionato belga.\nNel luglio del 2012 si trasferisce al Castiglione, societ\u00e0 di Seconda Divisione, militante in Lega Pro. Dopo essere riuscito coi rossoblu a ottenere gi\u00e0 a gennaio una salvezza anticipata, finisce la stagione con 32 presenze e miglior difesa del torneo.\nDurante l'estate dello stesso anno, l'amico Paolo Poggi lo coinvolge nel progetto Udinese Academy. Durante le tre stagioni in Friuli, Notari assume il ruolo d\u00ec coordinatore tecnico, curando lo sviluppo del settore giovanile udinese dai Piccoli Amici agli Allievi Nazionali e delle quasi 130 societ\u00e0 italiane dilettantistiche a esso collegato.\nNell'estate del 2016 passa alla , occupandosi di scouting italiano ed estero per la fascia Under 15 - Under 20. "}
{"id": "1231505", "revid": "179980", "url": "https://it.wikipedia.org/wiki?curid=1231505", "title": "\u00c1lvaro", "text": ""}
{"id": "1231509", "revid": "729019", "url": "https://it.wikipedia.org/wiki?curid=1231509", "title": "Alboino della Scala", "text": "Fu signore di Verona dal 1304 fino alla sua morte.\nAlboino Signore di Verona.\nFiglio di Alberto I della Scala e Verde di Salizzole, divenne Signore dopo la morte del fratello Bartolomeo nel 1304, a cui lasci\u00f2 il posto nonostante avesse un figlio legittimo, perch\u00e9 non si creassero discordie all'interno della famiglia. Fu per\u00f2 con lui che il patrimonio privato della famiglia and\u00f2 ad affiancarsi lentamente con i beni del Comune, tanto che in breve tempo non si sarebbe pi\u00f9 distinto tra utile pubblico e del Signore: in questo modo, grazie alle future vittoriose guerre, il patrimonio degli Scaligeri sarebbe diventato tra i maggiori d'Europa.\nAlboino pose la sua attenzione su Brescia, necessaria al Signore veronese, che mirava ad impossessarsi di un territorio che arrivasse sino alla provincia bergamasca. Alboino strinse un'alleanza con il vescovo di Brescia e con Mantova, Parma e Cremona per far danno al marchese di Ferrara, da sempre un pericolo per i ghibellini: infatti, nell'estate del 1306 una spedizione condotta da lui pass\u00f2 il Po su un ponte di barche e devast\u00f2 il polesine, giungendo sino alle porte di Ferrara, senza per\u00f2 una vittoria decisiva. La guerra riprese l'anno successivo, ancora senza vittorie importanti, ma con scorrerie, finch\u00e9, il 3 marzo 1308, venne firmata la pace: Alboino si liber\u00f2 temporaneamente cos\u00ec del nemico.\nGoverno insieme a Cangrande.\nNel 1308, conclusa la guerra, Alboino volle associare al potere il diciottenne fratello Cangrande, gi\u00e0 valoroso in armi.\nI due Scaligeri l'anno successivo accorsero in aiuto di Parma e Piacenza, in difficolt\u00e0 per le lotte con i guelfi, ma senza successo. Intanto in Germania Enrico VII di Lussemburgo veniva eletto re del Sacro Romano Impero, e gli Scaligeri furono tra i primi ad inviare ambasciatori con promesse di aiuti (militari e finanziari) quando fosse sceso in Italia per l'incoronazione. Una seconda ambasciatura ricevette dall'imperatore la promessa di passare da Verona. I due vennero a conoscenza del fatto che per\u00f2 Enrico VII voleva che i guelfi conti di Sambonifacio tornassero a Verona per la riappacificazione, per cui alla coronazione i due non parteciparono per protesta (al loro posto c'erano il vescovo di Verona e degli ambasciatori). Essi addirittura rinunciarono alla Signoria, sicuri comunque che il popolo veronese non avrebbe accettato di perdere i Signori (e infatti cos\u00ec non fu).\nL'imperatore inizialmente nomin\u00f2 vicario un pisano, ma dovette presto ricredersi, e il 7 marzo 1311 rinomin\u00f2 i due fratelli Alboino e Cangrande vicari imperiali della citt\u00e0: in questo modo i due fratelli erano stati investiti sia dal Comune che dall'Imperatore. Il lato negativo del vicariato era per\u00f2 quello finanziario, infatti costava molto denaro ed era loro dovere avere un contingente di soldati che potessero scortare il sovrano. Il Comune di Verona promise ad Enrico VII 3.435 fiorini d'oro, mentre altri 3.000 fiorini furono spediti al vicario di Lombardia Amedeo di Savoia.\nPadova invece non accett\u00f2 la preminenza ghibellina e, nonostante gli fossero stati offerti dei privilegi, il Comune rifiut\u00f2 e si prepar\u00f2 alla guerra: l'imperatore allora decise di mandare una spedizione contro Padova. L'esercito imperiale pass\u00f2 da Verona, dove i due fratelli offrirono il loro contributo. Da l\u00ec partirono alla volta di Vicenza, che era sottomessa ai padovani: il 15 aprile 1311, poco prima dell'arrivo delle truppe imperiali, i vicentini occuparono le piazze della citt\u00e0, e poco dopo le truppe veronesi e imperiali entrarono in citt\u00e0, liberando cos\u00ec la citt\u00e0, che divenne momentaneamente autonoma.\nLa morte.\nI vicentini, riconquistata la libert\u00e0 e sicuri dell'appoggio di Alboino e Cangrande, cominciarono a provocare i padovani: il culmine si ebbe con la deviazione del Bacchiglione. Nel frattempo per\u00f2 i due fratelli erano insieme ad Enrico VII all'assedio di Brescia, e proprio allora Alboino trov\u00f2 la morte per mano di una malattia, il 29 novembre 1311. Gli succedette al governo il fratello Cangrande.\nDiscendenza.\nAlboino nel 1298 si spos\u00f2 in prime nozze con Caterina Visconti, figlia di Matteo I Visconti, dalla quale ebbe due figli:\nOtto anni pi\u00f9 tardi Alboino si rispos\u00f2 con Beatrice, figlia di Giberto III da Correggio, dalla quale ebbe tre figli:\nEbbe anche un figlio naturale, Pietro, canonico della cattedrale di Verona."}
{"id": "1231511", "revid": "110157", "url": "https://it.wikipedia.org/wiki?curid=1231511", "title": "Bischofstetten", "text": "Bischofstetten \u00e8 un comune austriaco di 1 229 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1231512", "revid": "371529", "url": "https://it.wikipedia.org/wiki?curid=1231512", "title": "Berlin (Lou Reed)", "text": "Berlin (1973) \u00e8 il terzo album da solista di Lou Reed, pubblicato dopo l'album di grande successo \"Transformer\". difatti a differenza di \"Transformer\", si pone come un disco dai toni distintamente lugubri e drammatici.\n\"Berlin\", inizialmente di scarso successo, negli anni a venire raggiunse un certo prestigio tra gli appassionati, e oggi alcuni lo considerano uno dei migliori concept album degli anni 70.\nNel 2007 Lou Reed intraprese un tour mondiale, che ha toccato anche l'Italia, dedicato proprio a questo album, con un gruppo comprendente anche Steve Hunter, un coro di voci bianche e una piccola orchestra.\nIl disco.\nL'idea per la tematica dell'album nacque quando il produttore Bob Ezrin disse a Lou Reed che sebbene le storie raccontate nelle sue canzoni avessero dei grandi inizi \u2013 non avevano mai una conclusione vera e propria. Nello specifico, Ezrin era curioso di sapere cosa era capitato alla coppia di \"Berlin\" \u2013 una delle canzoni del primo album solista di Reed. \nPer ironia della sorte, fu proprio Ezrin, il produttore del disco, che ebbe un mezzo esaurimento nervoso durante le sedute di registrazione dell'album, si dice dovuto alle atmosfere decadenti e ultra depressive del disco in questione.\nL'album era stato originariamente concepito per essere un doppio vinile e venne solo successivamente ridotto a disco singolo dietro imposizione della casa discografica. I tagli apportati riguardano principalmente le code strumentali dei brani. Una versione della canzone \"Berlin\" pi\u00f9 lunga di due minuti \u00e8 comparsa nella versione Stereo 8 dell'album.\nContenuti.\nIl disco \u00e8 una sorta di concept album circa una coppia di sfortunati amanti nella Berlino degli anni settanta, che tocca temi scottanti quali l'abuso di droghe, la violenza domestica sulle donne e la depressione pi\u00f9 nera che porta al suicidio. L'idea del disco, scaturita dall'omonimo brano presente nel primo disco solista di Reed, fu inizialmente proposta dal produttore Bob Ezrin e sposata fin da subito dall'ex Velvet Underground. All'epoca della sua uscita, il responso del pubblico e della critica non fu particolarmente positivo. Nonostante l'album raggiunse la settima posizione in classifica in Gran Bretagna, il miglior risultato di sempre per Lou Reed, le vendite scarse negli Stati Uniti (dove raggiunse appena la 98\u00aa posizione) e forti critiche circa l'atmosfera troppo deprimente dell'album, fecero s\u00ec che il disco venne considerato ai tempi un fallimento rispetto ai fasti commerciali di \"Transformer\". Con il passare del tempo, il disco \u00e8 stato molto rivalutato sia dalla critica sia dal pubblico, e qualcuno lo considera addirittura il vero capolavoro di Lou Reed.\nMusicalmente, \"Berlin\" si differenzia fortemente rispetto al resto delle opere di Reed, a causa dell'uso di pesanti arrangiamenti orchestrali, fiati, archi e musicisti di stampo classico. Come musicista, sul disco Reed si limita solo a suonare la chitarra acustica.\nInoltre i musicisti scelti per questo concept album sono di prim'ordine. Si possono notare Jack Bruce ex-Cream, l'ex-bimbo prodigio Steve Winwood, Aysley Dunbar che aveva precedentemente lavorato per Frank Zappa, Wagner e Hunter membri degli Alice Cooper e i Brecker Brothers.\nDescrizione dei brani.\nCome nei precedenti due album di studio di Reed, \"Berlin\" rielabora svariate canzoni che erano state scritte e registrate precedentemente. La title track dell'album apparve dapprima nel suo primo disco solista, per poi ricomparire con un testo diverso, in una tonalit\u00e0 diversa, e ri-arrangiata per pianoforte. \"Oh, Jim\" \u00e8 una riscrittura di un brano dei Velvet Underground mai pubblicato, \"Oh, Gin\". \"Caroline Says (II)\" \u00e8 una rielaborazione di \"Stephanie Says\" altro \"scarto\" dei Velvet. Anche \"Sad Song\", con un testo molto pi\u00f9 lungo, era anch'essa nel repertorio di studio della band. Infine \"Men of Good Fortune\" era stata provata con i Velvet all'inizio del 1966.\nIl brano \"The Kids\" parla del momento nel quale alla protagonista femminile, Caroline, vengono portati via i figli dai servizi sociali, e contiene il suono del pianto dei bambini costretti a lasciare la propria madre. I The Waterboys hanno preso il nome da una strofa di questa canzone.\nLa traccia \"perduta\".\nNelle prime copie del disco in versione Stereo 8, era presente un breve pezzo strumentale al pianoforte, senza titolo, posizionato tra i brani \"Berlin\" e \"Lady Day\", che comparve anche nelle prime copie in cassetta dell'album, ma che non venne mai incluso in tutte le successive versioni in vinile o compact disc di \"Berlin\". Non \u00e8 stata mai fornita una spiegazione ufficiale all'omissione del passaggio strumentale in questione. Nel 2006, quando Reed esegu\u00ec dal vivo l'intero album al St. Ann's Warehouse di New York, lo strumentale venne reinserito, ma questa volta prima di \"Caroline Says II\", suggerendone l'originale collocazione iniziale nella seguenza delle tracce.\nAccoglienza critica.\nIl giornalista musicale Stephen Davis, in una recensione datata dicembre 1973 per \"Rolling Stone\", scrisse che l'album era un \"disastro\"; egli non gradiva l'atmosfera malsana costituita da \"paranoia, schizofrenia, degrado, violenza domestica e suicidio\" che trasuda dall'opera, e nemmeno il cantato \"parlato e urlato\" di Reed. Robert Christgau nel febbraio 1974 scrisse sulla rivista \"Creem\" che la storia di \"due tossici sadomasochisti nella decadente Berlino\" era \"disgustosa\" e che la musica era \"appena passabile\".\n\"Berlin\" raggiunse la settima posizione in classifica in Gran Bretagna (miglior risultato per un album di Lou Reed fino a \"Magic and Loss\" del 1992). Le vendite andarono peggio negli Stati Uniti (n. 98) dove la critica massacr\u00f2 l'album soprattutto per i suoi contenuti lirici ritenuti troppo deprimenti. Tuttavia, nonostante le critiche negative alla sua uscita, con il passare degli anni l'album \u00e8 stato molto rivalutato e attualmente viene considerato da critica e pubblico tra i capolavori di Lou Reed. Alcune delle tracce del disco, come \"Berlin, Lady Day, Caroline Says I, How Do You Think It Feels, Oh, Jim, The Kids, The Bed\" e \"Sad Song\" sono state pi\u00f9 volte eseguite dal vivo in concerto da Reed. La rivista \"Rolling Stone\" ha inserito \"Berlin\" al 344\u00ba posto della sua lista dei 500 migliori album."}
{"id": "1231513", "revid": "110157", "url": "https://it.wikipedia.org/wiki?curid=1231513", "title": "Blindenmarkt", "text": "Blindenmarkt \u00e8 un comune austriaco di 2 631 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1231516", "revid": "110157", "url": "https://it.wikipedia.org/wiki?curid=1231516", "title": "Dorfstetten", "text": "Dorfstetten \u00e8 un comune austriaco di 572 abitanti nel distretto di Melk, in Bassa Austria."}
{"id": "1231517", "revid": "30300", "url": "https://it.wikipedia.org/wiki?curid=1231517", "title": "Prosopoagnosia", "text": ""}
{"id": "1231518", "revid": "767487", "url": "https://it.wikipedia.org/wiki?curid=1231518", "title": "Ulises de la Cruz", "text": "Carriera.\nInizia la sua carriera calcistica nel Sociedad Deportivo Quito, per la quale inizia a giocare a 16 anni nella divisione giovanile. Otto anni pi\u00f9 tardi debutta in prima serie e dopo tre stagioni il 18 giugno 2001 si trasferisce in Scozia, all'. Qui trascorre solo una stagione: l'anno dopo si trasferisce all'. Nel corso della sua prima stagione con i \"Villans\" fu poco impiegato, ma nelle due stagioni seguenti scese in campo con regolarit\u00e0 maggiore. Nella terza stagione all'Aston Villa fu nuovamente relegato ai margini della squadra ed ebbe per questo contrasti con la societ\u00e0. Cos\u00ec alla fine di agosto 2006 si trasfer\u00ec al Reading, che lo rilev\u00f2 a parametro zero. La sua prima stagione con il Reading fu positiva sotto il profilo personale e di squadra e il club gli offr\u00ec il rinnovo del contratto per due anni. Al termine della stagione 2007-2008, chiusasi con la retrocessione del Reading, il suo contratto \u00e8 scaduto il 30 giugno 2008.\nNel marzo 2009 firma per il Birmingham City.\nCon la Nazionale ecuadoriana ha giocato il e il . In patria \u00e8 uno dei calciatori pi\u00f9 conosciuti."}
{"id": "1231525", "revid": "1305772", "url": "https://it.wikipedia.org/wiki?curid=1231525", "title": "Esprit Fl\u00e9chier", "text": "Fu uno dei maggiori oratori e predicatori francesi del XVII secolo.\nBiografia.\nRimasto orfano in tenera et\u00e0, studi\u00f2 nel Collegio della Dottrina cristiana divenendo membro della Congregazione nel 1648. Scopr\u00ec la vocazione di predicatore facendo l'elogio funebre dell'arcivescovo di Narbonne, poi lasci\u00f2 il Mezzogiorno della Francia per cercare fortuna a Parigi. Fattosi catechista, scrisse poesie in latino e in francese e divenne precettore di Louis Urbain Lef\u00e8bvre de Caumartin.\nLegatosi al duca de Montausier, governatore del Delfino, questi lo fece nominare lettore del suo allievo. Fl\u00e9chier pronunci\u00f2 allora parecchie orazioni funebri che gli permisero di farsi notare e gli valsero l'elezione all'Acad\u00e9mie fran\u00e7aise nel 1672. L'orazione pronunciata in onore di Turenne nel 1676 suscit\u00f2 l'attenzione benevola della corte e di Luigi XIV, che gli assegn\u00f2 l'abbazia di Saint-S\u00e9verin, nominandolo anche cappellano del Delfino. Nel 1682 divenne vescovo di N\u00eemes, dove sembra abbia dimostrato tolleranza verso i protestanti pi\u00f9 che benevolenza verso i poveri.\nOratore e retore.\nFu apprezzato ancora vivente per il suo talento oratorio, come Bourdaloue, Massillon e Bossuet. Scrisse D'Alembert a proposito delle sue orazioni funebri: \u00abIn ogni suo discorso l'oratore, pur elevandosi al di sopra dei suoi soggetti, sembra non uscirne mai; sa guardarsi dall'esagerazione, la quale, volendo ingrandire le piccole cose, le fa apparire ancora pi\u00f9 piccole; rispetta sempre la verit\u00e0, cos\u00ec spesso scandalosamente oltraggiata in questo genere di lavori e in lui non si vede menzogna, che assedia i grandi in vita, arrampicarsi ancora sulla loro tomba per infettare con un vile incenso le loro ceneri, e per celebrare le loro virt\u00f9 davanti a un uditorio che non ha conosciuto che i loro vizi\u00bb.\nA proposito della sua arte oratoria, Antoine L\u00e9onard Thomas scrisse che \u00abFl\u00e9chier possiede ben pi\u00f9 l'arte e il meccanismo dell'eloquenza che non il genio; non c'\u00e8 alcuno di quei moti che annunciano che l'oratore \u00e8 dimentico di se stesso e prende parte in quel che dice. Ma il suo stile, mai impetuoso e caldo, \u00e8 sempre elegante; difettando la forza, c'\u00e8 la correttezza e la grazia. Se gli mancano espressioni originali e se a volte una sola esprime una massa di idee, egli mantiene un colorito sempre uguale che d\u00e0 valore alle piccole cose e non guasta le grandi; non stupisce quasi mai l'immaginazione ma la fissa: prende in prestito a volte la poesia, come Bossuet, ma utilizza pi\u00f9 immagini, mentre Bossuet pi\u00f9 movimento. Le sue idee hanno raramente altezza, ma son sempre giuste e a volte hanno quella finezza che risveglia lo spirito e l'esercita senza affaticarlo\u00bb.\nD'Alembert ricorda anche che quando Fl\u00e9chier fu ricevuto all'Accademia il 12 gennaio 1673, lo stesso giorno di Racine e di Gallois, \u00abvi parl\u00f2 per primo e ottenne un cos\u00ec grande applauso che l'autore di \"Andromaca\" e di \"Britannico\" (Racine) disper\u00f2 di ottenere lo stesso successo. Il grande poeta fu cos\u00ec intimidito e sconcertato in presenza di quel pubblico che tante volte l'aveva incoronato in teatro, che non fece che balbettare pronunciando il suo discorso; lo si ascolt\u00f2 appena e tuttavia lo si giudic\u00f2 come se si lo fosse sentito\u00bb.\nGenealogia episcopale.\nLa genealogia episcopale \u00e8:"}
{"id": "1231526", "revid": "2073", "url": "https://it.wikipedia.org/wiki?curid=1231526", "title": "Pagina (informatica)", "text": ""}
{"id": "1231528", "revid": "2128848", "url": "https://it.wikipedia.org/wiki?curid=1231528", "title": "Nicklas Bendtner", "text": "Calciatore controverso, nel corso degli anni si \u00e8 reso pi\u00f9 volte protagonista di episodi negativi che ne hanno minato la promettente carriera.\nDurante la sua carriera ha vinto un campionato italiano con la Juventus (2013), una FA Cup con l'Arsenal (2014), una Coppa (2015) e una Supercoppa di Germania con il Wolfsburg (2015), due campionati norvegesi (2017 e 2018) e una Supercoppa di Norvegia con la divisa del Rosenborg (2017).\nA livello individuale nel 2009 \u00e8 stato eletto calciatore danese dell'anno e nel 2017 \u00e8 stato il miglior marcatore nel campionato norvegese con 19 reti.\nCaratteristiche tecniche.\nCentravanti forte fisicamente, bravo tatticamente, molto abile nel colpo di testa. Considerato uno dei pi\u00f9 grandi talenti danesi della sua generazione, i suoi numerosi infortuni e lo stile di vita piuttosto sregolato hanno condizionato negativamente la sua carriera.\nCarriera.\nClub.\nGli inizi con l'Arsenal.\nHa iniziato la sua carriera calcistica nelle giovanili del KB. Nel 2005 venne acquistato dall'Arsenal.\nIl suo debutto con la maglia della prima squadra dei \"Gunners\" fu il 25 ottobre 2005, in un incontro di Carling Cup contro il , entrando come sostituto di Quincy Owusu-Abeyie nei minuti finali dell'incontro.\nIl prestito al Birmingham.\nNell'agosto 2006 and\u00f2 in prestito al Birmingham, inizialmente fino a gennaio 2007. Bendtner debutt\u00f2 con la sua nuova squadra il 5 agosto 2006, subentrando al posto di Stephen Clemence nella partita contro il Colchester United, giocando l'ultima mezz'ora di gioco e segnando il gol decisivo per la vittoria. Successivamente segn\u00f2 tre gol in tre partite con il Birmingham, precisamente dal 25 novembre al 2 dicembre; poi il prestito al Birmingham viene prolungato fino al termine della stagione.\nIl 22 aprile 2007 mise a segno una rete con un colpo di testa nella partita vinta per 3-2 sul Wolverhampton, vittoria che permise al Birmingham di raggiungere la vetta della Football League Championship. La squadra chiuse la stagione al secondo posto, riuscendo cos\u00ec a tornare nella massima serie inglese, la Premier League. Nel 2007, a 19 anni, firma un rinnovo fino al 2012 con il club londinese.\nRitorno all'Arsenal e in Champions League.\nFinita la stagione, Bendtner fa ritorno all'Arsenal. Nel maggio 2007 decide di prolungare la sua avventura con l'Arsenal, firmando un contratto quinquennale. Nel novembre del 2009 Bendtner \u00e8 costretto a farsi operare in seguito a un infortunio riportato durante una partita contro il Tottenham. Il 9 marzo 2010 realizza la sua prima tripletta in Champions League nella vittoria 5-0 all'Emirates Stadium contro il Porto.\nPrestiti a Sunderland e Juventus.\nIl 31 agosto 2011 passa in prestito per un anno al Sunderland. Dopo la partita con il West Bromwich viene nominato migliore in campo segnando la sua prima rete con la maglia del Sunderland e regalando l'assist per il pareggio della sua squadra.\nIl 31 agosto 2012 si trasferisce in Italia, alla Juventus, in prestito con diritto di riscatto. Arrivato a Torino in sovrappeso, durante la stagione juventina soffre di diversi problemi fisici e alla fine conclude l'esperienza torinese in negativo. Sceglie la maglia numero 17, con la quale debutta il 22 settembre successivo, subentrando a Fabio Quagliarella nella vittoria casalinga di campionato (2-0) contro il Chievo.\nIl 28 ottobre 2012 gioca la partita vinta 1-0 contro il Catania favorendo l'assist ad Arturo Vidal. Durante la sfida giocata contro la , cade male e dev'essere operato al polso sinistro. Ripresosi, gioca la partita di Coppa Italia contro il Cagliari: durante l'incontro s'infortuna nuovamente, questa volta all'adduttore della coscia sinistra che gli causa il distacco del tendine: l'operazione, con tempi di recupero almeno 3 mesi, pone fine alla sua stagione. Con la maglia bianconera colleziona in totale 11 presenze, 2 assist e 0 gol. Terminata l'esperienza a Torino, durante la quale vince il suo primo scudetto, fa ritorno all'Arsenal.\nRitorno all'Arsenal.\nMesso ai margini della rosa, durante la sessione estiva del calciomercato non riesce ad accordarsi con altre societ\u00e0, rimanendo cos\u00ec all'Arsenal. Il 21 settembre 2013, a causa di mancanza di alternative nel reparto avanzato della squadra inglese, viene reintegrato in rosa. Torna a disputare una partita ufficiale con i \"Gunners\" il 25 settembre seguente, in un match vinto ai rigori contro il West Bromwich Albion, valido per il terzo turno della Capital One Cup. A fine stagione decide di non rinnovare il suo contratto con l'Arsenal e rimane quindi svincolato.\nWolfsburg.\nIl 15 agosto 2014 firma un contratto triennale con i tedeschi del Wolfsburg. Sceglie di indossare la maglia numero 3. Segna i suoi primi due gol con la nuova maglia nella partita di Europa League vinta contro il Krasnodar per 5-1. Realizza la sua prima rete in Bundesliga nella sconfitta per 2-3 contro lo . Il 19 marzo 2015, durante la gara di ritorno di Europa League contro l'Inter (squadra che aveva gi\u00e0 sfidato dopo la stagione a Torino con Juventus) a San Siro, segna il gol del definitivo 2-1 per il Wolfsburg, che convincendo i nerazzurri ad arrendersi permette ai tedeschi di passare il turno dopo il 3-1 dell'andata. Si ripete anche contro il Napoli (altra squadra italiana), sempre in Europa League, segnando il gol della bandiera nella pesante sconfitta interna dei tedeschi (persa 1-4).Contro il Napoli gioca anche il ritorno, per\u00f2 da titolare, ma questa volta il Wolfsburg pareggia 2-2, anche se il risultato non basta per ribaltare l'1-4 dell'andata.\nCon il Wolfsburg riesce a vincere la Coppa di Germania, ed \u00e8 la terza stagione consecutiva che vince un trofeo dopo lo Scudetto nel 2013 con la Juve e la Coppa d'Inghilterra nel 2014 con l'Arsenal. Al Wolfsburg conclude la stagione segnando 5 gol (1 in campionato e 4 in Europa League) in 28 sfide stagionali. Il 1\u00ba agosto 2015 vince la Supercoppa di Germania, battendo il . Nella partita \u00e8 autore del gol del 1-1 finale, che porta la squadra ai rigori, dove \u00e8 ancora lui a mettere a segno il rigore decisivo. Il 25 aprile 2016 il Wolfsburg annuncia la rescissione del contratto di Bendtner, inizialmente valido fino a giugno 2017.\nNottingham Forest e Rosenborg.\nIl 7 settembre seguente si lega per due stagioni al Nottingham Forest, militante in Championship. Dopo aver trascorso soltanto cinque mesi con la squadra inglese, in cui ha collezionato 17 presenze totali con due reti segnate, il 6 marzo 2017 viene ceduto a titolo definitivo al Rosenborg, con cui firma un contratto triennale.\nIn virt\u00f9 delle prestazioni conseguite nel campionato 2017, \u00e8 stato candidato al titolo di miglior giocatore della stagione. Il riconoscimento \u00e8 andato poi a Tore Reginiussen, mentre Bendtner si \u00e8 aggiudicato il premio per il gol pi\u00f9 bello, segnato ai danni del Molde.\nRitorno al Copenaghen e T\u00e5rnby FF.\nNell'ultimo giorno di mercato, il 2 settembre 2019, il lo acquista fino alla fine dell'anno. Il 17 dicembre 2019 arriva l'annuncio che non avrebbe prolungato il suo contratto con la societ\u00e0 della capitale danese, lasciando nuovamente il club alla fine del 2019.\nDopo essere rimasto svincolato per quasi tutta la stagione, il 25 agosto 2020, il T\u00e5rnby FF, squadra della quarta serie danese, annunciato il suo ingaggio per la squadra \"M+32 Old Boys\", facendo il suo debutto il 9 settembre seguente.\nRitiro.\nIl 3 giugno 2021, dopo un lungo periodo da svincolato, annuncia il suo ritiro dal calcio giocato.\nNazionale.\nDistintosi a livello giovanile per le capacit\u00e0 di finalizzatore, esord\u00ec in Nazionale maggiore il 16 agosto 2006 con un gol alla Polonia in amichevole. \nAutore di una rete al Camerun durante la prima fase dei Mondiali 2010, il 13 giugno 2012 \u2014 in occasione del campionato d'Europa \u2014 marc\u00f2 una doppietta al Portogallo non sufficiente ad evitare la sconfitta: la polemica esultanza ai gol segnati, col giocatore che mostr\u00f2 davanti alle telecamere un paio di mutande recanti lo sponsor Paddy Power, ne comport\u00f2 una multa di \u20ac da parte della UEFA essendo contravvenuto alle normative in tema pubblicitario.\nSeppur squalificato per una gara in ragione del suddetto comportamento, l'attaccante evase la pena finanziaria che venne invece indennizzata dalla stessa societ\u00e0 irlandese di scommesse.\nHa difeso i colori biancorossi sino al marzo 2018, segnalandosi tra l'altro per una doppietta all'Italia nel corso delle qualificazioni ai Mondiali 2014.\nControversie.\nDurante la partita tra Tottenham e Arsenal del 22 gennaio 2008 fu protagonista di una rissa col compagno di squadra Emmanuel Adebayor, riportando una contusione al naso: in seguito alle scuse espresse dal giocatore togolese, la FA non assunse alcun provvedimento. \nNel dicembre 2011 fu arrestato assieme a Lee Cattermole, anch'egli giocatore del Sunderland, per aver danneggiato delle automobili a Newcastle upon Tyne.\nLa notte del 3 marzo 2013 incorse nel ritiro della patente di guida, dacch\u00e9 fermato a Copenaghen in stato d'ebbrezza cui s'aggiunse la circolazione in senso vietato: tratto in arresto cautelare, fu poi rilasciato incorrendo comunque in una sospensione di 6 mesi dall'attivit\u00e0 internazionale per ordine della DBU. Un anno pi\u00f9 tardi, venne multato dall'Arsenal per aver compiuto \u2014 sempre in preda all'alcol \u2014 atti osceni alla presenza di un tassista nonch\u00e9 per le minacce rivolte a quest'ultimo.\nNel settembre 2018 aggred\u00ec un altro conducente di taxi, provocandone la frattura della mascella: pur riconducendo unitamente alla fidanzata (Philine Roepstorff) l'alterco ad un tentativo di truffa operato dall'autista, ricevette una condanna a 50 giorni di reclusione per le lesioni cagionate. Sanzionato inoltre con un'ammenda di corone, la pena fu successivamente commutata in arresti domiciliari con obbligo di cavigliera elettronica.\nStatistiche.\nAl 17 marzo 2018 Bendtner ha disputato, tra club, nazionale maggiore e nazionali giovanili, 471 partite, segnando 143 reti.\nPresenze e reti nei club.\n\"Statistiche aggiornate al 10 novembre 2019.\""}
{"id": "1231530", "revid": "83531", "url": "https://it.wikipedia.org/wiki?curid=1231530", "title": "Andr\u00e9 Bloch (compositore)", "text": "Ha composto opere e musica per pianoforte. Nel 1893 vinse il primo premio per la musica del Prix de Rome."}
{"id": "1231532", "revid": "767487", "url": "https://it.wikipedia.org/wiki?curid=1231532", "title": "Dunkelsteinerwald", "text": "Dunkelsteinerwald \u00e8 un comune austriaco di 2 368 abitanti nel distretto di Melk, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1970 con la fusione dei comuni soppressi di Gansbach, Gerolding, Kicking e Mauer; capoluogo comunale \u00e8 Gansbach."}
{"id": "1231533", "revid": "110157", "url": "https://it.wikipedia.org/wiki?curid=1231533", "title": "Emmersdorf an der Donau", "text": "Emmersdorf an der Donau \u00e8 un comune austriaco di 1 753 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1231535", "revid": "123382257", "url": "https://it.wikipedia.org/wiki?curid=1231535", "title": "Nazionale Under-21 di calcio dei Paesi Bassi", "text": "La Nazionale di calcio olandese Under-21 \u00e8 la rappresentativa calcistica Under-21 dei Paesi Bassi ed \u00e8 sotto il coordinamento della Federazione calcistica dei Paesi Bassi. Partecipa al campionato europeo di categoria, che si tiene ogni due anni.\nStoria.\nCreata nel 1976, all'inizio non ottenne risultati di rilievo, fallendo la qualificazione in nove delle quindici edizioni del Campionato europeo. Non qualificatasi per l'edizione del 1978, in seguito raggiunse per due volte la semifinale e si qualific\u00f2 ai quarti di finale in tre altre occasioni.\nIn un secondo momento l'UEFA decise di allargare la partecipazione a qualche calciatore di et\u00e0 superiore ai 21 anni, la Nazionale \u00e8 diventata una selezione Under-23. Il primo match giocato dopo il cambiamento fu una partita di \"Under-23 Challenge\", che i Paesi Bassi persero. Si qualific\u00f2 poi agli ottavi di finale di ognuna delle tre edizioni seguenti del Campionato europeo Under-23.\nNel , allenata da Foppe de Haan, vinse il torneo battendo in finale l'Ucraina per 3-0. L'attaccante Klaas-Jan Huntelaar fu il capocannoniere della manifestazione con 4 gol. Il giovane calciatore batt\u00e9 il record di marcature con la Nazionale olandese Under-21 stabilito in precedenza da Roy Makaay e Arnold Jan Bruggink, e consolid\u00f2 il primato, portandolo a 18 gol complessivi.\nI Paesi Bassi riuscirono a difendere il titolo continentale nel , torneo che vinse dopo aver superato in finale la Serbia per 4-1. Il capocannoniere fu ancora una volta olandese: Maceo Rigters, con 4 gol. Royston Drenthe fu eletto Giocatore del Torneo.\nRosa attuale.\nElenco dei convocati per il Campionato europeo di calcio Under-21 2013\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |"}
{"id": "1231537", "revid": "767487", "url": "https://it.wikipedia.org/wiki?curid=1231537", "title": "Erlauf", "text": "Erlauf \u00e8 un comune austriaco di 1 086 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1231540", "revid": "339392", "url": "https://it.wikipedia.org/wiki?curid=1231540", "title": "Nazionale di calcio olandese Under 21", "text": ""}
{"id": "1231541", "revid": "1305772", "url": "https://it.wikipedia.org/wiki?curid=1231541", "title": "American Conquest", "text": "American Conquest \u00e8 un videogioco di strategia in tempo reale di ambientazione storica, pubblicato da CDV Software Entertainment nel 2002-2003 per Windows. \u00c8 ambientato in un periodo che parte dalla scoperta dell'America da parte di Cristoforo Colombo e giunge fino alla guerra d'indipendenza americana.\nModalit\u00e0 di gioco.\nIl gioco, simile a \"\", unisce la strategia militare alla costruzione e manutenzione di un insediamento. Sono presenti varie unit\u00e0 da battaglia come fucilieri, picchieri, moschettieri e molte altre. Sono presenti anche i cannoni, pi\u00f9 costosi.\nLe risorse base per costruire l'insediamento sono legno, ferro, cibo, oro, pietra e carbone; sono presenti moltissime costruzioni come la casa, dove \u00e8 possibile creare i contadini che poi potranno essere usati per produrre cibo nel mulino oppure mandarli al forte e farli diventare soldati. I contadini posso anche essere utilizzati per produrre legname mandandoli a tagliare alberi, scavare miniere di ferro, carbone o oro o cave di pietra, o raccogliere cibo dalla caccia, dalla pesca o dai mulini. I contadini possono essere costruite darsene (cio\u00e8 dei cantieri navali) utili per costruire navi che poi potranno attaccare gli insediamenti nemici dal mare. I contadini sono anche in grado di costruire fortezze per creare soldati. Vi sono due tipi di fortezza: la prima dove si producono i primi tipi di soldati, i pi\u00f9 semplici, e la seconda pi\u00f9 avanzata dove si possono produrre soldati pi\u00f9 potenti. Nelle varie fortezze possono essere creati ufficiali che possono essere utilizzati per creare formazioni e dirigere le truppe. Nella fortezza pi\u00f9 avanzata possono essere creati anche i cannoni molto forti contro edifici e fanteria. Il cannone pu\u00f2 sparare due tipi di colpi: il proiettile normale, e poi quello con piccole palle di cannone che contro la fanteria sono devastanti.\nL'oro nel gioco \u00e8 fondamentale perch\u00e9 senza esso non potrebbero essere create e mantenute le truppe. Si pu\u00f2 guadagnare creando miniere d'oro e mandando contadini ad estrarlo costruendo una miniera sul giacimento. \u00c8 inoltre da notare che il costo di un edificio di un certo tipo incrementa ogni volta che viene costruito un edificio dello stesso tipo. \nAltra novit\u00e0 notevole \u00e8 il morale: per esempio, un'unit\u00e0 potrebbe cadere nel panico nel caso si trovasse nelle vicinanze di un massacro e quindi potrebbe fuggire dal campo di battaglia. Ufficiali, portastendardo e tamburieri possono creare formazioni per le unit\u00e0 ed aumentarne il morale. \nLa campagna racconta le varie storie sia dal punto di vista degli Spagnoli, degli Inglesi e dei Francesi, sia da quello delle trib\u00f9 native americane.\nFazioni.\nL'espansione \"Fight Back\" ne aggiunge altre 5:\nL'espansione \"Divided Nation\" rimpiazza tutte queste fazioni con queste altre:\nAmerican Conquest: Anthology.\nAmerican Conquest: Anthology \u00e8 una raccolta per PC sviluppata da GSC Game World nel 2008 e distribuito in Italia e Spagna da FX Interactive. L'edizione FX comprende il gioco originale e l'espansione \"Fight Back\" ma non \"Divided Nations\", compresa invece nell'edizione europea distribuita da CDV. Il gioco presenta cinque storie (la Scoperta, le Civilt\u00e0 precolombiane, le Potenze Europee, la conquista dell'Ovest e la Guerra d'indipendenza), e numerosi personaggi storici come Cristoforo Colombo, Cort\u00e8s, Montezuma, George Washington e molti altri.\nAccoglienza.\nNel Regno Unito, \"American Conquest\" ha venduto almeno copie nella prima met\u00e0 del 2003."}
{"id": "1231543", "revid": "110157", "url": "https://it.wikipedia.org/wiki?curid=1231543", "title": "Golling an der Erlauf", "text": "Golling an der Erlauf \u00e8 un comune austriaco di 1 497 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1231545", "revid": "110157", "url": "https://it.wikipedia.org/wiki?curid=1231545", "title": "Hofamt Priel", "text": "Hofamt Priel \u00e8 un comune austriaco di 1 716 abitanti nel distretto di Melk, in Bassa Austria."}
{"id": "1231546", "revid": "110157", "url": "https://it.wikipedia.org/wiki?curid=1231546", "title": "H\u00fcrm", "text": "H\u00fcrm \u00e8 un comune austriaco di 1 788 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1231547", "revid": "124179434", "url": "https://it.wikipedia.org/wiki?curid=1231547", "title": "Ziyad Jarrah", "text": "Era il pilota del volo United Airlines 93, uno dei quattro aerei di linea dirottati durante gli attentati dell'11 settembre 2001.\nBiografia.\nGiovent\u00f9.\nJarr\u0101\u1e25 nacque a Mazra\u02bfa, una cittadina del Libano, da un'abbiente famiglia sunnita, con uno stile di vita tuttavia ampiamente secolarizzato. Quando aveva sette anni Israele invase il Libano e suo padre lo iscrisse in una scuola cattolica di Beirut, chiamata \"\"La Sagesse\", in cui oper\u00f2 da volontario in un campo per fanciulli con problemi di apprendimento, aiutando ad applicare anche un programma antidroga.\nNella primavera del 1996 Jarrah si rec\u00f2 in Germania insieme al fratello Salim per frequentare un corso certificato di tedesco nell'Universit\u00e0 di Greifswald: requisito indispensabile per gli stranieri che intendevano studiare in Germania. Nel 1997 Jarrah lasci\u00f2 Greifswald e cominci\u00f2 a studiare ingegneria aerospaziale alla \"Fachhochschule\" di Amburgo, prendendo a lavorare in un'officina di verniciatura della Volkswagen a Wolfsburg.\nMilitante fondamentalista.\nJarrah era probabilmente membro della \"cellula di Amburgo\", in cui militavano anche Mohamed Atta e altri futuri sequestratori, ma evit\u00f2 accuratamente di frequentarli pubblicamente. In Germania conobbe una ragazza tedesca, di Bochum e con lei strinse una forte relazione affettiva, che li port\u00f2 anche a convivere per alcuni anni.\nAlla fine del 1999 Jarrah, Mohamed Atta, Marwan al-Shehhi, Sa'id Bahaji e Ramzi bin al-Shibh decisero di recarsi in Cecenia per lottare contro i Russi nel contesto della Seconda guerra cecena. Khalid al-Masri e Mohamedou Ould Slahi lo convinsero all'ultimo istante a recarsi in Afghanistan per conoscere Osama bin Laden e addestrarsi alle azioni terroristiche. Fu quindi istruito a tornare in Germania e a iscriversi per frequentare corsi di pilotaggio. Nell'ottobre del 1999 Ziyad Jarrah fu filmato al matrimonio di Sa'id Bahaji con altri futuri sequestratori dell'11 settembre 2001, incluso Marwan al-Shehhi.\nNel 2006 apparve in un video filmato nel 2000 che lo mostra, barbuto, mentre legge il suo testamento \"spirituale\" assieme a Mohamed Atta. Poco tempo dopo, Jarrah si ras\u00f2 la barba e adott\u00f2 uno stile di vita secolarizzato. Jarrah abbandon\u00f2 la Fachhochschule e prese a cercare scuole per frequentare corsi di pilotaggio, giustificando il tutto col suo desiderio, che cullava fin da bambino, di pilotare aerei. Cerc\u00f2 in vari paesi la struttura per lui pi\u00f9 adatta e, non trovandola in Europa, su consiglio di un amico d'infanzia, decise di trasferirsi negli Stati Uniti.\nIl soggiorno negli USA.\nA quanto si sa, Jarrah entr\u00f2 negli Stati Uniti in sette diverse occasioni, pi\u00f9 di qualsiasi altro sequestratore. Il 25 maggio 2000 Jarrah chiese e ottenne da Berlino un visto statunitense B-1/B-2 (turismo/affari) con una validit\u00e0 di cinque anni. Il 27 giugno 2000 viaggi\u00f2 per la prima volta negli USA con un volo che decoll\u00f2 dall'aeroporto di Newark (New Jersey), con destinazione la Florida. Qui si immatricol\u00f2 a tempo pieno nel Centro di addestramento al volo di Venice, in Florida. Jarrah non cambi\u00f2 il suo visto di turista in uno di studente, violando cos\u00ec le norme, senza per\u00f2 che ci\u00f2 gli provocasse alcun problema. Jarrah rest\u00f2 iscritto alla scuola di aviazione per sei mesi, dal giugno 2000 al 15 gennaio 2001.\nIl dirottamento e la morte.\nA met\u00e0 luglio 2001 alcuni futuri sequestratori e componenti della cellula di Amburgo, si riunirono vicino Salou, in Spagna, per qualche giorno meno di una settimana. A fine luglio Jarrah vol\u00f2 in Germania e si riun\u00ec di nuovo alla fidanzata per l'ultima volta. Il 5 agosto sarebbe dovuto tornare negli USA ma alcune fonti indicano che egli non fu presente il 2 agosto all'esame che avrebbe dovuto sostenere per il brevetto di volo, avendo ritardato a causa del matrimonio della sorella.\nIl 27 agosto si registr\u00f2 in un motel di Laurel, nel Maryland, ad un solo miglio di distanza dal luogo in cui erano riuniti i quattro futuri sequestratori. Il 7 settembre 2001 i quattro sequestratori del volo 93 della United Airlines partirono da Fort Lauderdale per l'Aeroporto internazionale di Newark, con un volo della Spirit Airlines.\nPrima di compiere il dirottamento in cui avrebbe trovato la morte, Jarrah sped\u00ec alla sua ragazza una lettera d'addio, pubblicata poi dal quotidiano tedesco \"Der Spiegel\":\nOltre alla lettera Jarrah inser\u00ec nel pacchetto anche i documenti attestanti l'addestramento di volo del Boeing, che evidentemente non gli servivano pi\u00f9. Pur conoscendo la ragazza da cinque anni, e nonostante avesse convissuto a lungo con lei, Jarrah sbagli\u00f2 per\u00f2 a scrivere l'indirizzo sulla busta. Aveva tuttavia scritto il suo indirizzo di mittente, indicando con curiosa imprudenza l'indirizzo del motel negli Stati Uniti in cui si sarebbe recato e in cui in effetti avrebbe passato la sua unica notte, l'ultima della sua vita. In questo modo la busta, dopo aver mancato la consegna in Germania, fu rimandata al mittente dalle poste tedesche. I proprietari del motel la consegnarono quindi all'FBI che, grazie ai manuali di volo contenuti nella busta, cap\u00ec immediatamente che Jarrah doveva essere stato il dirottatore del Boeing precipitato in Pennsylvania.\nFrauke Scheuten, dell'Ufficio dei Procuratori Federali tedeschi, ha descritto la comunicazione di Jarrah come \"lettera d'amore\"\". La lettera di quattro pagine \u00e8 stata trasmessa alla ragazza di Jarrah, descritta come una studentessa di medicina, nella citt\u00e0 tedesca occidentale di Bochum. Jarrah aveva vissuto ad Amburgo come studente fino a parecchi mesi prima degli attacchi, studiando ingegneria aeronautica.\nGli attacchi.\nLa mattina dell'11 settembre, Jarrah, Ahmed al-Nami, Saeed al-Ghamdi e Ahmed al-Haznawi si imbarcano sul volo UA93 dal gate A17 del Newark International Airport, senza essere selezionati per controlli pi\u00f9 approfonditi. Jarrah si siede in prima classe, proprio di fronte alla cabina di pilotaggio. Prima di imbarcarsi, Jarrah fa una chiamata alla sua ragazza, Aysel \u015eeng\u00fcn, dicendole pi\u00f9 volte \"Ich liebe dich\", cio\u00e8 \"ti amo\" in tedesco. Il volo decolla in ritardo, alle 8:41, cinque minuti prima dello schianto del volo AA11 contro la Torre Nord. I piloti, dopo lo schianto dei due aerei contro le Torri Gemelle, vengono avvisati di stare attenti alle intrusioni in cabina. A minuti per\u00f2, alle 9:28 l'aereo viene comunque dirottato. \nLa Commissione sull'11 settembre dichiar\u00f2 che Jarrah era il pilota, mentre Saeed al-Ghamdi, che aveva fatto esperienze di simulatori di volo con Abdulaziz al-Omari e Mohand al-Shihri, sedeva nel posto del co-pilota. Durante il volo, ci fu una rivolta di passeggeri, che tentarono di sventare i piani dei dirottatori. Dalle registrazioni audio della scatola nera si evince che, durante la rivolta, i quattro dirottatori si chiudono in cabina di pilotaggio: essi pregano e discutono in arabo sul da farsi, mentre i passeggeri tentano di sfondare la porta. \nAlla fine, Jarrah prese la decisione di far schiantare l'aeromobile, per evitare che i passeggeri li sopraffacessero. Il volo si schiant\u00f2 in un campo, vicino a Shanksville, Pennsylvania, uccidendo sul colpo tutti gli occupanti, inclusi i dirottatori. I resti di Jarrah, identificati per esclusione, furono recuperati e messi sotto custodia dall'FBI, insieme a quelli degli altri dirottatori, in qualit\u00e0 di prove. "}
{"id": "1231549", "revid": "1573940", "url": "https://it.wikipedia.org/wiki?curid=1231549", "title": "Amma Darko", "text": "Note biografiche.\nHa studiato all'universit\u00e0 di Kumasi ( Ghana), diplomandosi nel 1980. Durante gli anni ottanta ha vissuto in Germania ed ora vive e lavora ad Accra.\nI suoi romanzi forniscono un ritratto della vita quotidiana in Ghana. Il primo romanzo, \"\"Der verkaufte Traum\" venne pubblicato in Germania. Il libro \"Faceless\"\" (2003) fu il suo primo pubblicato in Ghana. L'ultimo romanzo, \"Not without Flowers\" (2006/7) descrive la situazione delle donne in un matrimonio poligamico."}
{"id": "1231550", "revid": "1012592", "url": "https://it.wikipedia.org/wiki?curid=1231550", "title": "Mistwalker", "text": " \u00e8 una Software House giapponese fondata nel 2004 da Hironobu Sakaguchi, il popolare creatore della famosissima serie \"Final Fantasy\".\nHironobu Sakaguchi \u00e8 il Presidente di questo nuovo studio, mentre Kensuke Tanaka (creatore del sistema PlayOnline) \u00e8 il vice presidente.\nNell'agosto del 2004 la societ\u00e0 ha annunciato lo sviluppo di tre nuovi RPG. Uno di questi \u00e8 un RPG strategico per Nintendo DS intitolato . Gli altri due titoli sono Blue Dragon e Lost Odyssey, confermati entrambi in esclusiva per la console Microsoft Xbox 360. Nel 2011, Mistwalker ha sviluppato \"The Last Story\", JRPG in esclusiva per Nintendo Wii. Nel 2012, la societ\u00e0 realizza due titoli per sistemi iOS, ovvero \"Party Wave\" e \"Blade Guardian\". L'ultimo videogioco sviluppato, \"Terra Battle\", \u00e8 un JRPG uscito per dispositivi Android e iOS."}
{"id": "1231551", "revid": "287204", "url": "https://it.wikipedia.org/wiki?curid=1231551", "title": "Manuel Alvarez Bravo", "text": ""}
{"id": "1231552", "revid": "33751", "url": "https://it.wikipedia.org/wiki?curid=1231552", "title": "Federazione calcistica olandese", "text": ""}
{"id": "1231553", "revid": "110157", "url": "https://it.wikipedia.org/wiki?curid=1231553", "title": "SysLog", "text": "SYSLOG (System Log) \u00e8 un protocollo di rete appartenente alla suite di protocolli Internet utilizzato per trasmettere attraverso una rete semplici informazioni di log.\nStoria.\nSYSLOG nacque nel 1980 come componente di sendmail, agente di trasferimento per la posta elettronica in ambiente Unix, ma presto la sua semplicit\u00e0 e praticit\u00e0 lo portarono alla ribalta per un impiego generalizzato. Tuttavia questa genesi fece s\u00ec che vi fossero varie implementazioni indipendenti, spesso incompatibili tra loro.\nSolo dopo l'opera di armonizzazione svolta dell'IETF, nel 2001 la RFC 3164 prese atto dello status quo documentando il protocollo.\nTutt'oggi, nonostante il fallimento della formale specificazione del protocollo inizialmente prevista nel 2005, vi \u00e8 un buon interesse attorno a tale standard, anche per il diffondersi di apparati connessi a reti sempre pi\u00f9 \u201cintelligenti\u201d e quindi necessitanti di controllo.\nQuesti apparati spesso sono in grado di generare un log della propria attivit\u00e0 ma non hanno memorie di massa su cui conservarli, quindi in caso di incidenti (il famoso \u201cspegni e riaccendi\u201d) si perdono le informazioni che potrebbero aiutare a determinare le origini del problema. Da qui la necessit\u00e0, oltre alla convenienza, di avere tali logs raccolti in un unico archivio sicuro.\nFunzionamento.\nIl protocollo SYSLOG a differenza di altri protocolli non rappresenta uno standard rigidamente definito, e solo in tempi recenti \u00e8 stato standardizzato dall'IETF.\nGeneralmente viene utilizzato via UDP attraverso la porta 514; in particolari applicazioni dove il monitoraggio \u00e8 fondamentale oppure certi eventi possono innescare azioni da parte del server SYSLOG, si ricorre ad implementazioni TCP e/o a crittografia.\nGeneralmente il client invia un certo messaggio di testo, al massimo 1024 caratteri, al server, comunemente definito come \"syslogd\", \"syslog daemon\" o \"syslog server\". La semplicit\u00e0 del protocollo fa s\u00ec che il server possa gestire messaggi provenienti da una variegata tipologia di macchine, da computer, stampanti, dispositivi di rete, macchinari, ecc. Il server pu\u00f2 limitarsi a registrare l'evento, per avere un archivio centrale degli avvenimenti, oppure reagire a particolari livelli di severit\u00e0 chiamando programmi, inviando e-mail, ecc. ecc.\nSYSLOG \u00e8 particolarmente diffuso in Unix e conseguentemente sotto Linux, mentre non \u00e8 molto diffuso in ambiente Windows, tanto che non \u00e8 un componente standard di tali server."}
{"id": "1231554", "revid": "186135", "url": "https://it.wikipedia.org/wiki?curid=1231554", "title": "Mystwalker", "text": ""}
{"id": "1231555", "revid": "339392", "url": "https://it.wikipedia.org/wiki?curid=1231555", "title": "Polisportiva Sassari Torres", "text": ""}
{"id": "1231558", "revid": "287204", "url": "https://it.wikipedia.org/wiki?curid=1231558", "title": "Luis Walter Alvarez", "text": ""}
{"id": "1231563", "revid": "2225", "url": "https://it.wikipedia.org/wiki?curid=1231563", "title": "CB M\u00e1laga", "text": ""}
{"id": "1231564", "revid": "157051", "url": "https://it.wikipedia.org/wiki?curid=1231564", "title": "EuroCup", "text": ""}
{"id": "1231565", "revid": "196390", "url": "https://it.wikipedia.org/wiki?curid=1231565", "title": "FIBA Eurocup", "text": ""}
{"id": "1231566", "revid": "400518", "url": "https://it.wikipedia.org/wiki?curid=1231566", "title": "Segnale Wow!", "text": "Segnale Wow! \u00e8 il nome dato a un forte segnale radio a banda stretta che fu rilevato dall'astronomo Jerry R. Ehman il 15 agosto 1977, mentre lavorava al progetto di ricerca di vita extraterrestre SETI, con il radiotelescopio Big Ear dell'Universit\u00e0 statale dell'Ohio. Le caratteristiche del segnale lasciarono intendere una provenienza esterna alla Terra e al sistema solare. Il segnale fu ricevuto per 72 secondi, corrispondenti alla finestra di osservazione di Big Ear, e mai pi\u00f9 rilevato.\nEhman, stupito dalle caratteristiche del segnale, cerchi\u00f2 in rosso il codice alfanumerico che corrispondeva ad esso sui tabulati stampati dal radiotelescopio ed annot\u00f2 a fianco il commento \u00abWow!\u00bb, espressione con cui in seguito il segnale divenne noto.\nDettagli tecnici.\nIntensit\u00e0 e larghezza di banda del segnale.\nLe lettere del codice cerchiato, \"6EQUJ5\", descrivono la variazione dell'intensit\u00e0 del segnale. Uno spazio denota un'intensit\u00e0 compresa tra 0 e 0,999, i numeri dall'1 al 9 indicano intensit\u00e0 da 1,000 a 9,999, mentre intensit\u00e0 superiori a 10,0 sono segnalate da una lettera ('A' corrisponde a intensit\u00e0 tra 10,0 e 10,999, 'B' a intensit\u00e0 tra 11,0 e 11,999, etc). Il valore 'U' (un'intensit\u00e0 tra 30,0 e 30,999) \u00e8 stata l'intensit\u00e0 pi\u00f9 alta mai misurata dal telescopio.\nLa larghezza di banda del segnale \u00e8 uguale o inferiore a 10 kHz (ciascuna colonna della stampa corrisponde a un canale ampio 10\u00a0kHz; il segnale \u00e8 presente in una sola colonna). Sono stati trovati due differenti valori per la sua frequenza, 1420,356 MHz (J. D. Kraus) e 1420,456\u00a0MHz (J. R. Ehman), entrambi molto vicini alla frequenza della riga a 21 cm dell'idrogeno, a 1420,405\u00a0MHz.\nLocalizzazione del segnale.\nSono state trovate due possibili coordinate equatoriali:\nEntrambe le coordinate hanno declinazione =-27\u00b003' \u00b1 20' (epoca B1950.0) e ricadono entro il confine sud-orientale della costellazione del Sagittario.\nIl radiotelescopio Big Ear era fisso e sfruttava la rotazione della Terra per scandagliare il cielo. Alla velocit\u00e0 di rotazione della Terra, data anche la larghezza della finestra osservativa del Big Ear, il telescopio poteva osservare un qualunque punto solo per 72 secondi. Quindi ci si aspettava che un segnale extraterrestre fosse registrato per esattamente 72 secondi, e l'intensit\u00e0 registrata di quel segnale avrebbe mostrato un innalzamento graduale per i primi 36 secondi \u2013 finch\u00e9 il segnale radio non raggiungeva il centro della finestra osservativa\u00a0\u2013 seguito da una progressiva diminuzione.\nQuindi, sia per la sua durata di 72 secondi, sia per la sua forma, il segnale avrebbe un'origine extraterrestre.\nRicerche per la ricorrenza del segnale.\nIl telescopio Big Ear utilizzava due \"antenne a tromba\" per cercare segnali; il segnale Wow fu rilevato in uno di questi fasci di rilevatori, ma non nell'altro. Esso sarebbe quindi dovuto apparire anche tre minuti dopo (o prima), ma cos\u00ec non fu.\nEhman osserv\u00f2 senza successo cercando la ricorrenza del segnale usando il Big Ear il mese successivo al rilevamento.\nNel 1987 e nel 1989, Robert Gray ricerc\u00f2 l'evento usando l'array META all'Oak Ridge Observatory, ma la trasmissione non si ripresent\u00f2. Gray tent\u00f2 anche nel 1995 e nel 1996 utilizzando il Very Large Array, molto pi\u00f9 potente del Big Ear, e nel 1999 usando il radiotelescopio da 26 metri dell'Universit\u00e0 della Tasmania di Hobart.\nFurono effettuate sei osservazioni da 14 ore ciascuna, in posizioni nelle vicinanze del presunto punto di provenienza del segnale, ma non fu mai pi\u00f9 rilevato niente di simile al segnale Wow.\nIl segnale Wow nella cultura di massa.\nSi fa riferimento al segnale nella serie TV \"X-Files\": nell'episodio di apertura della seconda stagione, \"Little Green Man\", l'agente Dana Scully investiga sulla provenienza di un segnale radio sconosciuto che il suo partner, Fox Mulder, aveva recuperato in seguito ad un avvistamento ufo al Radiotelescopio di Arecibo a Porto Rico che si occupa del SETI. Un altro riferimento \u00e8 poi presente nella canzone del gruppo musicale statunitense The Dandy Warhols, intitolata \"SETI vs the wow! Signal\" (contenuta nell'album \"This Machine\", pubblicato il 24 aprile 2012)."}
{"id": "1231571", "revid": "1305772", "url": "https://it.wikipedia.org/wiki?curid=1231571", "title": "Virgin Radio", "text": "Virgin Radio \u00e8 un network radiofonico che trasmette in diversi Stati."}
{"id": "1231575", "revid": "47767", "url": "https://it.wikipedia.org/wiki?curid=1231575", "title": "Libro di Tommaso", "text": " \nIl Libro di Tommaso il Contendente o l'Atleta \u00e8 un vangelo gnostico scritto in lingua copta nella prima met\u00e0 del III secolo. L'attribuzione pseudoepigrafa \u00e8 a Tommaso apostolo, e contiene una rivelazione segreta di Ges\u00f9 risorto all'apostolo. Ritenuto perduto, ne \u00e8 stata ritrovata una versione tra i Codici di Nag Hammadi nel 1945.\nComposta probabilmente ad Edessa, si tratta di un'opera che rientra nella letteratura siriana attorno all'apostolo Giuda Tommaso, intermedia per composizione e tematiche tra il \"Vangelo di Tommaso\" (50-125) e gli \"Atti di Tommaso\" (225 circa)."}
{"id": "1231579", "revid": "119553320", "url": "https://it.wikipedia.org/wiki?curid=1231579", "title": "Giancarlo Vitali", "text": "Biografia.\nNasce a Bellano sulla sponda lecchese del Lago di Como, in una famiglia di pescatori. Inizia a dipingere a quindici anni, dopo un periodo di lavoro all'Istituto d'Arti grafiche di Bergamo. \nEspone la sua prima opera all'Angelicum di Milano nel 1947 in occasione della Biennale d'Arte Sacra.\nNel 1949, partecipa alla stessa Biennale con due opere, \"Visitazione\" e \"Cena in Emmaus\" e riceve calorosi apprezzamenti da Carlo Carr\u00e0. Rinuncia alla borsa di studio all'accademia di Brera vista l'impossibilit\u00e0 da parte della famiglia di mantenerlo a Milano. Per Vitali pittore si apre a questo punto una lunga parentesi di silenzio.\nInizia l'attivit\u00e0 d'incisore nel 1981 su sollecitazione del figlio Velasco, anch'egli pittore.\n\u00c8 il 1983 quando Giovanni Testori, avendo visto per caso la riproduzione di un coniglio squartato, gli fa visita. Nasce da questo incontro un rapporto di reciproca stima che si trasforma presto in una grande amicizia. L'anno successivo Testori gli dedica un articolo sulla terza pagina del \"Corriere della Sera\" e organizza a Milano (1985) quella che si pu\u00f2 considerare la prima personale. Nel 1987 la grande mostra di Lecco \"La famiglia dei ritratti\", curata sempre da Testori al Museo di Villa Manzoni, a Lecco appunto. Da quel momento espone in molte sedi sia pubbliche che private e d\u00e0 alle stampe numerosi cataloghi e cartelle di incisione.\nAlla fine degli anni ottanta esegue alcune opere pubbliche e, tra queste, i ritratti di benefattori dell'Ospedale Maggiore di Milano per la quadreria della Ca' Granda."}
{"id": "1231592", "revid": "767487", "url": "https://it.wikipedia.org/wiki?curid=1231592", "title": "Salottino privato", "text": "Salottino privato \u00e8 un dipinto del pittore francese Henri de Toulouse-Lautrec, realizzato nel 1899 e conservato alla Courtauld Gallery di Londra.\nDescrizione.\nIl dipinto \u00e8 stato variamente titolato: il Joyant, il pi\u00f9 illustre dei biografi lautreciani, fa ricorso al titolo \"En cabinet particulier\" [Salottino privato], per quanto l'opera \u00e8 conosciuta anche come \"Cena t\u00eate-\u00e2-t\u00eate\" e \"Al Rat Mort\". Il Caf\u00e9-Bal Le Rat Mort era un locale abbarbicato sulla collina di Montmartre e frequentato assiduamente non solo da scrittori, ma anche da canaglie e da gentiluomini in cerca di avventure: non a caso, gli interni erano ammobiliati con divanetti e altri arredi congeniali per lo svolgersi di incontri amorosi piccanti. Il Rat Mort, infatti, si pu\u00f2 considerare a pieno titolo il feudo delle \"cocotte\", di quelle prostitute d'alta classe che si facevano portare a cena prima di cimentarsi in infuocate quanto peccaminose stramberie sessuali.\nToulouse-Lautrec realizz\u00f2 \"Salottino privato\" nel 1899, dopo che fu rilasciato dalla clinica nella quale fu ricoverato per abuso di alcolici. Si tratta in effetti di una delle opere pi\u00f9 rappresentative dell'ultima maniera del pittore, caratterizzata da un tratto meno graffiante e da un maggiore interesse per gli effetti tonali e luminosi. Siamo in un ristorante: lo si capisce dal tavolo, dove alla fragile leggerezza dei cristalli e dei bicchieri, resi con poche pennellate rapide, fa riscontro la massa compatta della ciotola di frutta, delineata con una pennellata grassa e disinvolta. In primo piano, inoltre, troviamo una donna: la sua veste viene tratteggiata da pennellate molto diluite, mentre il suo volto subisce l'enfasi di vaste aree tonali. Ma qual \u00e8 l'identit\u00e0 di questa signora? Si tratta indubbiamente di Lucy Jordain, una delle prostitute d'\u00e9lite pi\u00f9 popolari di Montmartre: veste un'acconciatura di garza e un abito pateticamente pomposo ed \u00e8 fiera di aver conquistato il grado pi\u00f9 alto della gerarchia delle prostitute, come dimostra la sua bocca rossa e carnosa, arricciata in un sorriso altezzoso e sprezzante. \u00c8 lei a dominare: il compagno \u00e8 tagliato dall'inquadratura, ed \u00e8 una figura marginale, anonima, sottomesso alla baldanza medusea della Jordain. Si \u00e8 voluto identificare in questo uomo Charles Conder, pittore britannico amico del Lautrec che pure mor\u00ec giovane dopo una vita sregolata.\nSe un primo sguardo suggerisce un'atmosfera trasgressiva e gaudente, un'osservazione pi\u00f9 attenta rivela come il dipinto sia in realt\u00e0 percorso da una sottilissima tensione. La luce, infatti, si incupisce sul volto della donna, che chiude gli occhi a fessura ed \u00e8 avvolta da un'aria assente, come se fosse estraniata rispetto al cliente. I due non si stanno parlando, n\u00e9 vogliono instaurare un seppur minimo contatto umano, tanto che presentano gli sguardi divergenti: soprattutto la Jordain sembra che stia ripetendo per l'ennesima volta un rituale degradato e degradante, dove non c'\u00e8 spazio per l'emozione e per il coinvolgimento. Anche il suo sorriso, a ben guardare, sembrerebbe pi\u00f9 una smorfia caricaturale: la raffigurazione, tuttavia, \u00e8 priva di enfasi erotica o di intenti moralizzanti, siccome quello che Toulouse-Lautrec vuole \u00e8 semplicemente raccontare, senza drammi e senza forzature, la vita di una \"cocotte\" in tutta la sua spontaneit\u00e0."}
{"id": "1231593", "revid": "36426", "url": "https://it.wikipedia.org/wiki?curid=1231593", "title": "Ritratto di mio padre (Dal\u00ed 1920)", "text": "Ritratto di mio padre \u00e8 un dipinto a olio su tela di 90,5 \u00d7 66\u00a0cm realizzato tra il 1920 ed il 1921 dal pittore spagnolo Salvador Dal\u00ed. \u00c8 conservato nel Museo Dal\u00ed di Figueres."}
{"id": "1231597", "revid": "767487", "url": "https://it.wikipedia.org/wiki?curid=1231597", "title": "Aristide Bruant all'Ambassadeurs", "text": "Aristide Bruant all'Ambassadeurs \u00e8 una litografia a pennello e a spruzzo (150x100 cm) realizzato nel 1892 dal pittore francese Henri de Toulouse-Lautrec.\n\u00c8 conservato nel Mus\u00e9e Toulouse-Lautrec di Albi."}
{"id": "1231599", "revid": "709565", "url": "https://it.wikipedia.org/wiki?curid=1231599", "title": "Ike Anwhistle", "text": ""}
{"id": "1231608", "revid": "17351", "url": "https://it.wikipedia.org/wiki?curid=1231608", "title": "P-80", "text": ""}
{"id": "1231610", "revid": "39224", "url": "https://it.wikipedia.org/wiki?curid=1231610", "title": "Costituente Liberal socialista", "text": ""}
{"id": "1231611", "revid": "17351", "url": "https://it.wikipedia.org/wiki?curid=1231611", "title": "Lockheed P-80", "text": ""}
{"id": "1231613", "revid": "1318658", "url": "https://it.wikipedia.org/wiki?curid=1231613", "title": "Lockheed T-33 Shooting Star", "text": "Il Lockheed T-33 Shooting Star, informalmente indicato anche come T-Bird, \u00e8 un aereo da addestramento a getto biposto, monomotore, monoplano ad ala dritta e bassa, sviluppato dall'azienda aeronautica statunitense Lockheed Corporation nella seconda parte degli anni quaranta e prodotto, oltre che dalla stessa, anche su licenza dalla canadese Canadair e dalla giapponese Kawasaki.\nCostruito dal 1948 al 1959, venne sviluppato sulla base del P-80 Shooting Star (in seguito ridenominato F-80), il primo caccia a getto operativo nell'United States Air Force (USAF); inizialmente denominato TP-80C o TF-80C, il T-33 fu a sua volta la base del caccia intercettore F-94 Starfire.\nModello estremamente longevo nella sua vita operativa e utilizzato in numerose aeronautiche militari mondiali. Gli ultimi esemplari, usati in Bolivia, sono stati ritirati dal servizio nel luglio 2017.\nStoria del progetto.\nIl T-33 era un semplice adattamento del monoposto F-80C, con la riduzione dell'armamento da 6 a 2 mitragliatrici e un secondo posto di pilotaggio; i serbatoi interni, da 1\u00a0931 litri complessivi, vennero integrati da serbatoi alle estremit\u00e0 alari, molto caratteristici, da ben 870 litri (il predecessore arrivava a 2 da 807 litri). La velocit\u00e0 di salita scendeva da 35 a 26 m/s.\nIl caccia F-80 si era trasformato quindi in un addestratore avanzato che venne talmente apprezzato, per la sua semplicit\u00e0, da essere prodotto in oltre esemplari, anche in Canada ed in Giappone.\nIl T-33 era molto popolare e divenne molto diffuso in tutto il mondo, combattendo anche in vari conflitti minori, come ad esempio l'invasione della Baia dei Porci, ed almeno fino a pochi anni fa era in linea in una dozzina di paesi in vari continenti.\nImpiego operativo.\nItalia.\nL'Aeronautica Militare, nell'ambito del rinnovamento della propria flotta, emise una specifica per affiancare al convenzionale Fiat G.59 a elica un modello da addestramento avanzato dotato di motore a reazione per l'addestramento dei piloti destinati a reparti operativi dotati di modelli che utilizzavano quel tipo di propulsione.\nDopo aver valutato varie opportunit\u00e0, tra le quali il Fiat G.80 di concezione nazionale, la scelta si orient\u00f2 sul T-33 Shooting Star, acquisendo, a partire dall'ottobre 1952, 60 esemplari della variante biposto T-33A pi\u00f9 altri 14 nella versione RT-33A da ricognizione fotografica. I primi vennero impiegati prevalentemente nel ruolo di addestratore avanzato, inizialmente come dotazione del Nucleo Addestramento Volo a Reazione per poi essere presi in carico dalla Scuola Aviogetti basata all'aeroporto di Amendola, completando la formazione di centinaia di nuovi piloti destinati ai reparti. Con lo sviluppo del nuovo Fiat G.91T, entrato in linea nel 1965, i T-33A vennero trasferiti alle Squadriglie Collegamenti, con le quali operarono fino alla loro radiazione. Oltre che nel ruolo di aereo da collegamento, analogamente ad altre forze aeree mondiali, il T-33A venne utilizzato come aereo da traino bersagli e come \"lepre\", ovvero come aereo aggressore, nelle missioni di intercettazione simulate per l'addestramento caccia all'uso dei radar che equipaggiavano i North American F-86K e i Lockheed F-104 Starfighter italiani. Dal 1966 alcuni esemplari operarono con il Centro Radiomisure.\nL'ultimo T-33 italiano venne radiato nel 1982.\nStati Uniti d'America.\nIl biposto T-33 si \u00e8 dimostrato adatto a ricoprire il ruolo di addestratore avanzato, venendo utilizzato oltre che per tali mansioni come postazione aerea di pilotaggio droni e come aereo da traino bersagli. La United States Air Force (USAF) ha introdotto il T-33 come modello per la formazione dei piloti destinati a reparti di prima linea nell'Air Training Command fino ai primi anni sessanta, progressivamente sostituito dai Cessna T-37 Tweet e Northrop T-38 Talon nel quadro del programma Undergraduate Pilot Training (UPT). Il T-33 \u00e8 stato utilizzato per addestrare i cadetti dell'Air Force Academy (Accademia aeronautica) a Peterson Field (ora Peterson Air Force Base a Colorado Springs). Il T-37 ha sostituito il T-33 come velivolo da addestramento nell'Air Force Academy dal 1975. Simile avvicendamento avvenne anche nella United States Navy con la versione TV-1, ridenominata T-33 nel 1962, con velivoli tecnologicamente pi\u00f9 avanzati, quali i North American T-2 Buckeye e Douglas TA-4 Skyhawk II. Le versioni USAF e US Navy del T-33 vennero definitivamente rimosse dal loro incarico primario rispettivamente durante gli anni settanta e ottanta, con USAF e USN che destinarono i loro compiti come aerei utility e addestratori avanzati, con qualche esemplare USN convertito a bersaglio aereo in scala 1:1 destinati a test di sviluppo di missili aria-aria per la dotazione dei propri caccia e a quelli terra-aria in dotazione alle unit\u00e0 navali di superficie. Diversi T-33 vennero assegnati a reparti USAF equipaggiati con i McDonnell F-101 Voodoo, Convair F-102 Delta Dagger e Convair F-106 Delta Dart, nonch\u00e9, sempre in qualit\u00e0 di addestratore, a reparti dell'Air National Guard con dotazioni similari che sotto la gestione dell'Aerospace Defense Command provvedevano alla difesa dello spazio aereo continentale. In seguito altri esemplari vennero presi in carico dal Tactical Air Command (TAC) ed utilizzati in un simile ruolo nei reparti Air National Guard sotto il loro diretto comando, dotati degli F-106 Delta Dart e dei McDonnell Douglas F-4 Phantom II fino alla loro radiazione, con l'ultimo esemplare, della variante NT-33, che cess\u00f2 il servizio nell'aprile 1997.\nEsemplari attualmente esistenti.\nLa diffusione del modello in numerose forze aeree mondiali ha favorito la conservazione di diversi esemplari, collocati sia in collezioni museali, sia come modelli statici inseriti in strutture quali aeroporti civili e reparti militari e come parte di monumenti commemorativi.\nTra i vari esemplari ancora esistenti presenti in territorio italiano si cita la versione RT-33A ex Aeronautica Militare, parte della collezione del Museo storico dell'Aeronautica Militare a Vigna di Valle, Bracciano, collocato nell'hangar Skema dedicato al patrimonio aeronautico storico nazionale pi\u00f9 recente. Il modello esposto presenta la livrea della 609\u00aa Squadriglia Collegamenti, parte del 9\u00ba Stormo \"Francesco Baracca\" basato all'Aeroporto di Caserta-Grazzanise, nella sua tipica livrea ad alta visibilit\u00e0 con cui erano dipinti i velivoli adibiti al traino bersagli nella forza aerea italiana. Sempre in Italia un secondo esemplare, nella versione T-33A, \u00e8 presente tra i velivoli esposti nel Museo dell'aviazione di Rimini. Nella cultura popolare ci si ricorda di questo jet in quanto compariva nel film con Alberto Sordi \"Finch\u00e9 c'\u00e8 guerra c'\u00e8 speranza\". Infine un terzo esemplare \u00e8 esposto presso l'entrata della caserma dell'aeronautica militare situata presso l' Aeroporto di Napoli-Capodichino (con matricola militare MM51-17536).\nIn un'ottica geografica pi\u00f9 ampia, \u00e8 osservabile l'esemplare ex Fuerza A\u00e9rea Guatemalteca collocato in mostra statica nei pressi dell'entrata est dell'Aeroporto Internazionale Mundo Maya, Flores, restaurato con finitura in alluminio lucidato."}
{"id": "1231615", "revid": "287204", "url": "https://it.wikipedia.org/wiki?curid=1231615", "title": "Hameenlinna", "text": ""}
{"id": "1231619", "revid": "486946", "url": "https://it.wikipedia.org/wiki?curid=1231619", "title": "Libri immaginari", "text": ""}
{"id": "1231622", "revid": "110157", "url": "https://it.wikipedia.org/wiki?curid=1231622", "title": "Kilb", "text": "Kilb \u00e8 un comune austriaco di 2 572 abitanti nel distretto di Melk, in Bassa Austria; ha lo status di comune mercato (\"Marktgemeinde\")."}
{"id": "1231624", "revid": "1226", "url": "https://it.wikipedia.org/wiki?curid=1231624", "title": "Scrittori immaginari", "text": ""}
{"id": "1231627", "revid": "28406", "url": "https://it.wikipedia.org/wiki?curid=1231627", "title": "Senato di Costantinopoli", "text": ""}
{"id": "1231642", "revid": "767487", "url": "https://it.wikipedia.org/wiki?curid=1231642", "title": "Comunit\u00e0 montana Monti Lepini, Ausoni e Valliva", "text": "La XXI Comunit\u00e0 Montana Monti Lepini, Ausoni e Valliva \u00e8 una delle comunit\u00e0 montane del Lazio, in provincia di Frosinone."}
{"id": "1231643", "revid": "1305772", "url": "https://it.wikipedia.org/wiki?curid=1231643", "title": "Delage Type AB, AD e AH", "text": "Le Type AB, AD ed AH erano tre autovetture di fascia alta prodotte tra il 1910 ed il 1913 dalla Casa automobilistica francese Delage.\nProfilo.\nQueste vetture ripresero l'eredit\u00e0 delle versioni maggiori della famiglia costituita dalle Delage Type H, J, L ed M (le versioni minori di tale famiglia furono sostituite dalle Type R e T).\nErano delle eleganti vetture per una clientela facoltosa, ma non ancora classificabili come vetture di lusso, sebbene all'epoca anche una vettura di fascia bassa risultasse proibitiva o quasi alla maggior parte della gente.\nErano equipaggiate con due motori da 2.1 litri. In particolare, la Type AB montava un 4 cilindri di derivazione Ballot da 2121 cm\u00b3 di cilindrata, in grado di erogare una potenza massima di 16 CV.\nLa Type AD, invece, era equipaggiata con un motore di derivazione De Dion-Bouton, sempre a 4 cilindri, ma da 2116 cm\u00b3 di cilindrata, con valori di potenza analoghi a quelli della Type AB.\nLa trazione era posteriore ed il cambio era a tre marce, ma era disponibile a richiesta anche un cambio a quattro marce.\nAlla fine del 1910, la Type AD fu tolta di produzione, mentre la Type AB continu\u00f2 ad essere prodotta.\nNel 1912 fu introdotta la Type AH, una variante pi\u00f9 prestante, sia grazie al suo motore, un 6 cilindri prodotto dalla Delage stessa, della cilindrata di 2566 cm\u00b3 e capace di 25 CV a 1600 giri/min, sia grazie al suo peso ridotto di quasi 200 kg. Tale motore fu anche il primo 6 cilindri nella storia della Delage.\nLa Type AB e la Type AH continuarono ad essere prodotte fino al 1913, anno in cui furono tolte di produzione."}
{"id": "1231647", "revid": "287204", "url": "https://it.wikipedia.org/wiki?curid=1231647", "title": "Unione Sportiva Lecce 1949-1950", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1949-1950."}
{"id": "1231651", "revid": "486946", "url": "https://it.wikipedia.org/wiki?curid=1231651", "title": "Il signore degli anelli (film)", "text": ""}
{"id": "1231660", "revid": "486946", "url": "https://it.wikipedia.org/wiki?curid=1231660", "title": "Albert Romolo Broccoli", "text": ""}
{"id": "1231663", "revid": "1305772", "url": "https://it.wikipedia.org/wiki?curid=1231663", "title": "SimLife", "text": "SimLife \u00e8 un videogioco prodotto nel 1992 dalla Maxis. Il gioco \u00e8 basato sulla simulazione di un ecosistema; i giocatori possono modificare la genetica di piante e animali che abitano il mondo virtuale. L'obiettivo \u00e8 quello di creare un ecosistema autosufficiente.\nI produttori di \"SimLife\" lo chiamano \"The Genetic Playground\". Questo gioco consente agli utenti di esplorare l'interazione tra forme di vita e ambienti. La modifica delle caratteristiche genetiche degli esseri che compongono l'ambiente \u00e8 volto a sperimentare se e come nuove specie possono adattarsi \na vivere nell'ambiente terrestre. Esiste inoltre la possibilit\u00e0 di creare nuovi mondi con ambienti diversi, sempre per osservare l'interazione tra questi e gli esseri viventi terrestri.\n\"SimLife\" d\u00e0 ai giocatori il potere di:"}
{"id": "1231665", "revid": "118051128", "url": "https://it.wikipedia.org/wiki?curid=1231665", "title": "Gymnarchus niloticus", "text": "La famiglia Gymnarchidae comprende una sola specie, Gymnarchus niloticus, appartenente all'ordine Osteoglossiformes.\nDistribuzione e habitat.\nQuesta specie \u00e8 ampiamente diffusa in Africa, nei fiumi Nilo, Senegal, Niger, Volta e Gambia, nonch\u00e9 nei laghi Ciad e Turkana.\nDescrizione.\n\"Gymnarchus niloticus\" presenta un corpo anguilliforme, allungato, piuttosto compresso ai fianchi e terminante in una coda affusolata. La testa \u00e8 allungata e appiattita sulla fronte, con bocca rivolta verso il basso e occhi piccoli. Le pinne pettorali sono piccole e ovaloidi, la pinna dorsale, che inizia poco dopo la testa, \u00e8 l'unica altra pinna presente, lunga 2/3 del corpo, terminante poco prima della coda. \u00c8 questa pinna che, ondeggiante continuamente, permette il movimento del pesce. La livrea \u00e8 molto semplice: l'intero corpo \u00e8 grigio fumo, con mento e ventre pi\u00f9 chiari. La pinna dorsale \u00e8 grigio scuro. Raggiunge una lunghezza di oltre 165 cm.\nPesce elettroforo.\nPossiede un organo elettrico che si estende su tutto il fianco del pesce e che permette l'emissione di scariche elettriche di 50-60 Hz, usate per stordire le prede.\nRiproduzione.\nPrima della riproduzione uno o entrambi i genitori costruiscono, in una zona con acque calme e densamente vegetata, un nido galleggiante con detriti vegetali e canne. Qui avviene la deposizione: in seguito le uova sono controllate da un genitore fino alla schiusa.\nAlimentazione.\nQuesto pesce si nutre di pesci, insetti e crostacei."}
{"id": "1231666", "revid": "177966", "url": "https://it.wikipedia.org/wiki?curid=1231666", "title": "Mastino della Scala", "text": ""}
{"id": "1231668", "revid": "228587", "url": "https://it.wikipedia.org/wiki?curid=1231668", "title": "Bartolomeo della Scala", "text": ""}
{"id": "1231670", "revid": "177966", "url": "https://it.wikipedia.org/wiki?curid=1231670", "title": "Cangrande della Scala", "text": ""}
{"id": "1231673", "revid": "984922", "url": "https://it.wikipedia.org/wiki?curid=1231673", "title": "Double M Radio Fantasy", "text": "Double M Radio Fantasy \u00e8 una radio locale calabrese nata nel 1981 a Monasterace. Dal 2001 fa parte del gruppo ASMEDIA.\nFrequenza e copertura.\nCi si pu\u00f2 collegare alla radio alla frequenza 103,1\u00a0MHz e 106,0.\nLa radio pu\u00f2 essere sentita nella Locride, nella costa catanzarese, nelle Serre e nella provincia di Vibo Valentia."}
{"id": "1231680", "revid": "212348", "url": "https://it.wikipedia.org/wiki?curid=1231680", "title": "Beatrice d'Aragona", "text": "Biografia.\nFiglia di Ferdinando I, re di Napoli, fu data in sposa, nel 1475, a Mattia Corvino re d'Ungheria. \nDel suo aspetto fisico sappiamo che ebbe capelli biondi simili a fili d'oro e che fu considerata in giovent\u00f9 una donna bellissima.\nI \"Successi tragici et Amorosi\" di Silvio Ascanio Corona parlando di una sua relazione giovanile con un paggio, Ramiro Villaracuto, strangolato poi nel 1475.\nLa sua Incoronazione avvenne nella Chiesa dell'Incoronata, per mano dell'Arcivescovo di Napoli. Durante il suo regno fu mecenate di artisti e letterati italiani che invit\u00f2 a Buda per favorire la crescita della cultura del Rinascimento anche in Ungheria.\nFra le altre iniziative si deve a lei la costituzione della Biblioteca Corviniana nel castello di Visegr\u00e1d dove venne costituita una delle biblioteche pi\u00f9 importanti del suo tempo, con un grandissimo numero di volumi, seconda solo alla collezione Vaticana.\nDal matrimonio di Beatrice con Mattia Corvino non vennero figli. Pertanto Mattia intendeva designare quale suo successore il figlio illegittimo Giovanni. Mattia Corvino per\u00f2 mor\u00ec improvvisamente a Vienna nel 1490. Beatrice fece in modo che la successione di Giovanni Corvino non andasse a buon fine.\nNel tentativo di conservare il trono spos\u00f2 segretamente in seconde nozze Ladislao Jagellone, re di Boemia. Il matrimonio venne celebrato il 4 ottobre 1490 in Esztergom dal vescovo Tam\u00e1s Bak\u00f3cz. Successivamente Ladislao II, utilizzando come scusa un errore formale commesso (si dice appositamente) dal vescovo nella cerimonia di matrimonio, chiese ed ottenne l'annullamento del matrimonio da parte del Papa Alessandro VI nel 1500, costringendo quindi Beatrice a tornare a Napoli (1501) dove mori il 23 settembre 1508."}
{"id": "1231683", "revid": "767487", "url": "https://it.wikipedia.org/wiki?curid=1231683", "title": "Les Cerqueux-de-Maul\u00e9vrier", "text": "Les Cerqueux-de-Maul\u00e9vrier \u00e8 un comune francese di 819 abitanti situato nel dipartimento del Maine e Loira nella regione dei Paesi della Loira."}
{"id": "1231687", "revid": "1305772", "url": "https://it.wikipedia.org/wiki?curid=1231687", "title": "Delage Type AI e AK", "text": "Le Type AI e Type AK erano due autovetture di fascia alta prodotta tra il 1913 ed il 1915 dalla Casa automobilistica francese Delage.\nProfilo.\nLe Type AI ed AK furono lanciate entrambe nel 1913 e rappresentarono la fascia alta della gamma Delage. In ogni caso, in quel periodo, la gamma Delage era rappresentata unicamente da queste due vetture, dal momento che gli altri modelli delle fasce inferiori erano stati tutti tolti di produzione.\nPur occupando una nicchia di mercato simile, le Type AI ed AK non condividevano lo stesso telaio, ma nascevano su due telai differenti, che sarebbero stati rispettivamente utilizzati sulle future Type BI e BK che ne avrebbero preso il posto.\nEntrambe le vetture erano disponibili in due varianti di passo. Si avevano cos\u00ec: la Type AI a passo corto (passo di 2938 mm) e la Type AI a passo lungo (3187 mm), ed anche la Type AK a passo corto (2989 mm) e la Type AK a passo lungo (3401 mm).\nAnche i motori erano differenti: la Type AI montava un 4 cilindri da 2297 cm\u00b3 di cilindrata, in grado di erogare una potenza massima di 24 CV a 1600 giri/min. La Type AK, invece montava un'evoluzione del 6 cilindri da 2.6 litri gi\u00e0 montato sulla precedente Type AH: grazie ad un'operazione di rialesatura, quest'unit\u00e0 motrice pass\u00f2 da 2566 a 2669 cm\u00b3, e la potenza massima pass\u00f2 da 25 a 27 CV.\nQueste vetture furono prodotte fino al 1915: la Type AI fu sostituita dalla Type BI, mentre la Type AK fu sostituita dalla Type BK. I telai delle due nuove vetture rimasero gli stessi delle rispettive progenitrici."}
{"id": "1231689", "revid": "125845913", "url": "https://it.wikipedia.org/wiki?curid=1231689", "title": "Le terre del Sacramento", "text": "Le terre del Sacramento \u00e8 un romanzo di Francesco Jovine, pubblicato postumo nel 1950 e vincitore del Premio Viareggio.\nLa storia, ambientata nel periodo fascista in una cittadina del Molise chiamata Calena (nome di fantasia), narra, in chiave verista, le vicende di una famiglia in decadenza, che entra in possesso di un vasto feudo, un tempo appartenuto alla Chiesa, chiamato, appunto, le \"terre del Sacramento\", da cui il titolo del romanzo. Il paese molisano, la cui popolazione doveva fronteggiare la prepotenza del podest\u00e0, \u00e8 stato identificato con Isernia come venne dimostrato da Luigi Russo in una recensione del 1950 al romanzo di Jovine.\nTrama.\nLe terre del Sacramento erano terre di appartenenza ecclesiastica. L\u00ec si trovava una cappella ormai diroccata e quasi dimenticata da tutti. \u00abMorutri era all'estremo limite del feudo del Sacramento\u00bb e nessuno voleva pi\u00f9 coltivare quelle terre ritenendole maledette poich\u00e9 rubate alla Chiesa. Tale propriet\u00e0, una volta messa all'asta, fu acquistata dalla potente famiglia dei Cannavale.\nEnrico Cannavale, avvocato e proprietario terriero, \u00e8 il tipico esempio del signore del Sud: viziato dagli agi che la sua ricchezza comporta, non conosce temperanza, sperpera e dona il suo denaro ai bisognosi o presunti tali. L'uomo, soprannominato \u00abla Capra del Diavolo\u00bb, \u00e8 un incallito donnaiolo e non esita a far trasferire sua cugina Clelia, dopo la morte della madre, nella sua imponente abitazione. Nonostante la parentela, Enrico non ha scrupoli nell'avere rapporti intimi con lei, ma pure con le altre domestiche.\nLa monotonia della vita quotidiana di Cannavale viene interrotta dalla di comparsa di Laura, una donna ritornata a Calena a causa di un lutto familiare dopo aver vissuto per alcuni anni a Napoli. Lei, bella ed ambiziosa, \u00e8 la figlia dell'ex presidente di Corte d'Appello De Martiis e mise in soggezione Clelia la quale nutr\u00ec il sospetto che Enrico le indirizzasse le sue preferenze. Laura ha una personalit\u00e0 forte, \u00e8 sicura di s\u00e9, non ha le incertezze di Clelia e ci\u00f2 comporta la sua predilezione da parte del padrone che da quel momento dedica alla cugina soltanto fuggevoli effusioni notturne.\nLaura diventa la padrona di casa. \u00e8 lei che si occupa dell'abitazione e risolve, momentaneamente, i problemi economici di Enrico sbrogliando i suoi debiti. In una di queste circostanze la donna incontra per la prima volta il giovane studente di legge Luca Marano che, accompagnato dall'ufficiale giudiziario Filoteo Natalizio, era venuto ad eseguire un pignoramento. Luca \u00e8 \u00abun ragazzo di forse vent'anni, agile e aitante, di chioma nera e di fresco incarnato\u00bb che viveva con la sua numerosa famiglia, impiegato dallo zio in piccoli servizi di notariato locale. Prima di intraprendere gli studi di legge a Napoli, la madre Immacolata aveva voluto farlo prete ma egli rifiut\u00f2 e, dopo la sua rinuncia, lei gli rinfaccer\u00e0 per sempre la sua scelta.\nLa situazione finanziaria di Enrico si fa sempre pi\u00f9 difficile; l'unica che si adopera per salvare il suo patrimonio compromesso \u00e8 Laura che, diventata sua moglie, riesce ad assoggettarlo alla sua volont\u00e0. La donna, durante un sopralluogo dei suoi possedimenti terrieri, nota che una gran parte delle terre chiamate Macchia Loreto \u00e8 stata disboscata dai contadini della zona che, in preda alla povert\u00e0 e alla fame, prossimi all'inverno, sono costretti a tagliare la legna per scaldarsi. \u00abMai, come quell'anno, i boscaioli di frodo erano stati abbondanti\u00bb. Laura, non sapendo come arrestare quella che lei considerava un furto, convoca astutamente Luca che le serve principalmente come tramite con i contadini di Calena e Morutri, presso i quali il giovane gode di notevole ammirazione non soltanto per i suoi studi, ma pure per il rapporto amichevole e sincero che aveva instaurato con loro.\nI propositi di Laura sembrano onesti, il suo fine \u00e8 quello di risanare la situazione finanziaria del Sacramento, richiedendo ingenti somme di denaro in prestito per quelle terre gi\u00e0 gravate da ipoteche. \u00abLa banca non far\u00e0 nulla se le terre non saranno prima coltivate\u00bb: solo in tal modo la donna avrebbe potuto aumentare il loro valore arricchendo di conseguenza il suo traballante patrimonio. Con l'aiuto di Luca riesce a convincere i contadini a lavorare le terre in cambio di ottenere, dopo i primi raccolti, una parte ed una stima del valore del terreno in concessione. Dopo un primo momento di esitazione e tentennamento, la gente accetta l'offerta propostale.\nL'opera caparbia di Laura si scontra con quella dei primi tumulti fascisti dei quali \u00e8 vittima il marito mentre passeggia con l'amico Barberi. I fascisti lo accusano di sostenere il socialismo e cos\u00ec \u00abun colpo di bastone gli cadde sulla testa violentissimo\u00bb. Da quel giorno Enrico non torner\u00e0 mai pi\u00f9 quello di prima, sembrer\u00e0 apatico, quasi in preda alla pazzia.\nIntanto l'opera di bonifica delle terre del Sacramento procede senza intoppi. I contadini credono nella parola data loro da Luca, supplicandolo di non tradirli e promettendogli di far ritornare quelle terre aride e sassose al rigoglio di un tempo. Soltanto Immacolata gli \u00e8 contraria e non approva che il figlio si trovi a stretto contatto con Laura che le sembrava un'istigatrice e pertanto lontana da Dio.\nLuca fa ritorno a Napoli e qui venne messo in guardia da un suo vecchio compagno di studi, Giulio D'Angelo, sulle reali intenzioni di Laura. In seguito a questa insinuazione gli ritornano in mente molte stranezze che gli erano accadute nel tempo trascorso con la donna e gli si insinua il sospetto di poter essere stato ingannato. Nonostante le sue affannose ricerche, l'unica cosa che riesce a scoprire \u00e8 che Laura \u00e8 andata a Sanremo. Ma una sera, mentre si trova in una trattoria con Giulio, Luca entra in conflitto con dei fascisti tra i quali c'era pure un suo compaesano, Gino Pistalli.\n\u00abDopo due giorni Luca era in treno, diretto a Morutri\u00bb dove, una volta arrivato, gli giungono notizie allarmanti. Molti contadini hanno ricevuto l'imposizione di lasciare le terre, altri si sono visti moltiplicare di dieci, venti volte il canone d'affitto, e sono costretti a lasciare le zone coltivabili per trasferirsi in zone sassose e secche: \u00abLa tenuta \u00e8 in mano a dieci persone che non hanno mai visto una zappa\u00bb, che si cibano delle fatiche altrui. La situazione precipita e cos\u00ec Luca, assieme a tutti i contadini, cerca di organizzarsi creando un gruppo di resistenza. \u00c8 una rivolta pacifica: nessuno di loro doveva imbracciare alcun'arma. Ma le terre vegnono occupate dai fascisti che, con \u00abla camicia nera e i gambali\u00bb, coalizzati con i carabinieri arrivarono dalla parte del fiume, spargendo sangue e mietendo molte vittime tra le quali si trova anche Luca Marano, ucciso perch\u00e9 voleva far valere i diritti della sua gente e a lungo compianto dalle donne proprio sulle terre ingiustamente tolte.\nCommento.\n\"Le terre del Sacramento\" \u00e8 un romanzo che pu\u00f2 venir definito una specie di epopea del lavoro contadino, che trova nella gente meno agiata socialmente una commossa celebrazione rivolta alla loro terra.\nL'opera di Jovine, narratore di tradizione essenzialmente naturalista cresciuto nella realt\u00e0 contadina del Molise, propone al lettore un tema reale e scottante della vita nel Meridione, aggravata dall'espansione del regime fascista che porter\u00e0 alla famosa \"questione meridionale\".\nIl suo stile \u00e8 chiaro e scorrevole, soprattutto una volta che i personaggi abbiano trovato un ruolo ben definito nella storia, cos\u00ec da far luce su eventuali punti un po' oscuri che nelle pagine iniziali rendono la lettura un po' faticosa, basata come \u00e8 su descrizioni e dettagli che solo col progredire della narrazione trovano spiegazione (secondo una modalit\u00e0 narrativa che rammenta il verismo del secondo Ottocento. Una volta compresa la trama emergono con crescente chiarezza il contesto e l'evolversi delle situazioni abilmente tessute dall'autore."}
{"id": "1231692", "revid": "1305772", "url": "https://it.wikipedia.org/wiki?curid=1231692", "title": "SimSafari", "text": "SimSafari \u00e8 un videogioco di simulazione creato dalla Maxis, in cui il giocatore deve prendersi cura di una riserva di caccia africana, pubblicato per la prima volta il 15 marzo 1998 per PC.\nGli obiettivi del gioco sono essenzialmente tre: innanzi tutto, bisogna creare una riserva da fare popolare agli animali, facendo in modo che trovino le condizioni adatte alla loro sopravvivenza; il secondo scopo del gioco \u00e8 quello di costruire un apparato di attrazioni per i turisti, in modo da non lasciare mai vuoto il parco. Infine, l'ultimo scopo \u00e8 quello di fare classificare il proprio safari e prendere il massimo del punteggio. Inoltre, il gioco contiene molte informazioni sulle caratteristiche delle varie specie viventi, come stile di vita, nutrizione, e altre caratteristiche importanti. Da questo punto di vista, \u00e8 molto pi\u00f9 orientato ai bambini e all'imprendimento rispetto agli altri titoli Sim."}
{"id": "1231693", "revid": "9852245", "url": "https://it.wikipedia.org/wiki?curid=1231693", "title": "Campi di sterminio", "text": ""}
{"id": "1231696", "revid": "56620", "url": "https://it.wikipedia.org/wiki?curid=1231696", "title": "Il quartiere", "text": "Il quartiere \u00e8 un romanzo di Vasco Pratolini scritto nel biennio 1943-1944.\nTrama.\nAmbientato nel periodo che va dal 1932 al 1939, il romanzo narra delle peripezie amorose di un gruppo di ragazzi appartenenti ad un quartiere popolare di Firenze e pi\u00f9 precisamente quello di Santa Croce, colti nel passaggio dall'adolescenza alla prima giovinezza: in pratica si coglie lo sviluppo della loro educazione sentimentale e la formazione di una coscienza politica.\nIl romanzo \u00e8 sostenuto da un intreccio continuo di vicende personali ed affettive nelle quali si muovono i vari personaggi, senza che qualcuno emerga o si riconosca particolarmente, neppure nella figura di Valerio, la voce narrante che si identifica con l'autore (questo tipo di romanzo \u00e8 detto \"corale\"). Per cui, all'inizio dell'opera, ci viene immediatamente focalizzata questa sensazione dalla frase \u201cEravamo creature comuni. Ci bastava un gesto per sollevarci collera o amore\u201d.\nIn pratica \u00e8 il quartiere di Santa Croce, che fa da sfondo, quasi da protagonista e viene presentato con vivacit\u00e0 di luci e di colori nell'alternarsi delle stagioni, ma anche con toni scuri nella descrizione degli interni delle modeste abitazioni. Questo \u00e8 il mondo isolato dal resto, ma unito e condiviso con la sua gente che vive l'oppressione sociale tra quotidiane difficolt\u00e0 materiali, ma ricca d'umanit\u00e0 e sentimenti, unita in una comunit\u00e0 solida e partecipe. Contemporaneamente Pratolini descrive, indirettamente, la dimensione politica di Firenze e soprattutto la tendenza del fascismo a demolire i quartieri popolari per depennare alla radice il rischio rivoluzionario.\nQuesti sentimenti rivoltosi si contrappongono a quelli tipicamente adolescenziali; le prime infatuazioni vissute sulla pelle di Valerio che, dopo un primo interessamento per Luciana che finir\u00e0 sposa ad Arrigo, si accorge di provare qualcosa in pi\u00f9 per Marisa. I due rimangono fidanzati per due anni, dopodich\u00e9 Valerio vivr\u00e0 un'avventura fugace con Olga, sino a quando questa lo lascer\u00e0 per seguire la madre a Milano. Nella figura di Giorgio si riscontrano le caratteristiche tipiche della persona saggia e matura che cercher\u00e0 di condurre gli amici verso la presa di coscienza politica della propria situazione. \u00c8 proprio lui a preoccuparsi seriamente nel momento in cui il giovane Gino, un ragazzo sfortunato in quanto veniva picchiato abitualmente dal padre che lo ripudiava come figlio, con l'illusione di migliorarsi e abbandonare la miseria del quartiere, si prostituisce ad un potente che gli dava soldi ed una effimera felicit\u00e0. Giorgio cerca d'aiutare il ragazzo e prova una sensazione di delusione e rammarico quando quest'ultimo uccide l'amante in uno scatto d'ira dovuto ad un sempre pi\u00f9 esigente bisogno di denaro. Giorgio sostiene che tutte le vite del quartiere siano legate, e ci\u00f2 che capitava ad uno sia inevitabilmente influenzato e provocato dal comportamento degli altri, in un cerchio incessante di relazioni e fedi reciproche. Nel caso di Gino queste ideologie non si concretizzarono poich\u00e9 nessuno pot\u00e9 aiutarlo; fin\u00ec in carcere ed in seguito a vari stenti e soprattutto digiuni, sotto inimmaginabili sofferenze, mor\u00ec. Una lettera molto toccante e sincera esprime il rapporto che si era venuto ad instaurare tra Gino e Giorgio, riportata dal racconto di Valerio.\nTra gli amici del quartiere, toccante \u00e8 la figura di Carlo, cresciuto in una degradante condizione umana, che sfoga i suoi risentimenti in attacchi d'ira alternati da sentimenti di morboso attaccamento. Principale vittima di questi schizofrenici sentimenti \u00e8 la precoce e triste Marisa, ragazza che nasconde la propria solitudine esistenziale e la paura dietro una maschera di falsa sicurezza e di sfrontatezza verso gli uomini. La storia della conquista tutta interiore del loro tragico e disperato amore \u00e8 uno dei punti pi\u00f9 intensi e toccanti del romanzo. Proprio quando Carlo e Marisa comprenderanno la profondit\u00e0 del sentimento che li lega il ragazzo partir\u00e0 per la guerra, dove trover\u00e0 la morte.\nNeanche l'abbattimento delle modeste abitazioni per mano dei fascisti potr\u00e0 indebolire questi profondissimi legami che erano venuti ad instaurarsi tra i ragazzi del quartiere, ormai cresciuti e provati da esperienze dure e, in certi sensi, traumatiche che per\u00f2 li fecero maturare. Proprio per questo Marisa, alla fine del romanzo, sostiene che Valerio ha trovato diverso il quartiere. Ma la gente si trovava ancora l\u00ec. Si era \u201cammassata nelle case rimaste in piedi come se si fosse voluta barricare\u201d. Quei pochi che erano andati ad abitare alla periferia, dove trovarono l'aria aperta ed il sole, nel quartiere, li considerano quasi dei disertori. E in questo passo Valerio, il narratore, le risponde: \u201cInfatti, anche l'aria e il sole sono cose da conquistare dietro le barricate\u201d."}
{"id": "1231705", "revid": "767487", "url": "https://it.wikipedia.org/wiki?curid=1231705", "title": "Altar (gruppo musicale)", "text": "Gli Altar sono una band death metal olandese nata nel 1988.\nStoria degli Altar.\nLa band si forma nel 1988 a Hardenberg col nome di Manticore, poi modificato in Anubis.\nDopo aver modificato ancora il nome in Altar, nel 1992 realizzarono l'unica demo, poi furono messi sotto contratto dalla Displeased Records.\nNel 1996 usci \"Ego-Art\" per la Displeased Records che proponeva un death metal dalle ambientazioni thrashcore\nDopo 5 album e un Ep, nel 2001, la band decise di continuare solo i concerti, soprattutto nella Germania del nord, in Belgio e nei Paesi Bassi.\nDi volta in volta alcuni membri gi\u00e0 degli Altar si sono riuniti per alcune date suonando col nome di Altar-native.\nI testi sono prettamente anti-cristiani, ma mai satanici."}
{"id": "1231706", "revid": "9852484", "url": "https://it.wikipedia.org/wiki?curid=1231706", "title": "Emittente tv", "text": ""}
{"id": "1231707", "revid": "247222", "url": "https://it.wikipedia.org/wiki?curid=1231707", "title": "The Transfiguration of Blind Joe Death", "text": "The Transfiguration of Blind Joe Death \u00e8 un album del chitarrista e compositore statunitense John Fahey, pubblicato nel 1965 dalla Riverboat.\nPubblicazioni.\nIl disco fu pubblicato (prima pubblicazione) nel 1965 in edizione limitatissima di appena 50 copie (senza la scritta \"Vol.5\" in copertina).\nPubblicazioni successive:\n\"Riverboat Records\" con lo stesso codice, nel 1967 (copertina di colore verde con la scritta aggiunta in retrocopertina di \"Vol.5\"), 1970 e 1972.\n\"Transatlantic Records\" (TRA 173) nel 1968.\n\"Takoma Records\" (R-9015) nel 1973 e nel 1980 (TAK-7015), 1983 (ST-72715) con il titolo \"The Transfiguration of Blind Joe Death Volume 5\", ancora nel 1997 (TAKCD-6504-2 e CDTAK 7015) su CD.\n\"Sonet Records\" (SNTF 744) nel 1978.\n\"4 Men with Beards\" (4M205) nel 2013."}
{"id": "1231709", "revid": "9852532", "url": "https://it.wikipedia.org/wiki?curid=1231709", "title": "Rete tv", "text": ""}
{"id": "1231712", "revid": "9852566", "url": "https://it.wikipedia.org/wiki?curid=1231712", "title": "Canale TV", "text": ""}
{"id": "1231714", "revid": "1543377", "url": "https://it.wikipedia.org/wiki?curid=1231714", "title": "Delage Type AM", "text": "La Type AM era un'autovettura di fascia media prodotta tra il 1915 ed il 1921 dalla Casa automobilistica francese Delage.\nProfilo.\nScopo della Type AM fu quello di rinverdire una fascia di mercato trascurata per due anni dalla Casa transalpina: era infatti dal 1913, con l'uscita di produzione delle Type R e T che nel listino Delage non figuravano pi\u00f9 dei modelli di classe media.\nLa Type AM sopper\u00ec a questa mancanza e lo scoppio della Prima guerra mondiale riusc\u00ec solo a rallentare bruscamente la produzione, la quale per\u00f2 riprese a partire dal 1919, anno in cui anche la concorrenza ricominci\u00f2 a proporre vetture in quella fascia di mercato, come per esempio la Peugeot Type 159.\nLa Delage Type AM montava un 4 cilindri da 1593 cm\u00b3, in grado di erogare una potenza massima di 15 CV circa.\nFu tolta di produzione nel 1921, ma per vedere la sua erede ideale bisogner\u00e0 a questo punto attendere fino al 1933, anno del lancio della Delage D4."}
{"id": "1231716", "revid": "9852654", "url": "https://it.wikipedia.org/wiki?curid=1231716", "title": "Emittente TV", "text": ""}
{"id": "1231720", "revid": "125737976", "url": "https://it.wikipedia.org/wiki?curid=1231720", "title": "Maxibon", "text": "Maxibon\u00ae \u00e8 un tipo di sandwich gelato prodotto da Motta immesso sul mercato da Italgel (gruppo SME) nel 1989, e successivamente prodotto da Nestl\u00e9 (dopo l'acquisizione della societ\u00e0 italiana da parte della multinazionale svizzera) dal 1993 e da Froneri (joint venture tra il gruppo inglese R&amp;R e la stessa Nestl\u00e9 che ha rilevato le attivit\u00e0 nel settore dei gelati di quest'ultima) dal 2016.\nCaratteristiche del prodotto.\nConsiste sostanzialmente in un blocco di crema di gelato al gusto di panna con pezzettini di cioccolato, rivestito da uno strato solido di crema al cacao con frammenti di nocciola da una parte e racchiuso fra due fette di pasta di biscotto morbido dall'altra.\nUn Maxibon in formato classico pesa 95\u00a0g e misura circa 140\u00a0ml in volume, con un contenuto energetico di circa , che pu\u00f2 variare leggermente a seconda dei dettagli di preparazione.\nStoria.\nMaxibon \u00e8 un prodotto originariamente creato in Italia da Gelati Motta (Italgel), e diffuso poi nei mercati internazionali da Nestl\u00e9 a partire dal 1993, quando il colosso svizzero dell'alimentare rilev\u00f2 la societ\u00e0 da SME. Nei vari mercati del continente americano, era commercializzato da Nestl\u00e9 con il nome \"Tandem\". Dal 2016 il marchio appartiene a Froneri, joint venture tra il gruppo inglese operante nel ramo del freddo R&amp;R e la stessa Nestl\u00e9, che ha rilevato le attivit\u00e0 e la propriet\u00e0 dei suoi marchi nel settore di quest'ultima.\nStorici sono gli spot pubblicitari che hanno promosso questo prodotto girati dal regista Daniele Luchetti. Negli anni novanta proprio grazie alle pubblicit\u00e0 del Maxibon Motta ha infatti preso il via la carriera di Stefano Accorsi, e successivamente quella di Cristiana Capotondi. Celebre la frase in inglese maccheronico che caratterizzava lo spot del 1994 \"Du gust is megl che uan\", che a quei tempi ha costituito un vero e proprio tormentone.\nGusti e varianti.\nOltre alla versione originale alla stracciatella, nel corso degli anni sono state introdotte sul mercato diverse varianti del prodotto.\nSul mercato \u00e8 presente anche il \"Maxicono\", cono gelato lanciato sul mercato nel 1984 da Italgel insieme ad altri due prodotti della linea Maxi messi poi fuori produzione: \"Maxicup\" (coppa di gelato) e \"Maxistecco\" (gelato su bastoncino, all'epoca prodotto da SME-Alivar anche in versione merendina tradizionale)."}
{"id": "1231721", "revid": "1305772", "url": "https://it.wikipedia.org/wiki?curid=1231721", "title": "Fare Forward Voyagers (Soldier's Choice)", "text": "Fare Forward Voyagers (Soldier's Choice) \u00e8 un album di John Fahey pubblicato nel 1973.\nIl disco, ispirato ai versi di Thomas Stearns Eliot e dalla filosofia del guru indiano Swami Satchidananda (a cui Fahey dedica il disco), per il quale aveva, in quel periodo, una vera e propria infatuazione, \u00e8 considerato uno dei suoi migliori, riuscendo a miscelare e rinnovare il folk americano con elementi sia di musica, che di spiritualit\u00e0 indiana..\nTracce.\nTutti i brani sono di John Fahey."}
{"id": "1231725", "revid": "125185837", "url": "https://it.wikipedia.org/wiki?curid=1231725", "title": "Carrie-Anne Moss", "text": "Biografia.\nDopo il divorzio dei genitori, cresce con la madre Barbara a Vancouver, inizia a recitare giovanissima lavorando in una compagnia teatrale, in seguito studia recitazione all'Accademia americana di arti drammatiche a Pasadena. Inizia lavorando come modella in Europa e Giappone. Si ferma in Spagna dove lavora nella serie televisiva \"I giustizieri della notte\". Una volta tornata negli Stati Uniti ottiene un ruolo nella serie di Aaron Spelling \"Models, Inc.\".\nDopo alcune partecipazioni minori e dopo aver lavorato in vari film per la televisione, nel 1999 arriva la grande occasione, quando viene scelta per il ruolo di Trinity nel film \"Matrix\", delle sorelle Wachowski. In seguito ottiene ruoli nei film \"Memento\" di Christopher Nolan e \"Chocolat\" di Lasse Hallstr\u00f6m. Nel 2006 recita nel film \"Snow Cake\", mentre nel 2007 interpreta la madre della star emergente Shia LaBeouf nel thriller \"Disturbia\", e nello stesso anno fa parte del ricco cast del film \"Un segreto tra di noi\".\nNel 2009 ha lavorato come doppiatrice per il videogioco di fantascienza \"Mass Effect 2\": ha prestato la voce al personaggio di Aria T'Loak. Nel 2011 partecipa ad alcuni episodi della serie TV \"Chuck\", mentre nel 2012 fa parte del cast della serie della CBS \"Vegas\". Nel 2015 prende parte alla serie di Netflix \"Jessica Jones\", nel Marvel Cinematic Universe interpretando il ruolo dell'avvocato Jeri Hogarth, ruolo che riprender\u00e0 nell'ultimo episodio dell'altra serie di Netflix \"Daredevil\" nonch\u00e9 nelle successive serie \"Iron Fist\" e \"The Defenders\". Torna ad interpretare Trinity nel quarto capitolo di Matrix, \"Matrix Resurrections\", uscito nel 2021.\nVita privata.\n\u00c8 sposata dal 1999 con l'attore Steven Roy da cui ha avuto tre figli: Owen (2003), Kaden (2005) e Frances Beatrice (2009). \u00c8 inoltre madrina di Jack, figlio dell'attrice Maria Bello.\nDoppiatrici italiane.\nNelle versioni in italiano delle opere in cui ha recitato, Carrie-Anne Moss \u00e8 stata doppiata da:"}
{"id": "1231729", "revid": "287204", "url": "https://it.wikipedia.org/wiki?curid=1231729", "title": "31238 Kromeriz", "text": ""}
{"id": "1231730", "revid": "78273", "url": "https://it.wikipedia.org/wiki?curid=1231730", "title": "Silent Hill 5", "text": ""}
{"id": "1231731", "revid": "287204", "url": "https://it.wikipedia.org/wiki?curid=1231731", "title": "31323 Lysa hora", "text": ""}
{"id": "1231732", "revid": "2149966", "url": "https://it.wikipedia.org/wiki?curid=1231732", "title": "Piumazzo", "text": "Piumazzo (\"Pim\u00e2z\" o \"Pium\u00e2z\" in dialetto bolognese occidentale) \u00e8 la pi\u00f9 grande frazione di 5.289 abitanti del comune di Castelfranco Emilia in provincia di Modena. \u00c8 situata pochi chilometri a sud della via Emilia, nei pressi delle colline che sorgono tra Bologna e Modena. Sulla strada che conduce a Bologna, a circa 3\u00a0km, si trova il Santuario della Madonna della Provvidenza.\nStoria.\nFu fondato nel 1203 dalle armate bolognesi a difesa del confine posto sul torrente Muzza. Nel corso dei secoli ha vissuto parecchie vicissitudini ed \u00e8 stato anche libero comune. Nel 1861 venne aggregato a Castelfranco Emilia e nel 1929 venne spostato dalla provincia di Bologna a quella di Modena, mentre la parrocchia di San Giacomo \u00e8 parte della diocesi di Bologna.\nInfrastrutture e trasporti.\nFra il 1912 e il 1934 Piumazzo ospit\u00f2 una stazione della tranvia Castelfranco-Bazzano. Fino al 1944 fu presente una stazione ferroviaria, a servizio dello zuccherificio, dove fermavano i treni della diramazione Spilamberto-Bazzano."}
{"id": "1231733", "revid": "287204", "url": "https://it.wikipedia.org/wiki?curid=1231733", "title": "31324 Jirimrazek", "text": ""}
{"id": "1231735", "revid": "287204", "url": "https://it.wikipedia.org/wiki?curid=1231735", "title": "31650 Frydek-Mistek", "text": ""}
{"id": "1231736", "revid": "287204", "url": "https://it.wikipedia.org/wiki?curid=1231736", "title": "31823 Viete", "text": ""}
{"id": "1231737", "revid": "2184720", "url": "https://it.wikipedia.org/wiki?curid=1231737", "title": "Say You'll Be There", "text": "Say You'll Be There \u00e8 una canzone delle Spice Girls. \u00c8 il secondo singolo estratto dal primo album del gruppo, \"Spice\", entrambi pubblicati nel 1996.\nIl brano, scritto dalle ragazze insieme a Jonathan Buck ed Eliot Kennedy, \u00e8 di genere pop e nel testo le ragazze chiedono ai loro fidanzati di dire che ci saranno quando avranno bisogno di loro. Durante la canzone Melanie B recita una parte rap.Mondialmente il singolo ha venduto 3,600,000 copie.Disco Di Platino in Uk (940,000)\nIl singolo.\n\"Say You'll Be There\" \u00e8 il secondo singolo pubblicato dalle Spice Girls, dopo il successo del precedente \"Wannabe\". Il singolo della canzone \u00e8 stato pubblicato il 16 ottobre 1996 in Europa e Sud America, il 6 maggio 1997 in USA e Canada. Ha riscosso un ottimo successo, riuscendo a bissare il precedente primo posto nella classifica dei singoli britannica ottenuto da \"Wannabe\". Agli Mtv Music Awards del 1997 il video del brano vince nella categoria come miglior video. Sempre in quell'anno entrano nel libro dei Guinness per il record di vendite per un singolo nella prima settimana vendendo oltre 200.000 copie.\nTracce e formati.\nQuesti sono i formati e le relative tracklist delle maggiori pubblicazioni del singolo\nIl video.\nIl video musicale della canzone vede protagoniste le 5 ragazze in un deserto. Il video \u00e8 diretto da Vaughan Arnell ed \u00e8 stato registrato in un vero deserto. \u00c8 ispirato ad alcuni film: \"Faster, Pussycat! Kill! Kill!\" e \"Pulp Fiction\": all'interno di esso ogni cantante aveva un suo alter ego ispirato alle protagoniste della serie televisiva Fox Force Five di cui (Uma Thurman) parla a (John Travolta) nella scena ambientata al Jack Rabbit Slim's.\nNel video appare il modello Tony Ward."}
{"id": "1231744", "revid": "128334", "url": "https://it.wikipedia.org/wiki?curid=1231744", "title": "Industria farmaceutica", "text": "L'industria farmaceutica \u00e8 il settore economico che riunisce le attivit\u00e0 di ricerca e sviluppo, produzione e commercializzazione dei farmaci per la medicina umana o veterinaria, nonch\u00e9 di prodotti terzi rispetto ai medicinali, come cosmetici e integratori alimentari. \nIn alcuni contesti per riferirsi all'insieme delle case farmaceutiche o quanto meno alle pi\u00f9 grandi viene utilizzato l'appellativo \"Big Pharma\", di norma con accezione negativa, specie in relazione alle teorie del complotto sulle case farmaceutiche. \nDescrizione.\nLa commistione tra il vocabolo farmaceutico e il vocabolo medicinale (farmaco) e/o API \u00e8 pertanto impropria non trattandosi nel modo pi\u00f9 assoluto di significati sovrapponibili. Non di rado, correttamente, prodotti alimentari o cosmetici vengono commercializzati con la dicitura \"grado farmaceutico\". Ci\u00f2 non muta la natura di tali prodotti i quali sono e restano prodotti alimentari, cosmetici, etc. che nulla hanno a che vedere con i medicinali (farmaci) n\u00e9 con i principi attivi (active pharmaceutical ingredients - API) in essi contenuti. L'industria farmaceutica, comprensiva dei settori cosmetici e alimentari sopra menzionati, rappresenta una delle attivit\u00e0 industriali pi\u00f9 redditizie e importanti economicamente al mondo.\nIl settore si suddivide nella fabbricazione di prodotti primari (alveo comprensivo dei settori alimentari, cosmetico, etc. quindi anche non medicinali), e nella elaborazione, invece, di prodotti finiti commercializzati per l'uso medico quali API con metodi conosciuti come produzione secondaria. Tra i processi di produzione secondaria, altamente automatizzati, vi \u00e8 la fabbricazione di medicinali in dosi prestabilite, come farmaci per la somministrazione orale, soluzioni per iniezione, ovuli e supposte.\nAltri preparati, diversi da quelli annoverabili nel settore cosmetico e alimentare del settore farmaceutico, sono da somministrare per via orale, come caramelle, per inalazione per mezzo di aerosol, tramite gocce per via nasale, orale e parenterale.\nAlcune aziende producono anestetici, altre ancora mezzi di contrasto per visualizzare la struttura del corpo umano tramite raggi X o risonanza magnetica nucleare.\nLeader di mercato in termini di ricavi.\nLa seguente elenco delle 20 pi\u00f9 grandi imprese farmaceutiche e biotecnologiche classificate per ricavi (aggiornata a maggio 2013).\nAlcune societ\u00e0 (e.g., Bayer, Johnson and Johnson and Procter &amp; Gamble) hanno ricavi aggiuntivi non inclusi qui. \nLeader del mercato in termini di vendite.\nLe 15 societ\u00e0 farmaceutiche per vendite nel 2008 sono:\nControversie.\nIl termine \"Big Pharma\" viene abitualmente utilizzato nella stampa e in vari blog per indicare, seppur in modo generico, una forma di cartello esercitato da varie compagnie farmaceutiche (di solito le pi\u00f9 grandi, come Pfizer, GSK, Bayer e Novartis); il termine assume quindi una connotazione negativa (sebbene a volte con si intenda semplicemente il gruppo delle grandi multinazionali dei farmaci).\nLe compagnie farmaceutiche in questo contesto vengono accusate (anche singolarmente) di attuare comportamenti illeciti o moralmente ignobili come speculazione sui farmaci (come nel caso del farmaco antitumorale Glivec prodotto dalla Novartis), di impedire la diffusione di cure alternative alla farmacologia ufficiale, anche attraverso presunte pressioni ad enti istituzionali come l'americana Food and Drug Administration (come sostenuto dallo scrittore e attivista americano Kevin Trudeau). Vengono inoltre accusate di bloccare lo sviluppo di importanti terapie a mero scopo speculativo (ad esempio, di impedire la ricerca sul vaccino contro l'HIV per poter continuare a vendere farmaci antiretrovirali, o la depenalizzazione del consumo di marijuana e la diffusione di farmaci contenenti THC per la terapia del dolore, per poter mantenere alte le vendite dei classici antidolorifici), di indurre l'Organizzazione mondiale della sanit\u00e0 ad abbassare continuamente i valori limite di colesterolemia totale e di glicemia per aumentare artificialmente il numero di malati di tutto il mondo, di alterare i dati statistici durante le ricerche sui farmaci e di comparaggio."}
{"id": "1231745", "revid": "2014155", "url": "https://it.wikipedia.org/wiki?curid=1231745", "title": "Luisa d'Orl\u00e9ans (1812-1850)", "text": "Biografia.\nInfanzia ed educazione.\nNata a Palermo, in Sicilia, il 3 aprile 1812, era la figlia secondogenita di Luigi Filippo d\u2019Orl\u00e9ans, al tempo della sua nascita duca di Chartres, e della principessa Maria Amalia di Borbone-Napoli. I suoi nonni paterni erano il duca Luigi Filippo II di Borbone-Orl\u00e9ans e la duchessa Luisa Maria Adelaide di Borbone-Penthi\u00e8vre; quelli materni Ferdinando I, re del Regno delle Due Sicilie e la sua consorte Maria Carolina d'Asburgo-Lorena, nata arciduchessa d'Austria.\nLuisa ricevette un'educazione pia e borghese da sua madre e da sua zia, Ad\u00e9la\u00efde d'Orl\u00e9ans. L'abate Guillon le insegn\u00f2 la religione, Jules Michelet la inizi\u00f2 allo studio della storia e Pierre-Joseph Redout\u00e9 le trasmise l'arte di dipingere i fiori e i paesaggi. Pur non essendo altrettanto dotata artisticamente come la sorella minore Maria, scultrice di talento, Luisa lasci\u00f2 alcuni disegni apprezzati anche da Horace Vernet.\nNel 1830 suo padre divenne re dei francesi con il nome di Luigi Filippo I.\nMatrimonio.\nQuando, nel 1831, iniziarono i negoziati per il suo matrimonio con Leopoldo I del Belgio, la principessa non nascose la sua riluttanza di fronte a quello che allora si chiamava un \"matrimonio di ragione\".\nLe nozze furono celebrate il 9 agosto 1832 a Compi\u00e8gne. La coppia ricevette la benedizione nuziale sia con il rito cattolico che con quello luterano. Tuttavia, per ragioni dinastiche, i loro figli vennero educati secondo la religione materna. \nRegina dei Belgi.\nLa giovane regina Luisa impieg\u00f2 molto tempo ad abituarsi alla mentalit\u00e0 dei suoi nuovi sudditi belgi. Essa li osservava con una piccante ironia, come ci testimonia la sua abbondante corrispondenza; questo fatto provoc\u00f2 alcuni incidenti che obbligarono il re Luigi Filippo ad invitare la figlia ad essere pi\u00f9 prudente.\nIn pochi anni, con perseveranza e generosit\u00e0, Luisa conquist\u00f2 il cuore dei belgi. Questi ultimi la soprannominarono \"amata\" e non nascosero la loro rispettosa simpatia per lei, durante gli eventi del febbraio 1848 che misero fine al regno di suo padre a Parigi.\nInoltre, ogni mattina la contessa di M\u00e9rode informava la Regina delle sofferenze di alcune famiglie bisognose. Si recava quindi personalmente nelle case di queste persone sfortunate per portare loro conforto e aiuto con gentilezza.\nUltimi anni e morte.\nDopo la morte del primogenito, altri lutti colpirono la vita di Maria Luisa, come la morte della sorella Maria e il fratello Ferdinando Filippo. Intorno al 1844, il marito si innamor\u00f2 della giovane Arcadie Claret, dalla quale ebbe diversi figli.\nNell'agosto 1850, durante la messa in memoria di suo padre, svenne. Un mese dopo, sentendosi sempre pi\u00f9 debole, si trasfer\u00ec a Ostenda.\nMor\u00ec di tubercolosi l'11 ottobre 1850 ad Ostenda. Per suo espresso volere i funerali ebbero luogo presso la chiesa del villaggio di Laeken.\nDiscendenza.\nLeopoldo I del Belgio e Luisa ebbero quattro figli:"}
{"id": "1231746", "revid": "124536903", "url": "https://it.wikipedia.org/wiki?curid=1231746", "title": "Iginio Straffi", "text": " \n\u00c8 il presidente e il fondatore di Rainbow ed \u00e8 noto soprattutto per essere il creatore del cartone animato \"Winx Club\".\nBiografia.\nInizia la propria carriera in Italia come scrittore e disegnatore in diverse riviste e case editrici; \u00e8 stato tra i fumettisti di \"Nick Raider\" di Sergio Bonelli Editore. Successivamente, Straffi comincia a dedicarsi all'animazione e si reca in Francia e in Lussemburgo dove lavora in diversi lungometraggi di animazione.\nRientrato in Italia, Straffi mette a frutto l'esperienza acquisita e fonda il gruppo Rainbow a Loreto nel 1995. Comincia quindi a ideare e dirigere diverse serie TV d'animazione, da \"Tommy &amp; Oscar\", primo cartone animato di Rainbow, a \"Winx Club\", divenuto un vero e proprio fenomeno a livello mondiale fin dalla prima apparizione in TV nel 2004.\nIl cartone animato ha ottenuto un grande successo televisivo, soprattutto tra il pubblico femminile infantile e adolescenziale, diventando un cult dall'Europa agli Stati Uniti fino all'Asia. Le sei fate protagoniste della serie TV rappresentano inoltre un vero e proprio caso di scuola di merchandising dei personaggi di fantasia.\nDopo \"Winx Club\", Straffi ha ideato e diretto altre serie TV d'animazione tra cui \"Huntik - Secrets &amp; Seekers\". Inoltre dal 2011 egli \u00e8 autore del cartone animato misto a live action \"Mia and Me\" mentre dal 2016 della prima serie TV totalmente in live action \"Maggie &amp; Bianca Fashion Friends\" creata da Rainbow.\nStraffi \u00e8 il creatore ed il regista anche del film d'animazione in CGI \"Gladiatori di Roma\" del 2012.\nVita privata.\n\u00c8 sposato con Joanne Lee, vicepresidente della Rainbow, incontrata durante un viaggio in Singapore, dalla quale ha avuto una figlia, Isotta."}
{"id": "1231751", "revid": "1714743", "url": "https://it.wikipedia.org/wiki?curid=1231751", "title": "Alberto II della Scala", "text": "Alberto II fu signore di Verona dal 1329 fino alla sua morte. Fu membro della famosa dinastia scaligera, casata di Verona.\nEra il figlio di Alboino della Scala e di Beatrice da Correggio. Nel 1335 prese possesso di Parma e occup\u00f2 Reggio consegnandola ai Gonzaga. Nel 1341 tent\u00f2, senza riuscirvi, di rovesciare la signoria gonzaghesca. Coogovern\u00f2 insieme al fratello Mastino II fino al 1351, in realt\u00e0 fu per\u00f2 il fratello a mantenere il potere.\nDopo la sua morte a Verona nel 1352, fu succeduto dai figli di Mastino II.\nDiscendenza.\nAlberto spos\u00f2 Agnese, figlia di Enrico II conte di Gorizia ma non ebbero figli legittimi.\nEbbe due figlie naturali, N.N. (?-1351) e Alboina (?-1392), monaca."}
{"id": "1231753", "revid": "767487", "url": "https://it.wikipedia.org/wiki?curid=1231753", "title": "Un segreto tra di noi", "text": "Un segreto tra di noi (\"Fireflies in the Garden\") \u00e8 un film del 2008, diretto dall'esordiente Dennis Lee, che racconta di una famiglia sconvolta da una tragedia inaspettata. Il film \u00e8 stato presentato al Festival di Berlino 2008.\nIn Italia il film \u00e8 uscito il 26 settembre 2008.\nTrama.\nMichael Taylor ha seguito le orme di suo padre Charles ed \u00e8 diventato uno scrittore. Ma il rapporto padre-figlio non \u00e8 mai stato buono poich\u00e9 il padre si \u00e8 sempre comportato da padrone sia con lui che con la madre Lisa, che \u00e8 sempre rimasta al suo fianco senza essere felice. Al suo fianco vi \u00e8 stata anche Jane, sorella di Lisa, che ha vissuto con loro mentre Lisa era incinta della seconda figlia, Ryne.\nCompletato il suo ultimo romanzo, \"Fireflies in the Garden\", che parla della storia della sua famiglia, non ha ancora deciso se pubblicarlo o meno poich\u00e9 la sua pubblicazione rappresenterebbe per lui la vendetta umana e professionale nei confronti del padre.\nIntanto Lisa riesce finalmente a laurearsi e la famiglia organizza una festa ma l'auto guidata frettolosamente da Charles con Lisa al sedile passeggero si schianta contro un palo nel tentativo di evitare Christopher, figlio di Jane, provocando la morte di Lisa e il ferimento di Charles che viene ricoverato in ospedale.\nMentre i familiari preparano il funerale, Michael cerca di consolare Christopher, sconvolto per aver assistito all'incidente, portando lui e la sua sorellina Leslie a pescare venendo tuttavia rimproverato da Jane con amore e da Charles con rabbia. Nell'occasione Michael ritrova anche Kelly, la ex moglie che lui aveva lasciato a causa del suo alcolismo. Tuttavia lei \u00e8 ormai disintossicata e i due si riavvicinano.\nChristopher per\u00f2 non riesce a riprendersi e scappa di casa. Michael lo ritrova in un campo e cerca di sostenerlo per il dolore che prova. Quando sembra essersi ripreso, Christopher insiste a tornare a casa da solo. Tuttavia non torna a casa e Michael, dopo essere stato rimproverato dalla zia Jane, lo ritrova sulla tomba di Lisa. Michael scopre anche che Lisa aveva una relazione con il suo professore Addison con il quale aveva ritrovato il sorriso e programmava di lasciare il marito subito dopo la laurea. Michael per\u00f2 inizia ad elaborare il lutto e a capire quanto ferito sia il padre per ci\u00f2 che ha fatto. Pur di non farlo soffrire ancora, Michael decide cos\u00ec di non pubblicare il suo romanzo.\nQualche giorno dopo, Michael e Kelly, ormai riconciliati, annunciano ai familiari di aspettare un bambino e di volerlo chiamare Max, nome a cui Lisa aveva inizialmente voluto chiamare il figlio quando mise al mondo Ryne."}
{"id": "1231757", "revid": "1649409", "url": "https://it.wikipedia.org/wiki?curid=1231757", "title": "Admiral flota Sovetskogo Soyuza Kuznetsov", "text": "La portaerei Admiral flota Sovetskogo Soyuza Kuznetsov (), nota pi\u00f9 brevemente soltanto come Admiral Kuznetsov, \u00e8 la nave ammiraglia della Voenno-morskoj flot. Era stata commissionata originariamente dalla Voenno-morskoj flot e doveva essere la capoclasse della omonima classe di incrociatori pesanti portaeromobili missilistici \"\u0422\u0410\u0412\u041a\u0420/TAVKR\"; inizialmente avrebbe dovuto chiamarsi \"Riga\", fu rinominata quindi \"Leonid Brezhnev\" e poi \"Tbilisi\".\n\u00c8 classificata in Occidente come portaerei, mentre il termine usato dai russi \u00e8 \u0422\u0410\u0412\u041a\u0420/TAVKR, acronimo di \"incrociatore pesante portaeromobili missilistico\" () in quanto tale designazione consente alla Russia di aggirare la Convenzione di Montreux per le navi che transitano per i Dardanelli e il Bosforo tra il Mar Mediterraneo e il Mar Nero.\n\u00c8 entrata in servizio a met\u00e0 degli anni novanta \u00e8 l'unica portaerei russa in attivit\u00e0 ed \u00e8 inoltre una delle due sole portaerei operativa a utilizzare per il decollo e l'atterraggio il sistema STOBAR, mentre l'altra \u00e8 una unit\u00e0 derivata dallo stesso progetto di base, la INS \"Vikramaditya\", ex incrociatore portaeromobili \"Baku\" sovietica della classe Kiev, entrata in servizio nel 2013.\nStoria.\nLa nuova portaerei venne ordinata per la Marina Sovietica il 3 marzo 1981, ed avrebbe dovuto chiamarsi \"Riga\". La sua costruzione fu intrapresa presso il cantiere navale di Nikolaev in Ucraina, ma prima dell'inizio dei lavori il suo nome venne cambiato in \"Leonid Brezhnev\" in seguito alla morte del Segretario generale del PCUS avvenuta nel novembre del 1982. Lo scafo della nave venne impostato il 22 febbraio 1983 ed il varo ebbe luogo il 5 dicembre 1985. In seguito all'avvento dell'era Gorbaciov in Unione Sovietica durante la fase di allestimento la nave \u00e8 stata prima ribattezzata \"Tbilisi\" nel 1987 e finalmente il 4 ottobre 1990 \u00e8 stata intitolata all'eroe dell'Unione Sovietica Nikolai Kuznetsov. L'allestimento della nave era al 71% nell'estate del 1989 e nel novembre dello stesso anno vennero fatte le prime prove di appontaggio. Consegnata alla Marina Sovietica il 21 gennaio 1991, nel dicembre dello stesso anno part\u00ec dal Mar Nero per unirsi alla Flotta del Nord cui era stata assegnata.\nLa nave venne dotata di aeromobili solo nel 1993, divenendo pienamente operativa nel 1995 nella Marina della Federazione Russa. Nel gennaio 2009, la \"Kuznetsov\" risulta in servizio nella Flotta del Nord, inquadrata nella 43\u00aa Divisione navi lanciamissili.\nIntervento nel conflitto siriano.\nDal novembre 2016 al gennaio 2017, l\"'Admiral Kuznetsov\" ha preso parte per la prima volta ad una missione operativa di guerra intervenendo con il proprio gruppo imbarcato nel conflitto siriano. In due mesi di operazioni, la \"Kuznetsov\" ha lanciato 420 sortite, 117 di notte, distruggendo 1252 obiettivi nemici identificati in Siria. Sia il vettore che il personale erano alla prima operazione a lungo termine lontano dalle proprie basi, facendolo entrare nella storia della Marina Russa, in quanto era la prima volta che questa prendesse parte ad un conflitto con una portaerei.\nDurante il rischieramento sono stati persi due aerei. Il primo incidente ha riguardato un MiG-29K, precipitato il 14 novembre 2016, mentre si apprestava ad appontare sulla nave. Il secondo, il 5 dicembre 2016, ha riguardato un Su-33 caduto mentre era in fase di appontaggio. Per il suo impegno nel conflitto siriano, la nave ha ricevuto l'ordine di U\u0161akov dal presidente Vladimir Putin nel 2018. \u00c8 la prima unit\u00e0 russa a ricevere tale onorificenza.\nL'ammodernamento.\nAd aprile 2018, il Ministero della Difesa russo ha comunicato l'avvenuta firma con la United Shipbuilding Corporation del contratto riguardante l\u2019ammodernamento della portaerei (incrociatore lanciamissili portaeromobili secondo la dottrina russa) \"Admiral Kuznetsov\". Nello specifico, il contratto prevede un aggiornamento limitato della nave, a fronte di un costo che oscilla tra i 55 e ed i 62 miliardi di rubli (rispettivamente 736 e 829 milioni di euro), con riconsegna prevista nella seconda met\u00e0 del 2020 e rientro in servizio operativo a giugno/luglio 2021. I lavori si svolgono presso il 35\u00ba Centro di riparazioni navali Zvyozdochka n. 35 della Severodvinsk, a Murmansk.\nLa grossa parte dei lavori interesser\u00e0 il sistema di propulsione, con l\u2019adozione di caldaie a vapore pi\u00f9 moderne rispetto a quelle attuali, ed il rimpiazzo del radar di scoperta e allerta precoce a 4 facce fisse MARS-PASSAT (SKY WATCH in denominazione NATO), sistema di prima generazione risalente al periodo sovietico. Al suo posto, dovrebbe essere montato un non ben specificato sistema pi\u00f9 avanzato POLIMENT-REDUT. Verranno effettuati, inoltre, interventi anche su parte del ponte di volo. in particolare \u00e8 previsto it rifacimento del rivestimento del trampolino, e verranno sostituiti il sistema ed I cavi d\u2019arresto dei velivoli, nonch\u00e9 il sistema d\u2018illuminazione per gli appontaggi. Inoltre, \u00e8 probabile, anche se non tutte le fonti concordano, un aggiornamento dei sistemi d\u2019arma. In particolare, sembrerebbe che la \"Kuznetsov\" verr\u00e0 equipaggiata con complessi per la difesa aerea a breve raggio Pantsir-M, versione navalizzata del sistema terrestre Pantsir-S1, da cui differisce per la presenza di 2 mitragliere a 6 canne rotanti GSh-6-30K/A0-18KD da 30 mm al posto dei 2 cannoni automatici a canna singola 2A38M, e per l\u2019adozione di un nuovo sistema di tiro dotato del radar phased-array multispettro 1RS2-1E.\nI Pantsir-M probabilmente sostituiranno gli 8 CIWS CADS-N-1 Ka\u0161tan, sistema che combina mitragliere Gatling da 30 mm e SAM 3K87 Kortik, pi\u00f9 avanti con gli anni rispetto ai 6 CIWS AK-630 che, verosimilmente, dovrebbero essere mantenuti. Per la difesa aerea a lungo raggio, invece, si parla della possibile installazione del sistema missilistico a medio raggio S-350E Vityaz/Redut, variante navale dell\u2019omonimo sistema terrestre che risulta in fase di sviluppo ormai quasi decennale anche a fronte dell\u2019installazione del nuovo sistema radar sopra menzionato, al posto dell\u2019attuale sistema a corto-medio raggio SA-N-9 (24 pozzi a tamburo da 8 per un totale di 192 ordigni). Per questioni di fondi non dovrebbero, invece, essere installati i missili da crociera da attacco terrestre Kalibr-NK (SS-N-30A \u00abSizzler\u00bb in ambito NATO) che prenderanno il posto dell\u2019attuale batteria da 12 missili antinave pesanti \u201cGranit\u201d (SS-N-19 \u00abShipwreck\u00bb).\nDurante la fase di ammodernamento, la Kutznetsov \u00e8 stata soggetta a due incidenti che hanno ulteriormente rallentato la fase di ammodernamento e la prevista riconsegna alla Marina russa. Il primo verificatosi a Murmansk il 29 ottobre 2018, vide la nave danneggiata dal crollo di una gru. \nQuesta, crollata da un'altezza di 15 metri, a causa dell'affondamento di un pontile galleggiante su cui era posta, caus\u00f2 danni al ponte di volo ed il ferimento di quattro persone. Il secondo incidente, verificatosi il 12 dicembre sempre nello stesso cantiere, vide la nave danneggiata da un incendio sviluppatosi in seguito ad operazioni di saldatura, ed avrebbe interessato circa 600 metri quadrati di superficie, e provocato il ferimento di sei persone e 15 morti."}
{"id": "1231758", "revid": "1439131", "url": "https://it.wikipedia.org/wiki?curid=1231758", "title": "Delage Type BI e BK", "text": "Le Type BI e Type BK sono due autovetture prodotte tra il 1915 e il 1918 dalla Casa automobilistica francese Delage.\nProfilo.\nQueste due vetture sostituirono rispettivamente le precedenti Type AI e Type AK ereditandone i rispettivi telai. Il telaio della Type BI era disponibile unicamente con passo di 2989 mm, a differenza della precedente Type AI che era invece disponibile invece con due misure di passo. La Type BK era disponibile con due interassi differenti: 2989 o 3401 mm.\nLe motorizzazioni rimasero identiche a quelle delle Type AI e AK. La Type BI montava il 4 cilindri da 2297 cm\u00b3 da 24 CV, mentre la Type BK montava il gi\u00e0 collaudato 6 cilindri in linea da 2669 cm\u00b3, in grado di erogare 27 CV.\nLa Type BI fu messa fuori produzione nel 1917, mentre la Type BK le sopravvisse di un anno, fino al 1918.\nL'eredit\u00e0 della Type BI fu raccolta dalla Type DE e la Type BK fu invece sostituita dalla Type DO."}
{"id": "1231759", "revid": "767487", "url": "https://it.wikipedia.org/wiki?curid=1231759", "title": "James Thomas (cestista)", "text": "Giocava nel ruolo di centro, nonostante la statura inferiore rispetto ai suoi pari ruolo si distingueva per la grandissima abilit\u00e0 di catturare rimbalzi.\nCarriera.\nFrequenta la University of Texas at Austin per quattro anni collezionando 1.077 rimbalzi (record di sempre per il college) e 1.149 punti. Diventa il secondo atleta nella storia di Texas University a collezionare oltre mille punti e mille rimbalzi.\nNonostante le buone prestazioni del college la carriera NBA di Thomas \u00e8 abbastanza deludente; in due anni cambia quattro squadre (Portland Trail Blazers, Atlanta Hawks, Philadelphia 76ers e Chicago Bulls) collezionando in totale 33 presenze e una media di 1,6 punti e 2,3 rimbalzi a partita.\nNell'estate decide di lasciare la NBA per trasferirsi in Europa dove gioca nelle file della Fortitudo Bologna. Nonostante la sfortunatissima annata della squadra bolognese James Thomas risulta senza dubbio il migliore dei suoi; in campionato colleziona 27 presenze e una media di 12,4 punti e 11,4 rimbalzi a partita, mentre in Eurolega gioca 13 partite con una media di 10,5 punti e 9,8 rimbalzi a partita.\nAl termine della stagione 2006-07 risulta il miglior giocatore della Lega Basket Serie A per valutazione (21,07), valutazione al minuto (0,718) e miglior rimbalzista (11,4) sia difensivo (7,63) che offensivo (3,81). Viene inoltre nominato MVP della dodicesima giornata di regular season di Eurolega.\nCon la maglia della Fortitudo gioca con molta intensit\u00e0 e determinazione, anche in condizioni fisiche pessime (contro l'Efes Pilsen scende in campo con una costola rotta realizzando 8 punti con 7 rimbalzi in 23 minuti), diventando subito un beniamino del pubblico.\nAl termine della stagione rinnova il contratto con la squadra bolognese, nonostante abbia ricevuto importanti offerte dalla Lottomatica Roma e dalla Virtus Bologna.\nNell'estate 2007 viene invitato a partecipare alla NBA Summer League di Las Vegas con i Milwaukee Bucks (3 partite con 1,3 punti e 6 rimbalzi di media a partita).\nLa stagione 2007-08 non \u00e8 per\u00f2 altrettanto fortunata e al termine viene ceduto in prestito alla squadra turca dell'Erdemirspor.\nIl 3 agosto 2012 firma per il Maccabi Haifa."}
{"id": "1231761", "revid": "72396", "url": "https://it.wikipedia.org/wiki?curid=1231761", "title": "Tango (pallone)", "text": ""}
{"id": "1231765", "revid": "31886", "url": "https://it.wikipedia.org/wiki?curid=1231765", "title": "Artigliere (F 582)", "text": "La nave Artigliere \u00e8 stata un'unit\u00e0 missilistica della Marina Militare Italiana derivata dalla Classe Lupo inizialmente costruita, insieme ad altre tre unit\u00e0, per l'Iraq, ma che a causa dell'embargo, dovuto prima alla guerra Iran-Iraq e poi alla prima Guerra del Golfo, non venne mai consegnata agli iracheni e che dopo essere stata sottoposta ad una serie di lavori per essere adeguata agli standard NATO, entr\u00f2 in servizio nella Marina Militare Italiana nel 1994 venendo classificata pattugliatore di squadra.\nServizio.\nLa costruzione della nave era avvenuta presso i Cantieri Navali Riuniti di Ancona, (societ\u00e0 allora controllata dalla Fincantieri), all'inizio degli anni ottanta, ed all'unit\u00e0 era stato attribuito il nome \"Hittin\" ed il distintivo ottico F-14.\nIl nome originario dell'unit\u00e0 richiamava la \"battaglia di \u1e24a\u1e6d\u1e6d\u012bn\", che ebbe luogo il 4 luglio 1187 tra il Regno crociato di Gerusalemme e le forze ayyubidi comandate da Saladino che vide la sconfitta dei crociati e decret\u00f2 l'inizio della fine del Regno crociato e la riconquista islamica di buona parte della Palestina. \nEntrata a far parte della Marina Militare Italiana l'unit\u00e0 ha avuto una vita operativa intensa con la partecipazione a varie operazioni svolte congiuntamente ad unit\u00e0 di marine alleate. L'unit\u00e0 ha preso parte al pattugliamento dell'Adriatico tra il 1995 e il 2000 inframezzata da una Campagna Navale nel Sud Est asiatico tra settembre 1997 e gennaio 1998. Ha poi preso parte all'Operazione Active Endeavour, in pi\u00f9 riprese, tra il 2002 e il 2005, nell'ambito di STANAVFORMED (Forza Navale di Stazionemento nel Mediterraneo) in Mediterraneo Orientale nel 2002 e nell'ambito di STANAVFORLANT (Forza Navale di Stazionemento nell'Atlantico) sempre nel Mediterraneo Orientale nel 2002, nel 2003 e nel 2005. Sempre nel 2005 nel mese di maggio l'unit\u00e0 \u00e8 stata Nave Comando della MCMFORSOUTH, la Forza di contromisure mine e tra settembre e ottobre ha svolto tirocinio navale presso il Centro Addestramento Aeronavale della Marina Militare. Nel 2006 ha preso parte nelle acque del Canale di Sicilia all'esercitazione bilaterale italo-maltese CANALE 06.\nIl 31 gennaio 2012 l'unit\u00e0 \u00e8 stata posta in RTD (Ridotta Tabella di Disponibilit\u00e0) e il 13 dicembre 2013, presso il molo Sottoflutto del porto di Castellammare di Stabia, si \u00e8 svolto l'ultimo ammaina bandiera. Alla cerimonia erano presenti autorit\u00e0 civili e militari, tra cui il sindaco di Castellammare di Stabia, il vicepresidente dell'associazione artiglieri in congedo, generale Genta e il Capo di stato maggiore della Marina ammiraglio De Giorgi al quale l'ultimo comandante dell'unit\u00e0, capitano di fregata Paolo Casulli ha consegnato la bandiera di combattimento. Nel 2015 l'unit\u00e0 era ormeggiata nell'Arsenale di La Spezia a \"pacchetto\" con Nave \"Ardito\" e Nave \"Audace\".\nStoria.\nQuesta \u00e8 la quinta unit\u00e0 della marina italiana a portare il nome Artigliere. La prima unit\u00e0 fu un cacciatorpediniere costruito nel Cantiere Ansaldo di Genova, varato nel 1907 e consegnato lo stesso anno alla Regia Marina e rimasto in servizio fino al 1923, dopo aver partecipato nel 1911 alle operazioni navali nel conflitto italo turco e alla prima guerra mondiale e dopo che nel 1921 era stato classificato torpediniera.\nLa seconda unit\u00e0 fu un cacciatorpediniere della Classe Soldati I Serie che costruito dai Cantieri OTO di Livorno, entr\u00f2 in servizio nella Regia Marina il 14 novembre 1938. Durante la seconda guerra mondiale, dopo aver preso parte a 28 missioni di guerra tra le quali la battaglia di Punta Stilo, venne affondato la mattina del 12 ottobre 1940, dall'incrociatore pesante della Royal Navy HMS \"York\" dopo che nella notte era stato gravemente danneggiato e immobilizzato dal tiro dell'incrociatore leggero \"Ajax\". Il suo comandante Carlo Margottini, caduto in plancia, venne decorato di Medaglia d'Oro al Valor Militare alla memoria.\nLa terza unit\u00e0 fu un cacciatorpediniere della Classe Soldati I Serie gemello del precedente \"Artigliere\". Venne costruito come il gemello dai Cantieri OTO di Livorno, entrando in servizio, prima unit\u00e0 della classe, il 30 giugno 1938 con il nome \"Camicia Nera\". Alla caduta del regime fascista venne ribattezzato \"Artigliere\" in onore del gemello andato perduto. Durante la guerra ebbe alcune modifiche al suo armamento e ebbe installato l'ecogoniometro. Al termine della guerra, in base alle clausole del trattato di pace venne ceduto in conto riparazione danni di guerra all'Unione Sovietica, prestando servizio nella flotta del Mar Nero fino al disarmo, avvenuto nel 1958.\nLa quarta unit\u00e0 fu l'ex cacciatorpediniere statunitense appartenente alla classe Benson. La nave costruita nel cantiere Bethlehem di San Francisco venne varata il 29 novembre 1941, entrando in servizio il 30 aprile 1942. Dopo aver preso parte alla seconda guerra mondiale ed essere stato posto in riserva l'11 aprile 1946, l'unit\u00e0 venne ceduta all'Italia e consegnata alla MMI il 15 gennaio 1951, rimanendo in servizio fino al 1970 per essere definitivamente demolita nel 1971. Dopo la sua dismissione era stata anche usata come nave didattica alle scuole CEMM della Maddalena.\nCollegamenti esterni.\nScheda sintetica sul sito della Marina Militare"}
{"id": "1231767", "revid": "1714743", "url": "https://it.wikipedia.org/wiki?curid=1231767", "title": "Mastino II della Scala", "text": "Biografia.\nMastino II, figlio di Alboino della Scala e di Beatrice da Correggio, era membro della dinastia scaligera, famiglia dominante nel panorama veronese del Trecento.\nAlla morte di Cangrande I della Scala, Mastino II e suo fratello Alberto II governarono Verona, anche se in realt\u00e0 il potere era di fatto nelle mani del primo. Nella prima parte del suo periodo di governo, abbandonata la politica pacifica del padre, conquist\u00f2 con la forza Brescia (1332), Parma (1335) e Lucca (1335).\nIl contrasto alla politica di espansione di Mastino II condusse alla creazione di una coalizione, la Lega anti-veronese (cui aderirono le potenze italiane di (Firenze, Siena, Bologna, Perugia e Venezia) che mosse guerra aperta contro Verona. Se quest'ultima resistette bene nel primo anno, successivamente dovette cedere, avendo dal 1336 in poi la Lega coinvolto anche Azzone Visconti Signore di Milano, gli Este, Signori di Ferrara, i Gonzaga, Signori di Mantova e lo Stato della Chiesa.\nL'inimicizia con la signoria viscontea, rimonta a al 1332, quando Lodrisio Visconti, zio di Azzone, ord\u00ec una congiura per usurpare a quest'ultimo il titolo di Signore di Milano. Il complotto fall\u00ec, portando all'arresto di Lodrisio; questi, evaso dalle prigioni del Castello di Monza, chiese e trov\u00f2 accoglienza presso Mastino II, il quale gi\u00e0 allora vide in lui un potenziale alleato, capace di scardinate dall'interno il casato visconteo, suo potente nemico. Al principio del 1339 infatti Lodrisio, sostenuto da Mastino, radunato un esercito di ventura sotto la bandiera della Compagnia di San Giorgio, mosse contro Azzone, scontrandosi con le truppe milanesi il 21 febbraio nella Parabiago. Lodrisio ne usc\u00ec definitivamente sconfitto, sfumando cos\u00ec per lo scaligero ogni velleit\u00e0 di indebolire dall'interno il dominio Visconteo.\nAnche internamente a Verona Mastino II condusse una politica di violenza per garantirsi il controllo assoluto della Signoria: nel 1338 egli uccise, pugnalando in pubblico e di propria mano, il cugino Bartolomeo della Scala, vescovo di Verona, lasciando la carica vacante per ben cinque anni.\nMastino II, dopo altre sconfitte successive a Parabiago, circondato dalla Lega anti-veronese, non pot\u00e9 altro che chiedere trattative di pace, beneficiando della mediazione dell'imperatore Luigi IV di Baviera (1339). Il dominio scaligero fu ristretto a Verona e Vicenza, mentre i restanti territori furono spartiti tra i vincitori.\nMastino II mor\u00ec a Verona nel 1351. La sua tomba si trova tuttora fra le arche scaligere.\nDiscendenza.\nMastino spos\u00f2 nel 1328 Taddea, figlia di Jacopo I da Carrara, signore di Padova, dalla quale ebbe sette figli:\nEbbe anche cinque figli naturali:"}
{"id": "1231768", "revid": "123486076", "url": "https://it.wikipedia.org/wiki?curid=1231768", "title": "2 Become 1", "text": "2 Become 1 \u00e8 un singolo del gruppo britannico delle Spice Girls, pubblicato nel 1996 dalla Virgin Records e terzo estratto dall'album \"Spice\".\nIl brano \u00e8 stato scritto dalle ragazze insieme a Richard Stannard e Matt Rowe. \u00c8 la prima ballata del gruppo ad essere stata pubblicata come singolo ed era totalmente diversa dai precedenti singoli che avevano un'attitudine dance. In questa canzone, il testo \u00e8 pi\u00f9 profondo ed esprime la forza che pu\u00f2 nascere dall'unione di due persone in una sola attraverso l'atto sessuale.\nDel brano esistono tre versioni diverse, due delle quali sono dovute al fatto che la comunit\u00e0 LGBT si era affezionata al gruppo e perci\u00f2 si \u00e8 deciso di cambiare una frase del testo. Nella versione contenuta nell'album, infatti, Geri Halliwell canta la frase \"any deal that we endeavour/boys and girls feel good together\", facendo riferimento all'unione di un ragazzo con una ragazza. Nella \"single version\" invece quella frase \u00e8 cantata da Victoria Adams, e le parole vengono cambiate in \"once again if we endeavour/love will bring us back together\", eliminando cos\u00ec il riferimento ad un'unione esclusivamente eterosessuale.\nUn'ulteriore versione del brano \u00e8 quella spagnola, intitolata sempre \"2 Become 1\" ma cantata tutta in lingua spagnola, che \u00e8 stata pubblicata nei paesi di lingua madre spagnola. Attualmente rimane l'unica canzone del gruppo ad essere stata interamente tradotta in spagnolo.\nLa canzone \u00e8 stata inoltre re-interpretata da numerosi artisti, tra cui il chitarrista Paul Gilbert e la stessa Spice Girl Emma Bunton in qualit\u00e0 di solista.\nDescrizione.\nIl singolo della canzone \u00e8 stato pubblicato il 16 dicembre 1996 in Inghilterra e nel resto del mondo, ad esclusione di USA e Canada dove fu pubblicato il 29 luglio 1997.\nAnche se il genere di questo brano era totalmente opposto ai precedenti, conquista le prime quindici posizioni delle classifiche di tutti i paesi in cui \u00e8 stata pubblicata, conquistando in particolare il primo posto in Regno Unito. Disco Di Platino in Uk (1,093,000).\nTracce.\nQuesti sono i formati e le relative tracklist delle principali pubblicazioni del singolo:\nVideo musicale.\nIl videoclip vede protagoniste le cinque cantanti in Times Square, a New York, che cantano il loro pezzo lento tra luci colorate e macchine che si muovono velocemente. Le inquadrature ritraggono sia le \"Spice\" da sole, sia in gruppo e vengono intervallate da alcune scene di amanti che vivono la loro intimit\u00e0."}
{"id": "1231770", "revid": "1226", "url": "https://it.wikipedia.org/wiki?curid=1231770", "title": "San Giorgio Maggiore (Isola)", "text": ""}
{"id": "1231778", "revid": "466539", "url": "https://it.wikipedia.org/wiki?curid=1231778", "title": "Docu-drama", "text": "Il docu-drama, termine che nasce dalla contrazione di \"documentary drama\" (in italiano \"documentario drammatico\"), \u00e8 un documentario basato su ricostruzioni interpretate da attori.\nCaratteristiche.\nIncludere elementi di finzione nei documentari si configur\u00f2 come una necessit\u00e0 sin dalla nascita del genere, specialmente visti i limitati mezzi a disposizione dei cineasti agli inizi del Novecento; lo stesso John Grierson, colui che coni\u00f2 il termine \"documentario\" negli anni venti, includeva nella sua definizione una componente \"creativa\" nella rappresentazione degli eventi reali. Nel 1948 l'associazione World Union of Documentary rilanci\u00f2 il concetto che era andato affermandosi negli anni trenta e quaranta, affermando come una \"sincera e giustificabile ricostruzione\" debba essere permessa se contribuisce al fine ultimo di stimolare la conoscenza e la comprensione di problematiche culturali, economiche o sociali; e pi\u00f9 tardi anche la definizione data dall'Academy of Motion Picture Arts and Sciences specificava espressamente che un film documentario potesse essere costituito da scene ricostruite. Nel corso degli anni non mancarono tuttavia produttori e registi che invece ritenevano la \"fiction\" incompatibile con il genere, offrendo un'interpretazione pi\u00f9 pura del \"documentario\" che doveva rimanere ancorato alle riprese di eventi reali; tra questi Willard Van Dyke.\nNella seconda met\u00e0 XX secolo con la crescente popolarit\u00e0 dei documentari iniziarono ad usarsi svariati termini per differenziare i documentari \"puri\" da quelli \"drammatizzati\", alcuni univano \"drama\" e \"documentary\" (es. \"drama-documentary\", \"drama-doc\"), altri erano basati su variazioni della parola documentario o l'aggiunta di prefissi (es. \"semi-documentary\", \"documentary-style\", \"docutainment\", quest'ultimo per le opere pi\u00f9 improntate all'intrattenimento) e altri combinavano le parole \"fatti\" e \"fiction\" (es. \"fact-fiction drama\", \"faction\"). Una delle varianti destinate a diventare pi\u00f9 d'uso comune fu \"documentary drama\", usata le prime volte negli anni sessanta in riferimento a spettacoli teatrali.\nI termini che usano \"fiction\" a volte sono usati per dare pi\u00f9 enfasi all'aspetto fittizio della narrazione rispetto ad una pi\u00f9 semplice drammatizzazione; uno dei pi\u00f9 comuni, \"docu-fiction\", utilizzato anche come sinonimo di \"docu-drama\", in alcuni testi \u00e8 preferito per opere che pongono maggiore attenzione alla cura della narrazione rispetto alla documentazione degli eventi narrati, divenendo pi\u00f9 simili a classici esempi di fiction. Alcuni dizionari provano quindi a offrire sfumature di significato leggermente diverse per i due termini, definendo il documentario drammatico come la \u00abdrammatizzazione di eventi reali\u00bb e la docu-fiction come qualsiasi fiction la cui narrazione usa tecniche documentaristiche, oltre ad opere che mischiano immagini di eventi reali e ricostruzioni artificiali. Altri dizionari invece attribuiscono loro lo stesso significato.\nQuando gli eventi narrati sono interamente originali si entra invece nel campo del falso documentario (in inglese \"mockumentary\")."}
{"id": "1231780", "revid": "228587", "url": "https://it.wikipedia.org/wiki?curid=1231780", "title": "Galleria a giorno", "text": "La galleria a giorno, in gergo minerario, \u00e8 una galleria dallo sviluppo interamente orizzontale, il cui accesso avviene non per mezzo di un pozzo, ma direttamente attraverso un'apertura verticale in una parete rocciosa. Le gallerie a giorno possono avere sia funzione di \"carreggio\", ossia di trasporto del minerale estratto, sia funzione estrattiva."}
{"id": "1231781", "revid": "339392", "url": "https://it.wikipedia.org/wiki?curid=1231781", "title": "Film-documentario", "text": ""}
{"id": "1231786", "revid": "104265", "url": "https://it.wikipedia.org/wiki?curid=1231786", "title": "Laveria", "text": "La laveria \u00e8 un opificio specializzato nella lavorazione del minerale grezzo estratto da una miniera, detto \"tout venant\". \nLa lavorazione avviene attraverso processi differenti a seconda della natura e della consistenza del minerale: tale insieme di processi \u00e8 detto \"arricchimento\". Questi processi nel tempo hanno subito notevoli evoluzioni che hanno portato le laverie ad evolversi a loro volta.\nPrima della comparsa di vere e proprie fabbriche specializzati, i minerali erano per lo pi\u00f9 lavorati in strutture di fortuna, a volte veri e propri ripari, talvolta baracche costruite con legno o materiali pi\u00f9 solidi, dove le lavorazioni erano effettuati con apparecchi ad azionamento manuale, come i crivelli.\nCon il tempo si realizzarono strutture sempre pi\u00f9 complesse e mosse da macchine a vapore, nelle quali la lavorazione del minerale era assicurata da apparecchiature meccaniche gravimetriche, il funzionamento era basato cio\u00e8 sul principio di gravit\u00e0 e sull'azione dell'acqua, \nPrima dell'avvento della macchina a vapore, le pi\u00f9 antiche laverie funzionavano per mezzo della forza motrice animale, o a quella dell'acqua di cascate o torrenti, azionante mulini ad acqua.\nL'uso dell'acqua per l'operazione di arricchimento e per il funzionamento della macchina a vapore \u00e8 perci\u00f2 sempre stato indispensabile: questa necessit\u00e0 ha portato alla costruzione delle laverie nei pressi di fonti di approvvigionamento idrico, come fiumi e laghi, o alla realizzazione di bacini idrici artificiali.\nDurante la prima met\u00e0 del XX secolo, alle laverie di tipo \"gravimetrico\" si sono progressivamente sostituite quelle in cui il processo di arricchimento si basava sull'utilizzo di schiume chimiche: tale processo prende il nome di flottazione."}
{"id": "1231792", "revid": "162719", "url": "https://it.wikipedia.org/wiki?curid=1231792", "title": "Charles de Gaulle (portaerei)", "text": ""}
{"id": "1231795", "revid": "486946", "url": "https://it.wikipedia.org/wiki?curid=1231795", "title": "Parlamentare europeo", "text": ""}
{"id": "1231797", "revid": "1543377", "url": "https://it.wikipedia.org/wiki?curid=1231797", "title": "Devscirme", "text": "La pratica del devscirme (talvolta indicato anche come devsirme; turco: \"dev\u015firme\", lett. \"raccolta\"; da \"dev\u015firmek\", \"raccogliere\"; greco: \u03c0\u03b1\u03b9\u03b4\u03bf\u03bc\u03ac\u03b6\u03c9\u03bc\u03b1, \"pedom\u00e0zoma\", \"raccolta di bambini\"; rumeno: \"tribut de s\u00e2nge\"; serbo: \u0434\u0430\u043d\u0430\u043a \u0443 \u043a\u0440\u0432\u0438 o \"danak u krvi\"; bulgaro: \u043a\u0440\u044a\u0432\u0435\u043d \u0434\u0430\u043d\u044a\u043a, \"kr\u0103ven dan\u0103k\"; \"tassa di sangue\") era un sistema di arruolamento forzoso in vigore dal XIV al XVII secolo nei territori cristiani conquistati dall'Impero ottomano e ordinato dai sultani come una forma di normale tassazione per formare un esercito di schiavi leali (in precedenza costituito soprattutto da prigionieri) e reclutare la classe di amministratori (militari) dei \"Giannizzeri\", o di altro personale da dedicare per esempio al servizio di custodia nei bagni pubblici (\"Hammam\"). Questi ragazzi erano detti \"acemi o\u011flanlar\" (\"ragazzi coscritti\") ed erano per la gran parte cristiani rinnegati provenienti dalla regione balcanica, di cultura serba, ungherese e albanese.\nStoria.\nIl sistema del \"devscirme\" aveva un precedente nelle prime dinastie islamiche (ad esempio gli Abbasidi) che impiegavano schiavi per formare eserciti, specialmente guardie, leali al loro signore oltre a fornire un serbatoio di manodopera che era al di fuori della competizione politica (anche se pi\u00f9 spesso di quanto non si credesse appoggi\u00f2 in modo determinante congiure di Palazzo). I discendenti di questi schiavi formavano i cosiddetti \"mamluk\" (\"mamelucchi\" o \"ghulam\", \"servitori\") turchi che operarono al comando del Califfo al-Mu'tasim, avviando una fase di progressiva anarchia istituzionale nel momento in cui mor\u00ec il Califfo al-Mutawakkil.\nL'istituto del \"devscirme\" costitu\u00ec un efficiente sistema di reclutamento - per quanto oggi sia moralmente aberrante il fenomeno dei bambini soldato- di futuri soldati e governatori nel periodo ottomano. Istituito da Murad I (Sultano dal 1359-1389), esso costituiva un grande serbatoio di manodopera, atto a far affluire forze professionalmente addestrate e, in teoria, fedelissime al potere, al fine di costituire i propri eserciti, cos\u00ec da far fronte alle continue guerre di espansione cercate dall'Impero e reprimere le insurrezioni.\nPer questa ragione le terre appena conquistate erano \"tassate\" dei loro giovani chiedendo a ciascuna provincia di dare al Sultano un numero prestabilito di figli di contadini tra i 12 ed i 16 anni. Nei primi tempi questi ragazzi venivano da famiglie di cristiani. I ragazzi non erano forzati a convertirsi all'Islam (che infatti proibisce la conversione forzata) ma, essendo giovanissimi e lontani per sempre dalle loro famiglie, alla fine tendevano a convertirsi per usufruire dei notevoli vantaggi che si accompagnavano alla condizione di musulmano in terra d'Islam. Se non proprio i coscritti, quanto meno i loro figli erano musulmani e per questo non erano soggetti a dev\u015firme, cos\u00ec da evitare la nascita di una casta ereditaria come quella dei Mamelucchi siro-egiziani.\nI ragazzi erano presi ogni anno dalle terre cristiane, prima soprattutto dai Balcani (greci, croati, bosniaci, bulgari, serbi ed albanesi); nel XVII secolo per la maggioranza dall'Ucraina e dalla Russia meridionale. Il primo passo della loro formazione prevedeva la permanenza presso famiglie di contadini turchi per apprendere la lingua e irrobustirsi fisicamente prima di essere trasferiti nella capitale o in una qualche altra guarnigione di addestramento.\nL'addestramento di questi \"acemi oca\u011f\u0131\" prevedeva una formazione sia bellica che culturale: calligrafia, teologia, letteratura, legge islamica e lingue. Solo di giannizzeri esistevano 196 \"orta\" (compagnie), e non meno di 14 erano in Rumelia (Europa) mentre 17 erano stanziate in Anatolia (Asia), destinate esclusivamente al loro addestramento; dopo l'abolizione del \"dev\u015firme\", solo quattro di queste non furono sciolte.\nRaggiungendo l'et\u00e0 adulta, i pi\u00f9 brillanti erano scelti per fare carriera nella corte ed i pi\u00f9 abili potevano anche aspirare al titolo di Gran visir, il potentissimo primo ministro e comandante militare del sultano. Gli altri erano distribuiti tra le varie unit\u00e0 dei giannizzeri o altre truppe di \u00e9lite a corte. Cos\u00ec, dei ventisei Gran Visir dei quali \u00e8 nota l'origine, undici erano armeni, sei greci mentre altri erano circassi, georgiani, serbi, albanesi e solo cinque turchi. Alcuni lasciarono un segno indelebile nella storia dell'impero: Mehmed Pa\u015fa Sokolovi\u010d (gran visir di tre sultani e di origine serba), Mehmet Ali (di origine albanese) o Ibr\u0101h\u012bm Pasci\u00e0 (albanese di Kavala).\nIl \"dev\u015firme\" cominci\u00f2 a decadere nel XVI e XVII secolo per diverse ragioni, tra cui l'arruolamento anche di musulmani. A partire dal 1568 il pagamento della 'tassa di sangue' era pretesa solo occasionalmente e nel 1648 fu ufficialmente abolita; tentativi di reintrodurla fallirono per la resistenza opposta dai membri turchi dei giannizzeri (ormai una casta chiusa ed elefantiaca) nel 1703, che ottennero che i posti disponibili fossero a disposizione di loro familiari.\nAntropologia culturale.\nLe famiglie dei giovani cristiani vedevano l'istituto come una minaccia per la loro identit\u00e0 culturale poich\u00e9, una volta partiti, i loro figli non sarebbero pi\u00f9 stati rivisti. Temevano, inoltre, che alcuni di loro fossero destinati a diventare schiavi sessuali degli alti ufficiali turchi e facevano del loro meglio per tener nascosta la loro prole maschile.\nIl \"dev\u015firme\", chiamato \"tassa di sangue\" in molte lingue balcaniche, \u00e8 giudicato come una delle peggiori manifestazioni dell'oppressione che colpiva i popoli cristiani dell'Impero ottomano. Citt\u00e0 come Pera e Giannina, che si erano arrese senza combattere agli invasori ottomani, ottennero in cambio l'immunit\u00e0 dal \"dev\u015firme\". I musulmani bosniaci, invece, negoziarono il pagamento di questa tassa. Pur sapendoli destinati a diventare schiavi del sultano e musulmani per fede, alcuni consideravano invece un onore offrire i loro figli, anche perch\u00e9 questo assicurava loro di raggiungere posti di privilegio nella societ\u00e0 ottomana, consentendo oltretutto di sfuggire ad una vita di fame e stenti. Ci sono resoconti, inoltre, che narrano di famiglie musulmane che tentavano di inserire, attraverso pressioni o subornazioni, i loro figli tra quelli scelti, sebbene la cosa fosse esplicitamente proibita.\nIl reclutamento non era indiscriminato. Ad esempio non potevano essere presi bambini la cui assenza avrebbe messo in difficolt\u00e0 le famiglie (ad esempio i figli unici). Per quanto riguarda l'et\u00e0, non dovevano essere n\u00e9 troppo giovani per poter affrontare il lungo viaggio per raggiungere le famiglie della loro prima destinazione, n\u00e9 troppo grandi per far s\u00ec che si convertissero all'Islam ed accettassero pi\u00f9 facilmente di essere sistemati in famiglie turche. Il reclutamento dei cristiani rispondeva ad un altro obiettivo strategico: bilanciare in campo amministrativo e militare il peso della vecchia nobilt\u00e0 turca, che invece era incanalata nel campo dell'istruzione, in quello legislativo, della religione musulmana e nelle truppe regionali, al fine di favorire lo spirito di divisione dei compiti e dei diritti, utile alla coesione di un impero multi-etnico e multi-culturale come quello ottomano."}
{"id": "1231799", "revid": "39224", "url": "https://it.wikipedia.org/wiki?curid=1231799", "title": "Devshirme", "text": ""}
{"id": "1231804", "revid": "131962", "url": "https://it.wikipedia.org/wiki?curid=1231804", "title": "Rudolf Nurejev", "text": ""}
{"id": "1231805", "revid": "1714743", "url": "https://it.wikipedia.org/wiki?curid=1231805", "title": "Regina della Scala", "text": "Biografia.\nFiglia di Mastino II della Scala, ebbe tre fratelli, Cangrande II (1332-1359), Cansignorio (1340-1375) e Paolo Alboino (1343-1375), che furono tutti signori di Verona e Vicenza a partire dal 1351 fino al 1375.\nIl 27 settembre 1350, lei spos\u00f2, come previsto nel 1345, Bernab\u00f2 Visconti, allora collaboratore e successore designato, insieme a Matteo e Galeazzo (due vicari imperiali signori di Milano), di Giovanni Visconti (1290-1354). Visse da allora a Milano nel palazzo di San Giovanni in Conca, mise al mondo ben quindici figli, cinque maschi e dieci femmine:\nIl Corio la definisce una donna superba, empia, audace e insaziabile di ricchezze mentre per il Giovio fu ambiziosa e superba e coltiv\u00f2 questi tratti anche nei figli.\nRegina era un'abile politica e tratt\u00f2 prestiti con il marito, in cambio del possesso di un gran numero di feudi soprattutto nel lodigiano, nella bergamasca e nel bresciano. Nel 1379 il marito Bernab\u00f2 Visconti le don\u00f2 i feudi lodigiani di Somaglia, Castelnuovo Bocca d'Adda, Maiano, Monteoldrado, Sant'Angelo Lodigiano e Merlino. A questi nel dicembre del 1380 si aggiunsero i feudi di Cassano, Stezzano, Chignolo, Villanterio, Roccafranca, Tabiano e Pizzobellasio. Nel 1383 ottenne anche Roncaglia, Sarzana, Valenza, Santo Stefano e Carrara. Ebbe infine in feudo Urago d'Oglio, Calcio, Fiorano, Pumenengo e Garegnano.\nAmministr\u00f2 Reggio Emilia su delega del marito per un decennio. \nNel dicembre del 1378, insieme al primogenito Marco Visconti, marci\u00f2 con 700 uomini alla volta della citt\u00e0 e li accus\u00f2 di tradimento ma non riusc\u00ec a catturare Verona e rinunci\u00f2 alle sue pretese in cambio dell'enorme cifra di 400.000 o 440.000 fiorini (60.000 il primo anno e 12.000 ogni anno successivo sino a estinzione del debito) oltre ad una pensione annua di 2.000 fiorini.\nIl 7 settembre 1381 fece erigere a Milano la chiesa di Santa Maria della Scala per una spesa di 15.000 fiorini al posto di parte delle case rotte ovvero dei resti del Palazzo dei Torriani. La chiesa diede poi il nome al Teatro alla Scala. Apport\u00f2 importanti modifiche al castello di Sant'Angelo Lodigiano per una spesa di 100.000 fiorini, facendolo diventare la sua dimora signorile.\nMor\u00ec il 18 giugno 1384 e venne sepolta a Milano nella cripta di San Giovanni in Conca accanto al marito. Sulla sua tomba \u00e8 presente il seguente epitaffio.\n\"Italiae splendor Ligurum Regina Beatrix\"\n\"Hic animam Christo reddidit ossa suo.\" \n\"Quae fuit in toto rerum pulcherrima mundo\" \n\"Et decor; et sanctae forma pudicitiae\" \n\"Laurea virtutum, flos morum pacis origo\" \n\"Nobilibus requies civibus alma quies.\" \n\"Quam patris ectollunt Mastini gesta potentis.\" \n\"Verona nuptam magnificique Canis.\" \n\"Bernabos armipotens Vicecomes gloria regum\" \n\"Natura precium conspicuumque decus\" \n\"Qui Mediolani franos, et lora superba\" \n\"Temperat ausonia, quem timet omne latus.\"\n\"Hac consorte Thori felia, consorte laborum,\" \n\"Eregit longa prosperitate dies.\" \n\"Hanc Deus elegit secum petiturus, et inde\" \n\"Spiritus Echaerei regnat in arce poli.\"\nLo stesso giorno Bernab\u00f2 ordin\u00f2 a tutti i milanesi di vestire a lutto per un anno per ricordare la scomparsa della moglie.\nNel 1892 le sue spoglie mortali furono trasferite in Sant'Alessandro insieme a quelle del marito Bernab\u00f2, dove una lapide ne segnala la sepoltura.."}
{"id": "1231807", "revid": "729019", "url": "https://it.wikipedia.org/wiki?curid=1231807", "title": "Legio XV Apollinaris", "text": "La Legio XV \"Apollinaris\" (\"devota ad Apollo\") fu una legione romana attiva tra il 41 a.C. circa e il V secolo. L'emblema della legione non \u00e8 noto, ma era verosimilmente una raffigurazione di Apollo o uno dei suoi animali sacri.\nStoria.\nTardo periodo repubblicano.\nLegioni con l'ordinale XV sono ricordate al servizio di Gaio Giulio Cesare durante la conquista della Gallia. La XV \"Apollinaris\" sembra sia stata formata nel 41/40 a.C. da Ottaviano, il futuro Augusto, allo scopo di combattere Sesto Pompeo, che teneva la Sicilia minacciando la fornitura di grano per la citt\u00e0 di Roma.\nRiorganizzazione augustea.\nDopo la battaglia di Azio (31 a.C.) venne mandata in Illirico, dove rimase fino al 6 a.C., anche se \u00e8 possibile che abbia partecipato alle guerre cantabriche.\nNel 6 la XV \"Apollinaris\" \u00e8 di quelle legioni che partecip\u00f2 all'inizio di campagna di Tiberio Claudio Nerone contro Maroboduo muovendo da \"Carnuntum\". La rivolta dalmato-pannonica blocc\u00f2 l'avanzata romana verso il cuore della Boemia dove si trovava il regno dei Marcomanni.\nAlto Impero, fino a Diocleziano.\nIn Pannonia, Armenia, Giudea e ritorno (14-114).\nAl termine della rivolta dalmato-pannonica (14), la legione venne trasferita ad \"Emona\" fino al 43 (quando divenne \"colonia Iulia Claudia\") e poi a \"Siscia\". Nel 50 venne trasferita a \"Carnuntum\", in seguito alla crisi interna del regno marcomanno di Vannio come ci racconta lo stesso Tacito; qui rimase almeno fino al 63. Venne trasferita per pochi anni in Oriente tra il 63 ed il 70, dove partecip\u00f2 inizialmente alle campagne contro i Parti di Gneo Domizio Corbulone, soggiornando poi ad Alessandria d'Egitto dal 64-67, ed in seguito combattendo in Giudea nella prima guerra giudaica contro gli Ebrei sotto Vespasiano e Tito (che ne fu comandante). Si ipotizza che i suoi accampamenti siano stati prima Antiochia (67-69) e poi Gerusalemme (nel 70). Vi sarebbero anche iscrizioni di una sua permanenza (almeno di sue \"vexillationes\") in \"Galatia\", ad \"Ancyra\" (oggi Ankara). In questi anni di assenza dal fronte danubiano venne rimpiazzata a \"Carnuntum\" dalla X \"Gemina\", ma la XV \"Apollinaris\" torn\u00f2 a \"Carnuntum\" alla fine della guerra giudaica. Torn\u00f2 in Pannonia agli inizi del 71.\nSotto Domiziano combatt\u00e9 lungo il confine danubiano nel \"Bellum Suebicum et Sarmaticum\" degli anni 89-97. Traiano la impieg\u00f2 nelle campagne contro i Parti a partire dal 114. Una piccola \"vexillatio\" fu inviata anche in Egitto presso le miniere di porfido del \"Mons Claudianus\" al tempo di Traiano.\nTrasferimento definitivo in Oriente (114-284).\nNella nuova riorganizzazione orientale operata da Adriano (117-118) la XV \"Apollinaris\" venne posizionata definitivamente a Satala in Cappadocia. Partecip\u00f2 alle campagne partiche di Lucio Vero (161-166); alcune \"vexillationes\" della XII \"Fulminata\" e della XV \"Apollinaris\" furono stanziate come guarnigione di Artaxata, la capitale dell'Armenia appena conquistata. Marco Aurelio utilizz\u00f2 alcune sue \"vexillationes\" lungo il fronte dacico-sarmatico nelle guerre marcomanniche sotto il comando di Marco Claudio Frontone e nelle guerre contro i Mauri che avevano infestato le coste della Spagna romana (170-172). Nel 175, per la fedelt\u00e0 dimostrata al tentativo di usurpazione di Gaio Avidio Cassio, l'imperatore le attribu\u00ec l'appellativo \"Costans Pia Fidelis\".\nTardo impero.\nNel V secolo era ancora in Cappadocia, secondo la \"Notitia dignitatum\"; di base a Satala e Ancyra, era sotto il comando del \"Dux Armeniae\"."}
{"id": "1231809", "revid": "37056", "url": "https://it.wikipedia.org/wiki?curid=1231809", "title": "Unione territoriale di Pondich\u00e9ry", "text": ""}
{"id": "1231810", "revid": "1805885", "url": "https://it.wikipedia.org/wiki?curid=1231810", "title": "Tg Duel", "text": "Il Tg Duel \u00e8 stato un telegiornale satirico italiano condotto da Gene Gnocchi, che andava in onda dopo l'edizione delle 20:30 del TG2. Il conduttore, riprendendo la stessa grafica del TG2, raccontava fatti fittizi (per lo pi\u00f9 ispirati ad accadimenti reali) per fare satira sui personaggi politici pi\u00f9 in vista nel panorama italiano; tra i personaggi pi\u00f9 bersagliati c'era il cardinal Camillo Ruini. Il programma parodistico non venne pi\u00f9 riproposto dall'autunno 2006."}
{"id": "1231813", "revid": "1543377", "url": "https://it.wikipedia.org/wiki?curid=1231813", "title": "Save You (Pearl Jam)", "text": "Save You \u00e8 il secondo singolo pubblicato dall'album del 2002 dei Pearl Jam, \"Riot Act\". La band suon\u00f2 la canzone al David Letterman Show in supporto dell'album. Il singolo contiene la b-side \"Other Side\", che fu inclusa nella tracklist di \"Lost Dogs\". \"Save You\" fu inclusa nel greatest hits della band .\nIl riff di chitarra \u00e8 stato scritto da Mike McCready, che riguardo alla canzone ha detto:\n\"Quelle che successe fu che ero seduto insieme a Stone, e avevo due idee, pensavo che una di queste due idee fosse molto bella, e ci avevo lavorato molto sopra, cos\u00ec gli suono questo giro e lui fa \"S\u00ec, non \u00e8... Non \u00e8 male. Hai qualcos'altro da farmi sentire?\" L'altra idea era il riff di \"Save You\", e quando gliel'ho fatto sentire lui fa \"Hei, \u00e8 figo\". Ero molto desideroso di suonare l'altro pezzo, e sembrava che nessuno ne fosse molto entusiasta, erano tutti molto gasati dal riff di \"Save You\". \u00c8 qualcosa che mi venne in mente, io vivo in California, e mi \u00e8 venuto in mente quando ero laggi\u00f9, e poi io e Stone cominciammo a suonarlo in studio prima di iniziare a registrare, ed aveva un bel tiro, una bella energia. \u00c8 stato in gran parte l'entusiasmo di Stone per questo riff a fare in modo che diventasse una canzone vera e propria.\"\nDurante le registrazioni della canzone, il batterista Matt Cameron perse le cuffie; riusc\u00ec a finire la registrazione guardando le dita di Jeff Ament che suonava il basso. Cameron ha dichiarato al riguardo:\n\"Guardavo le dita di Jeff e speravo di essere a tempo. C'\u00e8 uno stacco in cui suoniamo solo io e Jeff. Ho colpito un piatto, mi sono girato e le cuffie mi sono volate via. Un piccolo aneddoto interessante per chi ci ascolta.\"\nSignificato del testo.\nEddie ha accennato occasionalmente che questa canzone riguarda la dipendenza dalle droghe di Jack Irons, che lo condusse a lasciare la band nel 1998, nella parte australiana dello Yield Tour. Possibile \u00e8 anche che la canzone sia riferita alla medesima dipendenza di Mike McCready.\nVideo musicale.\nUn video musicale per la canzone fu registrato da James Frost al \"Chop Suey\" Club di Seattle nel settembre del 2002, ma fu pensato come una performance dal vivo anzich\u00e9 un video vero e proprio. Fu uno dei cinque video filmati al club per promuovere \"Riot Act\"; oltre questo, furono registrati video per \"I Am Mine\", \"Love Boat Captain\", \"Thumbing My Way\" e \"1/2 Full\". Sino a quel momento, la band non aveva registrato video musicali dal 1998, ossia \"Do the Evolution\", che si presentava come un video animato."}
{"id": "1231814", "revid": "1149807", "url": "https://it.wikipedia.org/wiki?curid=1231814", "title": "Witchblade (serie televisiva)", "text": "Witchblade \u00e8 una serie televisiva statunitense creata da Ralph Hemecker, basata sull'omonimo fumetto pubblicato dalla Image Comics-Top Cow, andata originariamente in onda sul network Turner Network Television e trasmessa in Italia su Duel TV e in chiaro su Italia 1.\nWitchblade nasce come sexy eroina nei \"comic\" della Top Cow e nel 2000 diviene protagonista di un film per la televisione trasmesso da TNT, che aprir\u00e0 la strada alla serie televisiva durata due stagioni per un totale di 23 episodi.\nTrama.\nRacconta di una detective (Sara Pezzini) alle prese con poteri speciali.\nLa Witchblade era un'arma stregata trascendente e mutaforma con una coscienza propria e con un proprio disegno, una propria tela, che poteva essere usata solo da donne che la stessa arma sceglieva in varie epoche se le riteneva degne. Nella trama della serie viene spiegato che fu indossata anche dalla stessa Giovanna d'Arco e da molte altre donne ma alcune pretendenti che non furono ritenute degne e che provarono ad indossarla \"abusivamente\" vennero duramente punite. In questa epoca ad essere scelta \u00e8 stata Sara Pezzini, detective della omicidi di New York. Durante la serie imparer\u00e0 a conoscere e a fidarsi di Witchblade che la aiuter\u00e0 in modo determinante grazie ai suoi vari poteri a risolvere i casi che dovr\u00e0 affrontare. Sullo sfondo qualcuno (Kenneth Irons) vuole controllare la Pezzini per controllare indirettamente i poteri di Witchblade e prova in ogni modo a manipolare Pezzini per raggiungere lo scopo senza per\u00f2 mai riuscirci in quanto Pezzini \u00e8 in sostanza una donna tutta d'un pezzo, incorruttibile che fa quello che pensa con la propria testa e agisce secondo quel che dice la sua coscienza cosa che Witchblade pare apprezzare molto, motivo per cui si lega a lei in modo praticamente quasi indissolubile come nelle sue varie \"incarnazioni\" nelle varie epoche. Lungo la trama infatti si scopre che la Pezzini legata a Witchblade \u00e8 molte delle donne che la hanno detenuta nel passato e nel presente quindi non \u00e8 una loro reincarnazione ma \u00e8 proprio lei ad essere persino la stessa Giovanna d'Arco. Ed attraverso visioni fuori dal tempo, uno di poteri accessibili dalla detentrice grazie a Witchblade, Sara Pezzini impara a conoscere e ad usare i poteri di Witchblade man mano che gli servono e che \u00e8 pronta ad usarli, con livello di difficolt\u00e0 crescenti fino al punto di metterla in condizioni di smascherare ed essere in grado di affrontare e sconfiggere veri e propri demoni o altre detentrici cattive e quindi non altrettanto degne come Lucrezia Borgia che detiene per un breve periodo l'arma stregata.\nIn pratica le varie \"incarnazioni\" della degna detentrice, ed in particolare fino da Giovanna d'Arco e fino ad arrivare a Sara Pezzini si passano per cos\u00ec dire il testimone imparando dalle precedenti con cui comunicano fuori dal tempo sul piano astrale o tramite visioni grazie proprio a Witchblade stessa in modo da capire ed imparare ad usare l'arma al meglio delle proprie capacit\u00e0.\nPersonaggi principali.\n\"Guest star\".\nTra gli attori ospiti della serie figurano:\nEpisodi.\nGli episodi della serie televisiva \"Witchblade\" sono 11 per la prima stagione, 12 per la seconda per un totale di 23. In lingua originale i titoli di tutti gli episodi sono composti da una sola parola, come accade per gli episodi di \"Smallville\".\nColonna sonora.\nLa colonna sonora fu realizzata da Joel Goldsmith."}
{"id": "1231815", "revid": "125828156", "url": "https://it.wikipedia.org/wiki?curid=1231815", "title": "Rumelia", "text": "Rumelia (in turco \"Rumeli\"; in greco \u03a1\u03bf\u03cd\u03bc\u03b5\u03bb\u03b7, \"Rumeli\"; in bulgaro \u0420\u0443\u043c\u0435\u043b\u0438\u044f, \"Rumelija\", ossia \"Terra dei romani\" da \"Rum\", \"romano\", e \"El\", \"terra\") \u00e8 il nome, usato dal XV secolo, per indicare la regione dell'Impero Ottomano dei Balcani meridionali. \"Rumeli\" \u00e8 letteralmente traducibile come \"terra dei romani\", in riferimento all'Impero bizantino che in precedenza aveva dominato su quelle terre. Durante l'XI e il XII secolo fu estesamente usato al posto di Anatolia man mano che veniva conquistata dai Bizantini.\nStoria.\nLa Rumelia ottomana includeva le antiche province di Costantinopoli, Tessalonica, Tracia e la Macedonia, la Bulgaria e una sezione dell'Albania centro-meridionale. A sud si estendeva fino all'istmo di Corinto, alle porte della Morea. A nord, invece si stima che la regione si profilasse fino al Danubio e alla Sava. Nel 1844, la Rumelia occupava circa 325.800 km\u00b2, un'area grande quanto la Norvegia.\nFu conquistata dall'Impero Ottomano nel decennio 1380, ma gli ultimi capisaldi antiottomani caddero definitivamente nel 1453 (Costantinopoli), 1460 (Morea) e 1476 (Albania). Il Sultano impose Sofia come capitale di questa sua provincia nei Balcani. Il dominio turco dur\u00f2 circa cinque secoli. La zona ridivenne indipendente a partire dal XIX secolo.\nIl nome Rumelia venne poi adottato a fine Ottocento dalla provincia ottomana composta dall'Albania centrale e dalla Macedonia nord occidentale, con Monastir come capoluogo.\nLa regione \u00e8 stata al centro di molte guerre e contese per la sua spartizione: "}
{"id": "1231816", "revid": "466539", "url": "https://it.wikipedia.org/wiki?curid=1231816", "title": "Pasquale Simonetti", "text": "Alla vita di Pasquale Simonetti \u00e8 ispirato il film \"La sfida\" di Francesco Rosi, con Rosanna Schiaffino e Jos\u00e9 Su\u00e1rez.\nBiografia.\nL'adesione alla camorra lo port\u00f2 prima nel giro del contrabbando di sigarette, poi al controllo sul mercato ortofrutticolo napoletano, che arriv\u00f2 a controllare in maniera pressoch\u00e9 totale, insieme ad Antonio Esposito, detto \"Totonno 'e Pumigliano\". Il controllo sui traffici era tale che era la camorra, in cambio della protezione, a gestire l'intero ciclo produttivo, dai raccolti ai prezzi, fino allo smistamento.\nSimonetti era ritenuto un \"guappo\" e alcuni suoi concittadini gli si rivolgevano per chiedergli giustizia. Tra gli episodi che si ricordano c'\u00e8 l'intimidazione a un uomo che aveva messo incinta la sua fidanzata, ed era poi fuggito: Simonetti gli chiese se, dovendo spendere diecimila lire in fiori, preferiva che fossero spesi per il suo matrimonio o per il suo funerale. Un altro episodio riguardante la vita di Simonetti \u00e8 lo schiaffo che il camorrista avrebbe dato al gangster italo-statunitense Lucky Luciano.\nOmicidio.\nIl 27 aprile 1955 spos\u00f2 Assunta Maresca, detta \"Pupetta\", ma dopo pochi mesi fu assassinato da un sicario, Gaetano Orlando, detto \"Tanino 'e bastimiento\", inviato da Antonio Esposito. Il motivo dell'omicidio sta probabilmente nel boom economico di allora, grazie al quale le industrie pi\u00f9 importanti arrivarono sul mercato imponendo il proprio potere, riducendo il giro d'affari per la criminalit\u00e0 organizzata.\nIl 4 ottobre 1955, Assunta - incinta - uccise il presunto mandante dell'omicidio, ossia Antonio Esposito. Il 14 ottobre, fu arrestata e condotta nel carcere di Poggioreale. Nel corso della sua detenzione partor\u00ec il primo figlio, Pasquale, detto \"Pasqualino\".\nLa scomparsa del figlio.\nNel 1974 il figlio Pasquale, 18 anni, scomparve misteriosamente: non aveva accettato la relazione della madre con il mafioso Umberto Ammaturo e pi\u00f9 volte lo aveva minacciato. Dell'omicidio fu sospettato il \"patrigno\", ma Pupetta non ha mai accettato l'ipotesi."}
{"id": "1231818", "revid": "149485", "url": "https://it.wikipedia.org/wiki?curid=1231818", "title": "Chahla Chafiq-Beski", "text": "Militante di sinistra, nel 1983 dovette abbandonare il suo paese per sfuggire alle persecuzioni dal regime instaurato da Khomeini. In Francia, dove vive in esilio, ha pubblicato diversi saggi per denunciare l'islamismo ed il potere degli ayatollah in Iran.\nEra tra i 12 firmatari dell'appello Insieme contro il nuovo totalitarismo, la risposta di alcuni intellettuali alle violenze fisiche e verbali seguite alla pubblicazione delle Caricature di Maometto sul Jyllands-Posten a difesa dei valori del secolarismo e della libert\u00e0."}
{"id": "1231820", "revid": "3689", "url": "https://it.wikipedia.org/wiki?curid=1231820", "title": "Chahla Chafiq", "text": ""}
{"id": "1231823", "revid": "39884", "url": "https://it.wikipedia.org/wiki?curid=1231823", "title": "Mark Warnecke", "text": "Specializzato nella rana ha vinto la medaglia di bronzo nei 100\u00a0m rana alle Olimpiadi di Atlanta 1996."}
{"id": "1231825", "revid": "767487", "url": "https://it.wikipedia.org/wiki?curid=1231825", "title": "Maometto ossia il fanatismo", "text": "Maometto ossia il fanatismo (\"Le fanatisme, ou Mahomet le proph\u00e8te\") \u00e8 una tragedia di Voltaire scritta nel 1736 e rappresentata per la prima volta dalla compagnia di La Noue a Lilla il 25 aprile 1741, quindi a Parigi il 9 agosto 1742.\nTrama.\nL'opera \u00e8 un atto di accusa contro l'islam: attraverso il personaggio di Maometto, abile e crudele guida militare e religiosa, l'autore denuncia il fanatismo e l'integralismo religioso dell'Islam. Il suo reale obiettivo per\u00f2 rimane quello di denunciare ogni forma di fanatismo, in particolare quello del clero a lui contemporaneo. Dedica difatti con sottile ironia l'opera a papa Benedetto XIV, da lui considerato un fanatico estremista. Il papa, tra l'altro uno dei pi\u00f9 colti e illuminati pontefici del suo tempo, non coglie la sottigliezza della dedica, che accetta ben volentieri in nome dell'antica diffidenza ecclesiastica nei confronti della religione islamica.\nStoria editoriale.\nL'opera fu pi\u00f9 volte censurata tra il 1741 e il 1748, destino comune a molte opere di Voltaire che spesso criticava la religione, i fedeli e filosofi famosi.\nNel dicembre del 2005, poche settimane dopo la controversia sulle caricature di Maometto sul Jyllands-Posten (30 settembre), una messa in scena della tragedia a Saint-Genis-Pouilly, Ain, Francia, provoc\u00f2 la richiesta di cancellazione da parte islamica e proteste fuori dal teatro.\nTrama.\nL'azione si svolge alla Mecca nel 622: la citt\u00e0 \u00e8 ormai accerchiata dalle truppe di Maometto e sta per cadere. I personaggi sono:\nAtto I\n\"Scena I\"\nPhanor prende atto della grave situazione della citt\u00e0 e consiglia a Zopire di arrendersi e siglare la pace, per salvare il salvabile. Zopire \u00e8 per\u00f2 contrario e pronto alla morte perch\u00e9 odia Maometto che gli ha ucciso la moglie e rapito i suoi due figli - che crede morti -, sentimento ricambiato dal momento che lo stesso Zopire con una sortita ha ucciso a Maometto l'unico figlio e rapito la sua schiava Palmire, che ora vive prigioniera nel suo palazzo.\n\"Scena II\"\nZopire parla a Palmire che racconta di considerare Maometto un padre poich\u00e9 non ha conosciuto i genitori ed \u00e8 stata cresciuta nel suo campo, mentre Zopire le rivela di aver perso i suoi figli. Palmire chiede anche di essere liberata per tornare da Maometto che oltre che padre \u00e8 per lei anche il profeta di Dio che adora. Zopire cerca allora di dissuaderla, pregandola di liberarsi da quella che lui chiama superstizione, ma inutilmente.\n\"Scena III\"\nMentre Zopire e Palmire stanno ancora conversando, Phanor annuncia l'arrivo in citt\u00e0 di Omar; questi \u00e8 accompagnato da S\u00e9ide, offerto in ostaggio per parlamentare.\n\"Scena IV\"\nDopo un acido scambio di accuse, Omar offre la pace a Zopire e gli chiede inutilmente di convertirsi; poi gli annuncia che Maometto in persona vuole parlargli. I due quindi vanno davanti al Senato a cui \u00e8 demandata l'ultima decisione sulla resa della citt\u00e0.\nAtto II\n\"Scena I\"\nS\u00e9ide e Palmire si incontrano, parlano del loro amore e della fede in Maometto a cui si rimettono fiduciosi per ottenere la libert\u00e0.\n\"Scena II\"\nOmar tranquillizza S\u00e9ide e Palmire non solo promettendo di liberarli presto, ma annunciando anche che lo stesso Maometto \u00e8 in arrivo con una scorta perch\u00e9, grazie alla sua trattativa, gli sono state aperte le porte della citt\u00e0. Accusa quindi Zopire di blasfemia.\n\"Scena III\"\nSopraggiunge Maometto e S\u00e9ide e Palmire gli dichiarano la loro devozione. Quindi Maometto tranquillizza Palmire e la congeda e poi chiede a S\u00e9ide di unirsi agli altri guerrieri.\n\"Scena IV\"\nRimasto solo con Omar, Maometto gli chiede cosa pensi di Palmire e S\u00e9ide. Omar risponde che, come e pi\u00f9 di tutti gli schiavi da loro allevati da bambini, sono pronti a tutto per Maometto. Questi precisa allora di desiderare Palmire come sposa e di vedere S\u00e9ide come un rivale in amore e svela anche che in realt\u00e0 i due sono fratello e sorella e figli di Zopire.\n\"Scena V\"\nMaometto e Zopire si incontrano. Zopire accusa Maometto di aver portato la discordia nella citt\u00e0 e questi gli risponde apertamente:\nQuindi Maometto cerca di portare Zopire dalla sua parte prima con le buone, poi con le minacce e in ultimo lo ricatta rivelandogli che i suoi figli, creduti morti, sono suoi schiavi e per consentirgli di riabbracciarli gli chiede di dare l'esempio facendosi musulmano. Ma Zopire, pur soffrendo, rifiuta di cedere al ricatto e va via.\n\"Scena VI\"\nMaometto si incontra con Omar per decidere su come vendicarsi di Zopire senza scoprirsi per non inimicarsi la citt\u00e0. Allora, scaltramente, Omar gli suggerisce di utilizzare come sicario S\u00e9ide perch\u00e9, in qualit\u00e0 di ostaggio, \u00e8 ospite di Zopire e quindi lo pu\u00f2 avvicinare, anche perch\u00e9 il fanatismo proprio della sua giovane et\u00e0 lo rende facilmente manipolabile:\nA Maometto piace l'idea, sia perch\u00e9 detesta S\u00e9ide, sia perch\u00e9 vedrebbe ucciso Zopire per mano del suo stesso figlio.\nAtto III\n\"Scena I\"\nS\u00e9ide svela a Palmire che gli sar\u00e0 affidata una missione. Le dice anche di ammirare Zopire dopo avergli parlato. Ha per\u00f2 paura per quello che lo attende ma dopo essersi confessato il loro amore \u00e8 la stessa Palmire a incoraggiarlo a eseguire gli ordini che gli verranno dati.\n\"Scena II\"\nPalmire, sola, ammette con s\u00e9 stessa di avere uno strano presentimento e di avere orrore, nel profondo del suo cuore, per Maometto.\n\"Scena III\"\nPalmire incontra Maometto che si accorge del suo spirito combattuto. Palmire gli confessa, inoltre, di essere pronta a sacrificarsi per S\u00e9ide. Maometto allora gli assicura che il loro destino dipende dal successo della missione che sar\u00e0 affidata a S\u00e9ide. A queste parole Palmire si incarica di incoraggiarlo facendo leva sul reciproco amore.\n\"Scena IV\"\nMaometto, solo, si infuria perch\u00e9 ama la figlia del suo nemico.\n\"Scena V\"\nOmar tranquillizza Maometto su come procedono le cose, soprattutto perch\u00e9 Palmire sta eccitando lo spirito di S\u00e9ide infondendogli quel furore necessario per compiere il compito che gli sar\u00e0 affidato.\n\"Scena VI\"\nMaometto parla a S\u00e9ide. Prima si fa promettere da S\u00e9ide di eseguire qualsiasi ordine e poi gli svela la persona da uccidere. Al sentire il nome di Zopire, lo spirito di S\u00e9ide vacilla. Maometto allora lo rimprovera ricordandogli che si tratta di un ordine divino, come la richiesta ad Abramo di sacrificare il suo unico figlio. Cos\u00ec se Abramo era disposto a sacrificare il figlio, tanto pi\u00f9 S\u00e9ide pu\u00f2 uccidere un nemico del suo dio, anche considerando che il premio \u00e8 la mano di Palmire. Seide gli promette di obbedire e va via seguito di nascosto da Omar per volere dello stesso Maometto.\n\"Scena VII\"\nS\u00e9ide riflette da solo: \u00e8 dispiaciuto per Zopire, ma d'altra parte \u00e8 un ordine divino.\n\"Scena VIII\"\nZopire vede S\u00e9ide e si accorge che sta soffrendo, promettendosi di vegliare sul giovane gli si avvicina sperando di non essere rifiutato. S\u00e9ide si dice commosso e Zopire si dice felice di poter aiutare un cuore ferito, maledicendo chi sparge il sangue di un uomo. S\u00e9ide \u00e8 sempre pi\u00f9 combattuto.\n\"Scena IX\"\nOmar, avvedendosi del tentennamento del giovane, affronta S\u00e9ide chiamandolo traditore e dicendogli che \u00e8 atteso da Maometto. Mentre va da Maometto, S\u00e9ide si ripromette di rifiutare l'ordine che aborrisce.\n\"Scena X\"\nZopire vede S\u00e9ide allontanarsi e ha piet\u00e0 per lui cos\u00ec decide di seguirlo.\n\"Scena XI\"\nPhanor porta un biglietto a Zopire datogli da un arabo: \u00e8 di Hercide, il soldato che lo ha tradito rapendo i figli, che vuole parlargli.\nAtto IV\n\"Scena I\"\nOmar avverte Maometto che la loro trama sta per essere scoperta perch\u00e9 S\u00e9ide si \u00e8 confidato con Hercide e questi, che nonostante tutto ama il ragazzo come un padre, pu\u00f2 denunciarli. Allora Maometto decide di giocarsi il tutto per tutto: in un'ora o sar\u00e0 giustiziato o Zopire sar\u00e0 morto e tutti i cittadini adoreranno un nuovo dio. Cos\u00ec decidono di mettere fretta a S\u00e9ide e di somministrargli un veleno con effetto ritardato che gli dar\u00e0 giusto il tempo di commettere il crimine prima di morire, cos\u00ec da non lasciare testimoni. Alla fine giunge anche S\u00e9ide, sempre indeciso.\n\"Scena II\"\nMaometto parla a S\u00e9ide e lo convince nuovamente a commettere l'omicidio.\n\"Scena III\"\nS\u00e9ide incontra Palmire. I due parlano e alla fine per amore di Palmire e per fede in Maometto S\u00e9ide si decide ad andare fino in fondo. A questo punto intravedono Zopire che va a inginocchiarsi ai piedi di un altare.\n\"Scena IV\"\nPalmire e S\u00e9ide si avvicinano di nascosto all'altare e ascoltano Zopire pregare: invoca i suoi dei e per questo i due giovani lo giudicano blasfemo, poi sentono il principe rimpiangere i figli e si dice felice di poterli rivedere anche se solo in punto di morte. A questo punto S\u00e9ide estrae il pugnale mentre Palmire, commossa, cerca di dissuaderlo. Ma S\u00e9ide \u00e8 ormai un invasato e colpisce invocando il cielo. S\u00e9ide ritorna, ma \u00e8 confuso e debole ma poi si riprende: il veleno comincia a fare effetto. S\u00e9ide, sconvolto, racconta a Palmire che Zopire, dopo essere stato colpito, aveva rivolto verso di lui uno sguardo dolce e compassionevole. Nel frattempo, bench\u00e9 ferito, faticosamente Zopire si avvicina a loro e Palmire gli va incontro per sorreggerlo.\n\"Scena V\"\nSopraggiunge Phanor che ha appena incontrato Hercide e riferisce che, prima di spirare in seguito a un attentato, ha fatto appena in tempo di svela che S\u00e9ide e Palmire sono fratello e sorella e figli di Zopire chiedendogli di affrettarsi per evitare il parricidio. Zopire, morente, abbraccia i suoi figli: la sua ultima preghiera \u00e8 stata esaudita. Poi li incoraggia assicurando loro che il popolo, saputo quanto \u00e8 successo, sar\u00e0 nonostante tutto al loro fianco e contro Maometto.\n\"Scena VI\"\nSopraggiunge Omar che ordina ai suoi soldati di arrestare S\u00e9ide per ordine di Maometto. Accusato da Palmire di essere il mandante, Omar nega e le ordina di ritirarsi. Phanor, solo con Zopire, gli riferisce che la folla in armi sta accorrendo per difenderlo.\nAtto V\n\"Scena I\"\nOmar fa il punto della situazione con Maometto: Zopire sta morendo; il popolo \u00e8 in rivolta ma le loro armate, approfittando del buio della notte, sono alle porte della citt\u00e0; S\u00e9ide \u00e8 al sicuro in prigione dove presto morir\u00e0 per il veleno; Palmire \u00e8 nei suoi appartamenti a sua disposizione. Non sanno, per\u00f2, che Zopire, S\u00e9ide e Palmire sanno di essere padre e figli.\n\"Scena II\"\nMaometto va da Palmire con la speranza di farle dimenticare S\u00e9ide e farne la sua sposa. Ma Palmire gli si rivolta contro:\n\"Scena III\"\nOmar arriva e avverte Maometto che la loro trama \u00e8 stata scoperta e il popolo \u00e8 in rivolta contro di lui, istigato dallo stesso S\u00e9ide liberato dalla prigione. Maometto, a questo punto, prende la situazione in mano e lo ammonisce a non aver paura assicurandolo che risolver\u00e0 la situazione da solo.\n\"Scena IV\"\nS\u00e9ide accusa Maometto e incita il popolo a vendicare Zopire. A questo punto Maometto si mostra alla folla e chiede a tutti di passare alla sua parte e sfidando S\u00e9ide (che a sua volta accusa di blasfemia) chiedendo un segno dal cielo:\nIn quel momento il giovane ha un'altra crisi per l'effetto del veleno, che Maometto dice essere il segno chiesto. Il popolo ne rimane impressionato e retrocede. Palmire mentre soccorre il fratello cerca di incitarli ancora, ma inutilmente: Maometto ormai ha la folla in pugno. S\u00e9ide spira e Palmire, disperata, si uccide con il suo pugnale e le sue ultime parole sono per Maometto:\nE Maometto:\nLettera \"A Fr\u00e9d\u00e9ric II, roi de Prusse\".\nNel dicembre 1771 Voltaire indirizz\u00f2 da Rotterdam una lettera a Federico II, re di Prussia per illustrargli la sua recente tragedia Maometto ossia il fanatismo.\nNella missiva, dopo aver omaggiato il suo mecenate, Voltaire spiega il fine della sua opera:\nDopo aver ricordato che il rischio di crimini addebitabili al fanatismo minacciano sempre l'umanit\u00e0, descrive succintamente la trama della tragedia:\nSuccessivamente parla del fanatismo, elencando una serie di attentati per dimostrare che sono soprattutto i giovani ad attuarli:\naffermando, poi, che il fanatismo \u00e8 frutto della superstizione:\nelenca, quindi, diverse vittime illustri del fanatismo: Socrate, Descartes, Bayle, Leibnitz.\nDopo aver ricordato che alcuni paragonano Maometto a Teseo e a Numa, lui invece lo giudica molto duramente:\nQuindi parla della trama, ammettendo che i fatti narrati non sono storicamente provati, ma la cosa gli appare di secondaria importanza perch\u00e9, secondo lui, sono nelle corde di Maometto come personaggio storico e soprattutto dei costumi dell'epoca:\nVoltaire conclude la sua lettera affermando di sentirsi gi\u00e0 soddisfatto se questa sua tragedia potesse mettere in guardia qualche giovane dai rischi del fanatismo e poi ringraziare nuovamente il Re."}
{"id": "1231827", "revid": "6923", "url": "https://it.wikipedia.org/wiki?curid=1231827", "title": "Mohamed Sifaoui", "text": "Biografia.\nDopo aver lavorato nella stampa algerina, ha scelto l'esilio in Francia che lo ha accolto come rifugiato politico.\nSul suo blog si descrive come un \"musulmano laico e democratico\".\n\u00c8 autore di diverse inchieste e reportage sull'argomento. Una di queste ha fatto particolarmente scalpore essendosi infiltrato in una cellula terrorista di Parigi, cosa che gli \u00e8 costato diverse minacce di morte. Ha anche testimoniato a favore di Charlie Hebdo in occasione del processo intentato contro il giornale da parte di alcune associazioni musulmane riguardo alle caricature di Maometto sullo Jyllands-Posten.\nPoco dopo la controversia con l'Islam sull'editoriale di Robert Redeker (da lui sostenuto), le minacce di morte si sono rinnovate. Dal 2003 vive sotto protezione permanente della polizia.\nControversie.\nNel suo libro \"La Mafia des g\u00e9n\u00e9raux\", lo scrittore e giornalista algerino Hichem Aboud ha denunciato una contiguit\u00e0 di Mohamed Sifaoui con i generali algerini, stigmatizzando anche il suo intervento a favore di Khaled Nezzar durante il suo processo a Parigi nel 2002.\nNel programma \"Arr\u00eat sur images\" del 16 ottobre 2005, il giornalista Thomas Deltombe e l'islamologo Olivier Roy hanno giudicato una messinscena il famoso documentario di Sifaoui \"J'ai infiltr\u00e9 une cellule islamiste\". A queste critiche questi ha risposto che nel documentario \u00e8 ritratto un Islam radicale e liberticida e non tutto l'Islam e che la realt\u00e0 di questi gruppuscoli non la si dovrebbe negare o lasciar passare sotto silenzio solo per tranquillizzare il pubblico."}
{"id": "1231828", "revid": "1516087", "url": "https://it.wikipedia.org/wiki?curid=1231828", "title": "Ottaviano Mascherino", "text": "Architetto di scuola romana ed allievo del Vignola il Mascherino (o Mascarino) \u00e8 ricordato soprattutto per essere stato l'architetto del Palazzo del Quirinale al tempo del papa Gregorio XIII.\nAltre sue opere sono la chiesa di San Salvatore in Lauro (1591), la chiesa di Santa Maria in Transpontina, la Cappella Bandini nella chiesa di San Silvestro al Quirinale ed il progetto per la chiesa dello Spirito Santo dei Napoletani a pianta ovale.\nHa realizzato opere anche fuori Roma tra le quali la piazza con fontana e il palazzo chiamati fontana e palazzo Tittoni nel paese di Manziana a nord di Roma."}
{"id": "1231829", "revid": "2110845", "url": "https://it.wikipedia.org/wiki?curid=1231829", "title": "Ren\u00e9 Marchand", "text": "Ha studiato alla \u00c9cole nationale des langues orientales vivantes e si \u00e8 diplomato in lingua e letteratura araba alla Sorbonne. Giornalista radio-televisivo ed islamologo, collabora a \"La Nouvelle Revue d'Histoire\"."}
{"id": "1231831", "revid": "132266", "url": "https://it.wikipedia.org/wiki?curid=1231831", "title": "Battaglia sul Metauro", "text": ""}
{"id": "1231832", "revid": "287204", "url": "https://it.wikipedia.org/wiki?curid=1231832", "title": "Wafa Sultan", "text": "Biografia.\nWafa Sultan \u00e8 cresciuta in una famiglia musulmana tradizionale a Baniyas, piccola citt\u00e0 sul Mediterraneo a due ore da Beirut. Suo padre, devoto musulmano, commerciava in cereali e Wafa Sultan ne ha seguito gli insegnamenti religiosi fino all'et\u00e0 adulta.\nLa sua vita cambia nel 1979: studentessa di medicina ad Aleppo mentre i Fratelli Musulmani lottano contro il governo del presidente Hafez el-Assad, \u00e8 testimone dell'assassinio del suo professore proprio da parte dei Fratelli musulmani. Sull'episodio cos\u00ec si esprimer\u00e0: \"in quel momento ho perduto la fede nel loro dio ed ho iniziato a rimettere in questione tutti i loro insegnamenti. \u00c8 stata la svolta della mia vita che mi ha portato a diventare quella che sono oggi. Ho dovuto partire. Ho dovuto ricercare un altro dio\".\nNel 1989 emigra con la famiglia negli Stati Uniti e si stabilisce in California dove termina i suoi studi in medicina.\nL\u00ec comincia a scrivere e si occupa di un sito di riformatori dell'Islam \u00abAn-naqed\u00bb (la critica) creato da un altro siriano espatriato a Phoenix. Uno dei suoi saggi sui Fratelli musulmani attira l'attenzione di Al-Jazeera che la invita a confrontarsi con un universitario algerino nel luglio 2005. Nel corso dell'incontro, rimette in discussione gli insegnamenti religiosi che spingono i giovani al suicidio in nome di Dio. I suoi commenti sono dibattuti nel mondo intero ed il suo nome comincia a comparire sulla stampa e sui siti internet arabi. La sua reputazione diventa planetaria dopo esser stata invitata nuovamente su Al-Jazeera il 21 febbraio 2006.\nWafa Sultan oggi lavora alla stesura di un libro il cui titolo dovrebbe essere \"Il prigioniero evaso: quando Dio \u00e8 un mostro\" riguardo al quale ha dichiarato:\nL'intervento su Al-Jazeera del 21 febbraio 2006 e l'attivit\u00e0 contro l'islamizzazione della nazioni.\n\u00c8 a seguito di un intervento provocatorio sulla catena Al-Jazeera del 21 febbraio 2006 che Wafa Sultan \u00e8 diventata una celebrit\u00e0 internazionale, presentata da alcuni come una voce della ragione, da altri come un'eretica o un'apostata.\nLa sua intervista \u00e8 stata scaricata da Internet pi\u00f9 di un milione di volte in due settimane e si \u00e8 diffusa rapidamente. Nell'intervista, tra le altre cose, afferma che i musulmani sono affondati nella barbarie; in controcorrente rispetto alla tesi dello scontro di due civilt\u00e0 paritarie, la psicologa crede allo scontro tra barbarie e modernit\u00e0, violenza e ragione.\nSe da un lato ha ricevuto il plauso dei musulmani riformatori, dall'altro ha attirato su di s\u00e9 l'attenzione dei fondamentalisti islamici che hanno minacciato di ucciderla.\nNel 2007 ha partecipato a San Pietroburgo al \"Secular Islam Summit\" insieme ad altri pensatori e riformatori musulmani come Ayaan Hirsi Ali, Ibn Warraq e Irshad Manji. Il gruppo ha rilasciato la \"dichiarazione di San Pietroburgo\" che esorta i governi mondiali, tra le altre cose, a respingere la legge della Sharia, le Fatw\u0101 dei tribunali musulmani, le norme del clero e le religioni di stato in tutte le loro forme; e di opporsi a tutte le pene comminate per blasfemia e apostasia, che ritengono essere in violazione dell'articolo 18 della Dichiarazione Universale dei Diritti Umani."}
{"id": "1231840", "revid": "122819579", "url": "https://it.wikipedia.org/wiki?curid=1231840", "title": "The Roxy", "text": ""}
{"id": "1231841", "revid": "59975", "url": "https://it.wikipedia.org/wiki?curid=1231841", "title": "The Roxy Theatre", "text": ""}
{"id": "1231844", "revid": "729019", "url": "https://it.wikipedia.org/wiki?curid=1231844", "title": "Legio X Gemina", "text": "La Legione \"X Gemina\" (il nome indica che da una sola legione erano state create due legioni \"Gemelle\") : la sua preferita, nota anche come X \"Equestris\" per il ruolo chiave svoltovi dalla cavalleria. Il simbolo della legione era il Toro, distintivo di tutte le legioni arruolate da Cesare.\nStoria.\nEpoca tardo repubblicana.\nFu creata attorno al 59 a.C. e fu la prima legione di cui Cesare si serv\u00ec in occasione della guerra in Gallia, dove l'armata oper\u00f2 dal 58 a.C. al 49 a.C. Cesare se ne serv\u00ec nella battaglia contro i Nervi, durante lo sbarco in Britannia e durante l'assedio di Gergovia.\nSuccessivamente segu\u00ec Cesare in Spagna nel 49, fu presente nella battaglia di Farsalo nel 48 a.C., a Tapso nel 46 a.C. ed a Munda nel 45 a.C. Fu sciolta poco dopo, verso il 45 a.C.; vi sono testimonianze epigrafiche di suoi coloni a Narbona del 45-44 a.C.\nFu riformata da Lepido nel 44 a.C., passando poco dopo sotto le insegne di Marco Antonio (43 a.C.) nell'ambito degli accordi del secondo triumvirato. Combatt\u00e9 a Filippi nel 42 a.C. contro i cesaricidi. Suoi coloni furono stanziati a Cremona, nel 41 a.C. o poco prima.\nRimase con Marco Antonio in Oriente, il quale se ne serv\u00ec nella programmata campagna contro i Parti e successivamente fino al 31 a.C., quando combatt\u00e9 al servizio del triumviro nella battaglia di Azio. Sconfitto Antonio, Ottaviano Augusto ne prese il controllo ma fu privata del \"cognomen\" di \"Equestris\" e venne ribattezzata \"Gemina\". Sembra infatti che quando la \"legio X\" si ribell\u00f2 ad Augusto, venne unita alla \"legio X Gemina\". Svetonio, infatti, menziona di una \"legio X\" che venne congedata con ignominia, \u00ab\"poich\u00e9 ubbidiva con una certa aria di rivolta\"\u00bb.\nEpoca imperiale.\nSotto la dinastia giulio-claudia (30 a.C.-68 d.C.).\nRicompare secondo alcuni studiosi in Africa proconsolare all'inizio del principato di Ottaviano Augusto. Dal 28-27 a.C. fu trasferita in \"Hispania\" in vista delle imminenti campagne contro Cantabri ed Asturi. \u00c8 certa la sua permanenza nel corso dell'ultima fase di questa guerra 25-19 a.C. I veterani di questa legione, una volta congedati, divennero probabilmente i primi abitanti della citt\u00e0 di Saragozza, la romana Caesaraugusta. La X \"Gemina\" rimase nella Spagna Tarragonese fino al principato di Nerone, tra \"Petavonium\" (l'attuale Rosinos de Vidriales) e \"Asturica Augusta\" (l'attuale localit\u00e0 di Astorga).\nNel 63 d.C. fu trasferita in Pannonia, a Carnuntum per rimpiazzare la legio XV Apollinaris partita per l'Oriente agli ordini di Domizio Corbulone.\nPer un breve periodo soggiorn\u00f2 in Mauretania (o almeno alcune sue vexillationes), in vista dell'annessione di questa nuova provincia a cavallo dei regni di Caligola e Claudio. E potrebbe aver soggiornato in Oriente fino al 68. Galba, durante il suo breve regno, la destinava nuovamente, anche se per un breve soggiorno, in Spagna.\nSotto i Flavi (70-96).\nNel 69-70, essendo favorevole a Vespasiano, fu inviata in Gallia per reprimere la rivolta di Civile. Quando la rivolta batava fu sedata la legione fu inviata al campo legionario \"Noviomagus Batavodurum\" (oggi Nimega) Germania Inferior per prevenire nuove ribellioni o incursioni da oltre il \"limes\". Nelle province di Germania rimase dal 71 fino al 104.\nNell'89, quando il governatore della Germania Superior Lucio Antonio Saturnino dette inizio ad una rivolta contro l'imperatore Domiziano, alcune legioni, tra cui appunto la X \"Gemina\", si guadagnarono il titolo onorifico di \"Pia Fidelis Domitiana\" per la fedelt\u00e0 dimostrata nei confronti del principe.\nDa Traiano a Diocleziano (98-305).\nDurante il regno di Traiano, verso il 104, fu trasferita in Pannonia superiore, ad \"Aquincum\", in vista della seconda fase delle guerre daciche sostenute contro il re Decebalo. Nel 113-114 arriv\u00f2 a \"Vindobona\", per rimpiazzare la XIIII \"Gemina\"; l\u00e0 rimase almeno fino all'epoca di Diocleziano.\nNel corso del suo soggiorno in Pannonia prese parte, durante il regno di Adriano, alla terza guerra giudaica, anche se probabilmente solo con delle \"vexillationes\"; partecip\u00f2 alle campagne partiche di Lucio Vero ed alle guerre marcomanniche di Marco Aurelio: alcune sue \"vexillationes\" furono inviate a Mu\u0161ov in Marcomannia. Fu favorevole a Settimio Severo e, pi\u00f9 tardi, a Gallieno.\nDa un suo reparto dislocato in Oriente ebbe origine una legione comitatense.\nTardo impero romano.\nAl tempo della \"Notitia dignitatum\" suoi distaccamenti (\"vexillationes\") erano posti sotto il comando del \"Magister militum per Orientem\"."}
{"id": "1231846", "revid": "980681", "url": "https://it.wikipedia.org/wiki?curid=1231846", "title": "Dadra e Nagar Haveli", "text": "Dadra e Nagar Haveli \u00e8 stato un territorio (\"Union Territory\") dell'India occidentale.\n\u00c8 un'ex colonia portoghese (dal 1779 al 1954) ed \u00e8 formata da due distinti territori molto vicini tra loro: il Nagar Haveli, e, poco pi\u00f9 a nord-ovest, Dadra. La capitale \u00e8 Silvassa nel territorio di Nagar Haveli.\nGeografia fisica.\nL'unione territoriale consiste di due distinti territori: il Nagar Haveli, compreso tra gli stati di Maharashtra a sud e Gujarat a nord, e Dadra, piccola \"enclave\" nello stato del Gujarat, poco a nord-ovest di Nagar Haveli.\nA poca distanza dal Mare Arabico, nei pressi della foce del Daman Ganga, questo territorio non \u00e8 bagnato da mari e ad oriente \u00e8 attraversato dalle colline alle pendici della catena dei Ghati occidentali.\nAl censimento del 2001 nel territorio risultava la presenza di due sole citt\u00e0: Amli e la capitale Silvassa.\nEconomia.\nL'economia locale pu\u00f2 godere di un regime fiscale agevolato che ha anche favorito l'insediamento di alcune industrie di buon livello."}
{"id": "1231853", "revid": "1883722", "url": "https://it.wikipedia.org/wiki?curid=1231853", "title": "Love Boat Captain", "text": "Love Boat Captain \u00e8 una canzone dei Pearl Jam, contenuta nell'album del 2002, \"Riot Act\" ed estratta come singolo nel 2003 esclusivamente per l'Australia, il Canada e l'Europa. La canzone \u00e8 stata scritta da Eddie Vedder e il tastierista Boom Gaspar.\nSignificato del testo.\n\"Love Boat Captain\" si riferisce alla tragedia del Roskilde del 2000, nei versi \"Lost 9 friends we'll never know... 2 years ago today.\" Quando viene eseguita dal vivo la canzone subisce un cambio di testo che riflette il tempo che \u00e8 passato dalla tragedia; nel 2006 per esempio il testo diceva \"6 years ago today\".\nC'\u00e8 anche un riferimento alla canzone dei Beatles \"All You Need Is Love\" con il verso \"I know it's already been sung...can't be said enough/Love is all you need..all you need is love...\"\nVideo musicale.\nUn video musicale per la canzone fu registrato da James Frost al \"Chop Suey\" Club di Seattle nel settembre del 2002, ma fu pensato come una performance dal vivo anzich\u00e9 un video vero e proprio. Fu uno dei cinque video filmati al club per promuovere \"Riot Act\"; oltre questo, furono registrati video per \"I Am Mine\", \"Save You\", \"Thumbing My Way\" e \"1/2 Full\". Sino a quel momento, la band non aveva registrato video musicali dal 1998, ossia \"Do the Evolution\", che si presentava come un video animato."}
{"id": "1231856", "revid": "149485", "url": "https://it.wikipedia.org/wiki?curid=1231856", "title": "IX Giochi panafricani", "text": "I IX Giochi panafricani si tennero dall'11 al 23 luglio 2007 ad Algeri, Algeria. Vi parteciparono 52 nazioni.\nDiscipline.\nAi IX Giochi panafricani furono rappresentate 27 discipline sportive, di cui:"}
{"id": "1231857", "revid": "599013", "url": "https://it.wikipedia.org/wiki?curid=1231857", "title": "Controversia sull'articolo &quot;Il santo fascismo&quot;", "text": "Il santo fascismo \u00e8 il titolo un articolo di stampa del giornalista Ali Reza Payam Sistany pubblicato sul numero dell'11 giugno 2003 del settimanale progressista di Kabul \"Aftab\".\nIn esso si sostenevano opinioni estremamente critiche verso l'Islam e tali da costare a Sistany ed al suo redattore capo, Sayed Mir Hussein Mahdavi, una fatw\u0101 per blasfemia. I due giornalisti, entrambi iraniani, musulmani e sciiti, riuscirono a sfuggire alla sanzione solo emigrando in Occidente grazie all'intervento dell'Alto commissariato per i rifugiati del'ONU.\nLa rivista \"Aftab\" (\"Il sole\") \u00e8 stata fondata a Kabul nel marzo 2002. Poco letta, in quanto distribuita esclusivamente a Kabul in qualche centinaio di copie in lingua dari, nella sua breve esistenza si \u00e8 distinta per la denuncia della corruzione del governo del primo ministro Karzai. In particolare Mahdavi pubblic\u00f2 una serie di articoli che chiedevano al governo di adottare una politica laica con una netta separazione tra religione e politica e di liberarsi dell'influenza di diversi signori della guerra insediatisi in posti chiave in diversi ministeri.\nL'11 ottobre Ali Reza Payam Sistany e Sayed Mir Hussein Mahdavi pubblicarono l'articolo \"Il santo fascismo\" che poneva una questione fondamentale:\nL'articolo analizzava il ritardo economico e sociale delle societ\u00e0 musulmane attribuendolo al carattere arcaico dell'Islam cos\u00ec com'\u00e8 attuato oggi. Si criticava soprattutto il cosiddetto \"mullasalari\" (il regno clericale dei mullah), proponendo di indirizzare la nuova Costituzione in corso di redazione per fondare uno stato pi\u00f9 laico e moderno perch\u00e9, secondo l'autore, \"religione pi\u00f9 governo equivale al dispotismo\".\nVi si denunciavano ugualmente i crimini commessi in nome dell'Islam da parte dei capi moudjahidin del regime dei talebani, chiamando in causa direttamente i capi dell'Alleanza del Nord (compreso il vecchio presidente Rabbani ed il vice presidente di allora Khalili) per il ruolo che avevano svolto nella guerra civile combattuta tra il 1992 ed il 1996 e conclusasi con la presa del potere proprio dei Talebani, ed il Presidente della Corte Suprema Mawlazi Fazl-e Hadi Shinwari, un religioso conservatore vicino al capo della guerra Abdul Sayyaf che, tra l'altro, ha vietato la televisione via cavo e si \u00e8 espresso contro le scuole miste.\nLe reazioni non si fecero attendere. Il 17 giugno vennero arrestati a Kabul su ordine del governo per aver \"diffamato l'Islam\" ed interrogati negli uffici del procuratore generale. Dopo una settimana, su pressione dell'opinione pubblica occidentale, Hamid Karzai fu costretto a liberare i due giornalisti rilasciando la seguente dichiarazione:\nQualche giorno dopo una manifestazione contro di loro li indusse a nascondersi. Il 17 luglio il consiglio degli Ulema emise una fatwa che li condannava a morte per blasfemia. La fatwa fu quindi discussa dalla Corte Suprema presieduta proprio da Maulavi Fazl-e Hadi Shinwari che era tra chi chiedeva di recepire la condanna applicando la sharia mentre altri giudici proponevano di riferirsi, invece, alle leggi sulla stampa che comportano al pi\u00f9 il ritiro della licenza di giornalisti.\nVinse il presidente, la condanna fu quindi recepita anche dalla Corte Suprema che invi\u00f2 la decisione al tribunale di Kabul per istruire l'accusa. Quando la notizia trapel\u00f2, i due giornalisti decisero di rifugiarsi in Pakistan. Di l\u00ec, con l'aiuto dell'Alto commissariato per i rifugiati dell'Onu, ai primi di ottobre Mahdavi si \u00e8 trasferito in Canada, Sistany in Norvegia."}
{"id": "1231860", "revid": "3082", "url": "https://it.wikipedia.org/wiki?curid=1231860", "title": "Claudio Frontone", "text": ""}
{"id": "1231861", "revid": "339392", "url": "https://it.wikipedia.org/wiki?curid=1231861", "title": "Massimiliano di Wittelsbach", "text": ""}
{"id": "1231862", "revid": "135225", "url": "https://it.wikipedia.org/wiki?curid=1231862", "title": "Juan Carlos Bersague Chac\u00f3n", "text": ""}
{"id": "1231866", "revid": "4327", "url": "https://it.wikipedia.org/wiki?curid=1231866", "title": "Ali Reza Payam Sistany", "text": ""}
{"id": "1231868", "revid": "4327", "url": "https://it.wikipedia.org/wiki?curid=1231868", "title": "Sayed Mir Hussein Mahdavi", "text": ""}
{"id": "1231877", "revid": "1543377", "url": "https://it.wikipedia.org/wiki?curid=1231877", "title": "Taslima Nasreen", "text": "Per i suoi meriti le \u00e8 stato riconosciuto il Premio Sakharov per la libert\u00e0 di pensiero nel 1994 e l'Humanist Awards dall'Unione internazionale etico-umanistica nel 1996. Membro onorario del National Secular Society, i suoi libri sono stati tradotti in 20 lingue ma la sua autobiografia \u00e8 vietata in Bangladesh. Al riguardo il governo si \u00e8 giustificato affermando che \"contengono sentimenti anti-islamici ed affermazioni che potrebbero distruggere l'armonia religiosa del Bangladesh\".\nCostretta all'esilio dal 1994 per sfuggire alle minacce di morte da parte di fondamentalisti islamici, conserva ancora la cittadinanza bengalese ma il suo governo non ha mai preso provvedimenti per consentirle un ritorno in patria sicuro. Oggi vive in India e ha richiesto al governo Indiano la cittadinanza. Nel marzo 2007 un gruppo musulmano indiano ha posto anche una taglia di 500.000 rupie per la sua decapitazione. Gi\u00e0 musulmana, Nasrin afferma di essere oggi atea.\nBiografia.\nTaslima Nasrin \u00e8 nata a Mymensingh. Suo padre era medico e professore di una scuola medica statale. Ha studiato al Mymensingh Medical College. Nella sua autobiografia ricorda di essere stata abusata sessualmente da parenti ed altri uomini quando era ancora giovanissima. Questi episodi avrebbero avuto un grande peso sulla sua vita futura, trasformandola in una strenua femminista.\nInizi\u00f2 la sua carriera dedicandosi alla poesia ed al giornalista, acquisendo subito una certa notoriet\u00e0. Con il tempo \u00e8 passata alla letteratura scrivendo una serie di libri in cui si esprime coraggiosamente a favore della parit\u00e0 di diritti per le donne e contro l'oppressione delle minoranze nelle societ\u00e0 islamiche, in special modo quella del Bangladesh.\nNel 1993, proprio in seguito ad una serie di articoli di denuncia della condizione femminile nell'Islam, fondamentalisti islamici promulgarono una fatw\u0101 contro di lei ed offrirono una taglia sulla sua testa. Quando anche il governo band\u00ec il suo libro intitolato \"Lajja\", (parola benghalese per \"vergogna\") ove parlava sulle torture subite dalla minoranza Hindu in Bangladesh, aumentarono ancor pi\u00f9 le minacce di morte e si vide confiscato anche il passaporto.\nNel 1994 gruppi organizzati vicini a religiosi fondamentalisti ne chiesero l'impiccagione dopo che su The Statesman era comparsa la seguente sua affermazione: \"[\u2026] il Corano dovrebbe essere rivisto completamente\". Il governo a quel punto non solo non prese provvedimenti contro chi la minacciava, ma spicc\u00f2 anche un mandato di arresto per portarla in giudizio accusandola di blasfemia. Temendo una condanna fino a due anni ed il rischio di essere uccisa in carcere, Nasrin si nascose e, dopo due mesi, ottenne il permesso di lasciare il paese per l'esilio.\nIn quell'anno il Parlamento europeo le assegn\u00f2 il Premio Sakharov per la libert\u00e0 di pensiero:\nNel novembre 2003 il governo del West Bengal in India band\u00ec il libro di Nasrin intitolato \"Dwikhandito\", la terza parte della sua autobiografia. Nel 2004 un religioso indiano musulmano offr\u00ec una seconda taglia di 20.000 rupie a chiunque le avesse \"annerito\" la faccia, gesto considerato gravemente ingiurioso. Nel 2005 tent\u00f2 di declamare un poema contrario alla guerra intitolato \"America\" di fronte ad una grande raduno di bengalesi che seguivano la North American Bengali Conference al Madison Square Garden. Fu cacciata prima di salire sul palco.\nNel marzo 2006 fu tra i firmatari della lettera Insieme contro il nuovo totalitarismo, la risposta sua e di altri undici illustri intellettuali alle violenze fisiche e verbali seguite alla pubblicazione delle Caricature di Maometto sul Jyllands-Posten con cui si schieravano a difesa dei valori del secolarismo e della libert\u00e0. Nel marzo 2007, l'\"All India Ibtehad Council\" promise 500.000 rupie per la sua decapitazione. Al riguardo \"Taqi Raza Khan\", il presidente del gruppo, afferm\u00f2 che l'unico modo per togliere la taglia era che Nasreen \"chieda scusa e bruci i suoi libri e fogli.\""}
{"id": "1231878", "revid": "1521569", "url": "https://it.wikipedia.org/wiki?curid=1231878", "title": "Daman e Diu", "text": "Daman e Diu (gujarati: \u0aa6\u0aae\u0aa3 \u0a85\u0aa8\u0ac7 \u0aa6\u0abf\u0ab5, marathi: \u0926\u092e\u0923 \u0906\u0923\u093f \u0926\u0940\u0935, portoghese: Dam\u00e3o e Diu) \u00e8 stato un Territorio (\"Union Territory\") dell'India occidentale.\n\u00c8 un'ex colonia portoghese che dopo pi\u00f9 di 400 anni, in maniera definitiva solo nel 1961, \u00e8 entrata a pieno titolo nell'Unione Indiana, per altro senza il riconoscimento ufficiale del Portogallo, fino al 1974. Fino al 1987 Daman e Diu hanno formato un'unica unione territoriale insieme a Goa, altra ex colonia portoghese, che poi si \u00e8 staccata diventando uno stato dell'unione.\nGeografia fisica.\nL'unione territoriale consiste di due distinti territori, entrambi enclavi all'interno dello stato del Gujarat, cui corrispondono altrettanti distretti: il distretto di Daman (72\u00a0km\u00b2, capoluogo Daman) sul mare Arabico, a poca distanza dal confine col Maharashtra e vicino al territorio di Dadra e Nagar Haveli, e il distretto di Diu (40\u00a0km\u00b2, capoluogo Diu), sempre sul mare Arabico, a 200\u00a0km ad ovest, separata dal braccio di mare del golfo di Cambay.\nSi calcola che un 10% della popolazione di Daman parli ancora il portoghese che \u00e8 comunque destinato a soccombere come \u00e8 gi\u00e0 in pratica avvenuto a Diu."}
{"id": "1231882", "revid": "3689", "url": "https://it.wikipedia.org/wiki?curid=1231882", "title": "Taslima Nasrin", "text": ""}
{"id": "1231883", "revid": "287204", "url": "https://it.wikipedia.org/wiki?curid=1231883", "title": "Rally del Salento", "text": "Il Rally del Salento \u00e8 una competizione automobilistica che si svolge ogni anno nel mese di giugno, sulle strade della Provincia di Lecce.\nLa gara, organizzata dall'Automobile Club Lecce in collaborazione con altre istituzioni locali (Puglia, Provincia di Lecce, Comune di Lecce, ecc.), ha raggiunto nel 2012 la 46\u00aa edizione.\nLa competizione \u00e8 valevole per il Campionato Italiano Rally, per il Trofeo d\u00b4Italia Rally GT e dal 1993 anche per il campionato europeo rally, oltre che per altri campionati minori.\nNel 2012 entra nella categoria \"Trofeo Rally Asfalto\"\nLe prove speciali che si svolgono tra i tipici muretti a secco del Salento e i tornanti della zona costiera sono particolarmente suggestive e richiamano ogni anno migliaia di appassionati.\nNel 2012 la gara si \u00e8 tenuta nei giorni 22 e 23 giugno interessando la cittadina di Torre San Giovanni (il kartodromo Pista Salentina ha ospitato riordini, assistenze e prova spettacolo) e le tre p.s. da ripetere tre volte: Palombara, Torre Vado e Specchia. Vincitore l'equipaggio comasco RE-BARIANI su Citroen Xsara WRC.\nNel 2013 la gara non si \u00e8 disputata ma, grazie ad una deroga della competente federazione sportiva, la CSAI, ha mantenuto la validit\u00e0 per il Campionato Italiano Rally 2014.\nIl 30 e 31 maggio 2014 si svolger\u00e0 la 47\u00aa edizione del \"Rally del Salento\" valido per il nuovo Campionato Italiano WRC (che \"sostituisce\" il Trofeo Rally Asfalto) dedicato alle gare interamente su asfalto \"aperte\" alla partecipazione delle belle e performanti World Rally Car. Inoltre il rally salentino sar\u00e0 valido anche per la 5\u00aa Zona del TRN (Trofeo Rally Nazionale) con Coefficiente 2."}
{"id": "1231884", "revid": "110157", "url": "https://it.wikipedia.org/wiki?curid=1231884", "title": "Isioma Daniel", "text": "Nel 2002 fu costretta a lasciare il suo paese per rifugiarsi in Norvegia dopo che un suo commento su Maometto giudicato blasfemo provoc\u00f2 scontri di piazza che costarono oltre 200 vittime e lei stessa fu fatto oggetto di una fatw\u0101 che la condannava a morte.\nBiografia.\nIsioma (nome che in lingua Igbo significa \"buona fortuna\") \u00e8 nata in Nigeria nel 1981. Dopo gli studi primari e secondari in Nigeria, a 17 anni si trasfer\u00ec nel Regno Unito per studiare giornalismo e politica, diplomandosi all'et\u00e0 di 20 anni. Dopo aver lavorato gratuitamente per qualche tempo per alcune riviste londinesi, ritorn\u00f2 in Nigeria nel 2002.\nNell'agosto 2002 cominci\u00f2 a lavorare per il quotidiano \"This Day\" di Lagos ma, sottopagata, necessitava ancora del sostegno economico della famiglia per far fronte alle sue esigenze personali tanto che cominci\u00f2 a considerare l'ipotesi di abbandonare il giornalismo per cercare un'altra occupazione pi\u00f9 remunerativa. Il 15 novembre fu comunque incaricata di scrivere un commento per accompagnare un articolo sul concorso per Miss Mondo che si sarebbe tenuto proprio a Lagos nei giorni successivi.\nIl 16 novembre il suo articolo \u00e8 pubblicato. Tra l'altro, facendo riferimento a precedenti proteste della comunit\u00e0 musulmana sul concorso, riguardo alle concorrenti afferm\u00f2 che \"Maometto probabilmente avrebbe scelto una di loro come moglie\".\nLa reazione della comunit\u00e0 musulmana fu immediata e le proteste sfociarono ben presto in violenti scontri con i cristiani, soprattutto nello stato di Kaduna (facente parte della federazione nigeriana) dove l'anno prima si erano gi\u00e0 lamentati 2.000 morti durante altri scontri di piazza provocati dalla protesta dei cristiani verso l'introduzione della Sharia. Dopo diversi giorni di furiosi combattimenti si contarono oltre 200 vittime, pi\u00f9 di 1.000 i feriti ed 11.000 senzatetto.\nIsioma Daniel diede immediatamente le dimissioni assieme al redattore capo del giornale Simon Kolawole, che aveva chiesto anche formalmente scusa per l'articolo pubblicato. Con l'aggravarsi della situazione Daniel scapp\u00f2 a Cotonou in Benin ospite di amici di famiglia dove seppe della promulgazione di una Fatwa contro di lei per blasfemia.\nDel suo caso si interessarono immediatamente Amnesty International ed il \"Comitato per la protezione dei giornalisti\". Alla fine l'Alto commissariato per i rifugiati delle Nazioni Unite le fece avere un lasciapassare (era senza passaporto) per la Norvegia dove si \u00e8 trasferita il 31 dicembre del 2002, lavora e studia per conseguire un diploma in letteratura inglese.\nHa messo su il sito internet www.isioma.net alle persone nella sua stessa condizione.\nLa controversia.\nNell'articolo Daniel prendeva in esame gli argomenti a favore e contro il concorso e si chiedeva se l'economia del suo paese ne avrebbe beneficiato. Consider\u00f2 anche le motivazioni che avevano portato la gara proprio in Nigeria, considerando anche il dissenso espresso da molti musulmani che reputavano immorale ospitare le concorrenti che si mostravano per vanit\u00e0. A questo proposito scrisse:\nQuesto accostamento tra Maometto ed il concorso e la chiara allusione ai costumi sessuali del profeta infiamm\u00f2 gli animi dei musulmani ed il governo dello Stato settentrionale di Zamfara emise una \"fatwa\" che condannava a morte Daniel per blasfemia. \"Mamuda Aliyu Shinkafi\", il governatore dello Stato, si rivolse ai leader religiosi riuniti a Gusau, la capitale, dicendo: \"Come gi\u00e0 per Salman Rushdie, il sangue di Isioma Daniel pu\u00f2 essere versato\". In un successivo messaggio radiofonico conferm\u00f2 il giudizio affermando: \"\u00e8 un dovere per tutti musulmani, ovunque siano, di considerare l'uccisione dell'autrice come un dovere religioso\".\nSi ricorda, a questo proposito, che qualche mese prima proprio in Nigeria Amina Lawal era stata lapidata a morte per un'altra fatwa che la condannava per adulterio. Per questa ragione alcune delle partecipanti al concorso si erano ritirate per protesta.\nNonostante tutto il concorso continu\u00f2 fino a che la situazione non precipit\u00f2: tra le comunit\u00e0 musulmana e cristiana scoppiarono dei violentissimi scontri che in pochi giorni causarono oltre 200 vittime, pi\u00f9 di 1.000 i feriti ed 11.000 i senzatetto soprattutto nello stato di Kaduna (facente parte della federazione nigeriana) dove l'anno prima si erano gi\u00e0 lamentati 2.000 morti durante altri scontri di piazza provocati dalla protesta dei cristiani verso l'introduzione della Sharia.\nA questo punto le concorrenti scapparono ed il concorso continu\u00f2 a Londra mentre il primo ministro addossava all'articolo tutta la responsabilit\u00e0 degli scontri. Daniel rassegn\u00f2 le sue dimissioni dal giornale nascondendosi con l'aiuto dei genitori, il redattore Simon Kolawole fu arrestato mentre il capo redattore e direttore del giornale Nduka Obaigbena invi\u00f2 una delegazione a Zamfara per chiarire la questione.\nA novembre, con l'aiuto del padre, Daniel scapp\u00f2 a Cotonou nella vicina Benin da dove, grazie all'intervento di Amnesty International ed il \"Comitato per la protezione dei giornalisti\" prima e dell'Alto commissariato per i rifugiati delle Nazioni Unite poi, ottenne un lasciapassare (era senza passaporto) per la Norvegia dove si \u00e8 trasferita il 31 dicembre del 2002."}
{"id": "1231889", "revid": "1987129", "url": "https://it.wikipedia.org/wiki?curid=1231889", "title": "Crema bruciata", "text": "La crema bruciata \u00e8 una preparazione di pasticceria o di cucina e fa parte dei dolci tipici sardi. \u00c8 composta da pasta sfoglia e crema pasticcera e ricoperta di zucchero che viene fatto fiammeggiare appoggiandovi un ferro rovente. Viene commercializzata nella zona di Alghero della Sardegna nord-occidentale.\nPare sia molto simile al \"pastel de nata\" portoghese. Alcuni legami si hanno anche con la crema catalana, dato che Alghero \u00e8 una citt\u00e0 di cultura catalana."}
{"id": "1231892", "revid": "767487", "url": "https://it.wikipedia.org/wiki?curid=1231892", "title": "Io sono leggenda (film)", "text": "Io sono leggenda (\"I Am Legend\") \u00e8 un film del 2007 diretto da Francis Lawrence, basato sull'omonimo romanzo di Richard Matheson.\n\u00c8 il terzo film basato su questo libro, dopo \"L'ultimo uomo della Terra\" (1964) dei registi Sidney Salkow e Ubaldo Ragona e \"\" (\"The Omega Man\") di Boris Sagal.\nIl film \u00e8 uscito il 14 dicembre 2007 nelle sale americane e l'11 gennaio 2008 in quelle italiane.\nTrama.\n2012. Robert Neville sembra essere l'unico sopravvissuto ad una spaventosa pandemia iniziata 3 anni prima, generata dal virus del morbillo geneticamente modificato, originariamente concepito dalla dottoressa Alice Krippin per combattere il cancro. L'epidemia ha infettato quasi tutti gli esseri umani e gli animali domestici con risultati diversi: la stragrande maggioranza \u00e8 morta, mentre una piccola percentuale ha sub\u00ecto una degenerazione simile a quella provocata dalla rabbia, che li ha condotti allo stato di zombi che devono nascondersi dai raggi solari. Meno dell'1% della popolazione \u00e8 risultato immune agli effetti dell'epidemia, ma \u00e8 stato cacciato e ucciso dagli infetti.\nBrillante virologo militare, il dottor Neville si \u00e8 barricato nella sua casa di New York, costruendovi un laboratorio sotterraneo in cui conduce degli esperimenti su animali infetti per trovare una cura all'epidemia; solo di giorno pu\u00f2 aggirarsi per le strade in cerca di cibo e rifornimenti, dato che gli infetti rimangono nascosti nel buio all'interno degli edifici abbandonati, poich\u00e9 se si espongono alla luce solare il loro corpo brucia. La sua unica compagnia sono la cagna Sam e dei manichini coi quali parla; assalito dai ricordi della moglie e della figlia che sono morte 3 anni prima per un incidente in elicottero, passa ore a guardare DVD e programmi televisivi registrati, e attende che qualcuno risponda al suo continuo messaggio radio che invita ogni sopravvissuto a raggiungerlo al porto: ogni giorno Robert si presenta al luogo stabilito nel messaggio aspettando inutilmente qualcuno.\nUn giorno, mentre Robert e il suo cane cacciano un cervo per le strade, Sam si addentra in un edificio oscuro e decadente, dove probabilmente si nascondono umani infetti, e il suo padrone entra per cercarla, riuscendo a trovarla. I due, per\u00f2, vengono scoperti dagli infetti e scappano, buttandosi da una finestra dell'edificio. Robert, dato che una delle sue cure sperimentali era risultata efficace con una cavia, prepara una trappola davanti alla tana e riesce a catturare una femmina infetta, ma una volta nel laboratorio la cura porta la donna vicino alla morte.\nIl giorno dopo, durante il suo consueto giro della citt\u00e0, Robert trova uno dei suoi manichini in mezzo alla strada; avvicinatosi per controllare, cade in una trappola evidentemente preparata dagli infetti. La trappola fa sbattere la testa a Robert, facendogli perdere i sensi, e si risveglia mentre il sole sta tramontando; usando un coltello si libera ma involontariamente si ferisce con la lama. Mentre Robert cerca di strisciare alla macchina, un uomo infetto sguinzaglia tre cani infetti contro l'uomo e il suo cane, che feriscono gravemente e contagiano il pastore tedesco. Dopo aver ucciso i cani infetti con una pistola, Robert porta Sam al laboratorio e le inietta un antidoto sperimentale per salvarla, ma quando i sintomi iniziano a manifestarsi diventa aggressiva e il suo padrone \u00e8 suo malgrado costretto ad ucciderla. Il giorno dopo, rattristato dal dolore e ora veramente solo, Robert va a seppellire il corpo del suo cane. La notte stessa, ormai convinto di essere l'unico uomo rimasto sulla Terra, esce per uccidere il maggior numero di infetti, travolgendoli con la macchina.\nQuando Robert sta per essere sopraffatto dagli infetti e tutto sembra perduto, l'arrivo di una donna e di un bambino, Anna ed Ethan, sopravvissuti e immuni anch'essi, lo salva dall'assalto. I tre si ritirano nella casa di Robert, dove Anna gli spiega che Dio ha fatto in modo che lo salvasse e le ha detto di mettersi in viaggio per una colonia di sopravvissuti nel Vermont, spiegando che il virus non avrebbe resistito al freddo. Anna racconta a Robert la propria avventura, spiegandogli che, durante lo scoppio dell'epidemia, lei e un gruppo di altri uomini si trovavano a bordo di una nave ospedaliera della Croce Rossa al largo di San Paolo del Brasile, ma a causa degli approvvigionamenti a terra qualcuno contrasse il virus e lo diffuse all'interno della nave; lei e il bambino sono gli unici sopravvissuti.\nFra lei e Robert, che ha visto morire tutti coloro a cui teneva e non ha pi\u00f9 fede, scoppia un litigio, interrotto dall'assalto degli infetti guidati dal maschio infetto che aveva preparato la trappola. Il trio si rifugia nel laboratorio, dove Robert scopre che quella donna infetta a cui aveva somministrato il vaccino sta inaspettatamente guarendo. L\u2019uomo preleva dalla donna un campione di sangue e lo consegna ad Anna, affinch\u00e9 si possa ricavare un antidoto per curare la malattia e salvare l'umanit\u00e0. Per permettere a lei e a suo figlio di fuggire attraverso un cunicolo sotterraneo, Robert si sacrifica facendosi esplodere insieme agli infetti.\nAnna raggiunge la colonia di sopravvissuti nel Vermont: la cura ha dunque salvato il mondo e permesso all'umanit\u00e0 di ricominciare; la storia di Robert Neville, raccontata da Anna e documentata sulle registrazioni video dei suoi esperimenti, creer\u00e0 la sua leggenda.\nProduzione.\nL'idea originaria di riproporre per il grande schermo il romanzo di Matheson risale al 1995, quando la Warner Bros. ne acquist\u00f2 i diritti cinematografici con l'intenzione di farlo dirigere da Ridley Scott e di assegnare la parte di protagonista a Arnold Schwarzenegger, ma cos\u00ec non fu per problemi di budget troppo alto.\nLe riprese del film sono iniziate ufficialmente il 23 settembre 2006: si sono svolte per la maggior parte a New York e dintorni mentre alcune scene sono state effettuate in New Jersey e in generale si sono concluse il 31 marzo 2007. Il budget per la realizzazione del film \u00e8 stato di circa 150.000.000 $.\nCameo.\n\u00c8 presente un cameo dell'attrice inglese Emma Thompson nel ruolo della dottoressa Alice Krippin (non accreditato), che all'inizio del film viene intervistata in TV a proposito del vaccino nella cura del cancro tramutatosi poi nel devastante virus, denominato appunto Morbo di Krippin.\nFinale alternativo.\nDopo pochi mesi dall'uscita cinematografica, su Internet ha iniziato a circolare un video relativo a una versione alternativa del finale, forse sostituito con il finale presente nell'edizione cinematografica nelle ultime fasi della post-produzione.\nLa trama \u00e8 molto diversa: al posto di farsi esplodere con gli infetti, Neville si salva. Il capo degli infetti disegna con le mani una farfalla sul vetro e subito dopo Neville vede sul collo della donna infetta sottoposta alla cura sperimentale la farfalla tatuata (e non su quello della ragazza). Cos\u00ec rimuove l'ago del vaccino alla donna in cura, facendola tornare infetta e riconsegnandola al capo dei mostri, che aveva interrotto l'attacco. Il capo riprende con s\u00e9 la donna abbracciandola e baciandola, dimostrando che anche le persone infette, al contrario di quanto credeva Neville fino a quel momento, avevano sviluppato una loro struttura sociale e potevano provare sentimenti. Neville viene quindi lasciato vivo dagli esseri che se ne vanno e, nella scena successiva ambientata in pieno giorno, si allontana da New York con la ragazza e il bambino sul suo fuoristrada. Non viene mostrato il loro arrivo nella comunit\u00e0 dei sopravvissuti, sulla cui reale esistenza il personaggio di Neville aveva precedentemente posto dei dubbi, che con questo finale potrebbero rivelarsi motivati.\nIn questo finale alternativo si vedono inoltre alcune scene presenti nel trailer, ma assenti nel film distribuito nelle sale. Questo finale, insieme ad altro materiale inedito, \u00e8 stato inserito nell'edizione DVD.\nAccoglienza.\nIncassi.\n\"Io sono leggenda\" ha incassato 77.211.321 $ nel suo weekend di apertura in 3.606 cinema statunitensi, con una media di 21.412 $ per sala, piazzandosi in testa alla classifica degli incassi del weekend 14-16 dicembre 2007. Esso risulta inoltre il pi\u00f9 alto incasso d'apertura di tutto il mese di dicembre. Il film ha incassato 21.020.300 $ in Italia e 585.349.010 $ globalmente.\nCritica.\nSul sito web Rotten Tomatoes, il film detiene un indice di approvazione del 68% in base alle 215 in esso aggregate, con un punteggio base del 6.33/10. Stando al consenso critico, \"\"Io sono leggenda\" supera gli effetti speciali discutibili e riesce grandemente a sfruttare la notevole prestazione da attore di Will Smith.\" Su Metacritic, il film detiene un voto di 65 su 100, in base alle 37 recensioni ivi presenti, indicando un'accoglienza \"generalmente favorevole\".\nRiconoscimenti.\nDopo aver ottenuto un notevole successo economico, ha ricevuto una buona accoglienza in numerose premiazioni cinematografiche:\nPossibile prequel/sequel.\n\"I Am Legend: Awakening\" era il titolo di lavorazione di un progetto prequel con uscita prevista nel 2011. Dalle notizie riferite dai media alla regia sarebbe stato riconfermato Lawrence, con una sceneggiatura di D.B. Weiss e il protagonista Will Smith avrebbe ripreso la parte di Neville. La trama, ambientata a NYC e Washington DC, avrebbe narrato gli avvenimenti di poco antecedenti all'espansione della pandemia e del ruolo chiave avuto da Neville al riguardo. Durante un'intervista a MTV, il regista Francis Lawrence ha confermato che il progetto era stato definitivamente abbandonato.\nIl 17 febbraio 2012 era stata ufficializzata la notizia di un accordo tra la Warner Bros., la Overbrook Entertainment di Will Smith e lo sceneggiatore Akiva Goldsman per un secondo capitolo del film, senza specificare se si trattava di un sequel o un prequel, ambientato cio\u00e8 prima o dopo delle vicende narrate nel primo capitolo."}
{"id": "1231895", "revid": "256896", "url": "https://it.wikipedia.org/wiki?curid=1231895", "title": "Alto commissariato per i rifugiati", "text": ""}
{"id": "1231903", "revid": "287204", "url": "https://it.wikipedia.org/wiki?curid=1231903", "title": "XXXII America's Cup", "text": ""}
{"id": "1231906", "revid": "186518", "url": "https://it.wikipedia.org/wiki?curid=1231906", "title": "Pitta leccese", "text": ""}
{"id": "1231908", "revid": "186518", "url": "https://it.wikipedia.org/wiki?curid=1231908", "title": "Focaccia di patate", "text": ""}
{"id": "1231909", "revid": "73936", "url": "https://it.wikipedia.org/wiki?curid=1231909", "title": "Surgelati", "text": ""}
{"id": "1231911", "revid": "1522738", "url": "https://it.wikipedia.org/wiki?curid=1231911", "title": "Grotta Diglett", "text": ""}
{"id": "1231914", "revid": "93556", "url": "https://it.wikipedia.org/wiki?curid=1231914", "title": "Cavo Redefossi", "text": "Il Cavo Redefossi (\"Redefoss\" o \"Cavon\" in lingua lombarda) \u00e8 un canale artificiale che nasce a Milano in zona Porta Nuova all'altezza del ponte delle Gabelle dalle acque del Naviglio della Martesana, tramite il manufatto idraulico detto Partitore della Martesana, e sfocia nel Lambro a Melegnano. \nIl letto del Cavo Redefossi ricalca nella parte finale l'antico alveo naturale del Seveso prima della modifica del suo percorso, che \u00e8 stata opera degli antichi Romani.\nStoria.\nLe origini.\nLa storia del Redefossi \u00e8 strettemente legata a quella del Seveso e del naviglio della Martesana di cui oggi convoglia le acque per sfociare poi nel Lambro a Melegnano. \nIn origine il Seveso giungeva nel centro storico di Milano da nord est seguendo la moderna via dei Giardini per poi piegare a sud est seguendo le moderne via Monte Napoleone, piazza San Babila (e piegando decisamente verso ovest) corso Europa e via Larga fino all'altezza della futura Porta Romana medievale. \nDa qui l'antico alveo naturale del Seveso piegava verso sud est per percorrere, lungo i moderni corso di Porta Romana e corso Lodi, il suo alveo naturale lungo il moderno \"canale di Porta Romana\" (conosciuto anche con il nome di \"canale Vittadini\"), che \u00e8 stato in seguito interrato. Quest'ultimo intercettava poi il Cavo Redefossi all'altezza delle future mura spagnole di Milano: da questo punto in poi il Seveso percorreva il suo alveo naturale lungo il moderno Cavo Redefossi fino alla sua foce nel Lambro a Melegnano. \nGeneralmente si data la costruzione del moderno Cavo Redefossi tra il 1783 ed il 1786, quando il governo austriaco di Milano ne oper\u00f2 una nuova inalveazione per evitare le frequenti esondazioni causate dalle piene del Seveso che interessavano Porta Romana, Porta Vittoria e Porta Lodovica. In realt\u00e0, la storia del \"Re de' fossi\" o \"Redefosso\", come lo troviamo descritto nella cartografia milanese, \u00e8 pi\u00f9 antica. Il Seveso ebbe ai tempi degli antichi Romani due deviazioni (l'una in epoca repubblicana, l'altra inet\u00e0 imperiale) verso la citt\u00e0 ma il suo antico alveo naturale a oriente di questa rest\u00f2 attivo proprio per accoglierne le piene.\nI secoli successivi.\nLa situazione cambi\u00f2 con la costruzione del Naviglio della Martesana. Il canale fu completato, e reso navigabile fino alla \"Cassina de' Pomm\", nel 1471: sfogava le acque in eccesso provenienti dall'Adda in parte nel Lambro, che attraversava poco a monte, e in parte nel Seveso (nel quale il naviglio ancora incompleto terminava), che vide fortemente aumentata la sua portata.\nQuando nel 1496 fu completato il tratto dalla \"Cassina de' Pomm\" al ponte delle Gabelle, il Seveso e il Naviglio della Martesana si incrociarono. Il Seveso venne incanalato, forse nel tratto iniziale del suo antico alveo naturale, dando origine alla roggia Gerenzana, ma il carico idrico su Milano in caso di concomitanti piene del Seveso e dell'Adda era diventato eccessivo e quindi si avvert\u00ec l'esigenza di creare un canale scolmatore che potesse scaricarle prima che entrassero attraverso la conca dell'Incoronata nel Naviglio di San Marco, recapitandole direttamente nella Cerchia dei Navigli pi\u00f9 a valle. \nIl nuovo canale avente la funzione di scolmatore che costeggiava le mura spagnole di Milano per poi seguire l'antico alveo del Seveso dopo l'incrocio tra il moderno corso Lodi e le mura venne chiamato Redefosso, probabilmente dalla contrazione di \"retrofossum\", che troviamo in documenti antichi a indicarne la posizione arretrata rispetto alle mura spagnole di Porta Nuova. \nCon la costruzione delle mura spagnole, fu naturale che il Redefossi le contornasse dal ponte delle Gabelle fino a confluire nella Vettabbia, a quel punto gi\u00e0 uscita dalla Cerchia dei Navigli, nei pressi di Porta Lodovica. Ma la portata aggiunta alla Vettabbia non trov\u00f2 sufficiente sfogo nell'irrigazione dei terreni circostanti e le esondazioni furono via via pi\u00f9 numerose colpendo sia la citt\u00e0, da Porta Tosa fino a Porta Lodovica, sia le campagne pi\u00f9 a sud con effetti catastrofici. A causa di questa situazione, si instaur\u00f2 una lunga polemica tra chi considerava come soluzione del problema un minore afflusso d'acqua verso la citt\u00e0 e chi pensava che un migliore deflusso a valle avrebbe risolto il problema. \nGi\u00e0 nel 1708 il governo austriaco aveva provveduto a una risistemazione dell'antico alveo naturale del cavo Redefossi, tra Porta Nuova e Porta Lodovica, senza ricavarne alcun reale beneficio: dopo la met\u00e0 del secolo la polemica infuriava ancora coinvolgendo sulle opposte tesi ingegneri e idraulici come Giovanni Antonio Lecchi e Dionigi Maria Ferrari, architetto camerale. \nA offrire la soluzione sar\u00e0 l'ingegnere Pietro Parea, ingaggiato da un gruppo di \"Utenti della Vettabbia\" che progetter\u00e0 il prolungamento del Cavo Redefossi fino quasi a Melegnano seguendo per intero l'antico corso del Seveso e spostando quindi la sua foce dalla Vettabbia al Lambro: il costo dell'opera fu assai elevato (un milione di lire milanesi), ma il governo austriaco rispose che la cifra sarebbe stata inferiore a quella sborsata per una delle ricorrenti esondazioni. Cos\u00ec approfondite le indagini tecniche, i lavori iniziarono nel 1783 e furono terminati nel giro di tre anni. Questo percorso \u00e8 giunto fino noi, visto che nei secoli non ci state modifiche al tracciato dell'alveo.\nIl percorso lungo le mura spagnole di Milano fu tombinato negli anni trenta, contemporaneamente alla copertura della Cerchia dei Navigli.\nL'epoca moderna.\nI problemi si ripresentarono per\u00f2 nel XX secolo, soprattutto nel secondo dopoguerra e negli anni sessanta: il cavo Redefossi era diventato uno dei collettori del sistema fognario di Milano e lungo la via Emilia, accanto alla quale il Cavo Redefossi scorreva tra Rogoredo, San Donato e San Giuliano, era soggetta alle sue esalazioni, che era causate dalle sue acque, che erano paragonabili, per il carico organico, a un collettore di fogna. Inoltre il Cavo Redefossi, dava spesso problemi di allagamenti. \nLe prime opere furono indirizzate al miglioramento della circolazione stradale e a scopi ambientali: la \"luce\" del canale inalveato e poi coperto era infatti troppo ridotta per un sicuro contenimento delle periodiche piene. Nel tratto milanese e a San Donato nord, i problemi delle esondazioni si erano via via normalizzati anche per i continui interventi di razionalizzazione dello svincolo dell'Autostrada del sole, e per il resto dell'attraversamento di San Donato, la presenza dell'Eni aveva spinto verso soluzioni definitive del problema.\nPer l'attraversamento di San Giuliano ci si trov\u00f2 a dovere affrontare anche la risistemazione di un deviatore, costruito nel 1970 ma rivelatosi insufficiente, sia per consentire l'effettuazione dei lavori in regime di asciutta, sia per allontanare il rischio esondazioni: cos\u00ec, a partire dal confine con San Donato, \u00e8 stato ristrutturato un \"deviatore Redefossi\" che raggiunge direttamente il Lambro alla frazione Carpianello, ma i lavori non hanno raggiunto pienamente lo scopo prefissato: esso consente, infatti, ancora il trasferimento soltanto delle portate ordinarie, per cui ad ogni grave allerta meteo il \"surplus\" idrico viene reindirizzato sul vecchio percorso, creando problemi. \nDopo l'entrata in funzione del sistema depurativo di Milano, la qualit\u00e0 delle acque \u00e8 migliorata, ma sono emersi vari allacciamenti fognari provenienti da frazioni e comuni con i valori del carico inquinante che sono entrati nei limiti soltanto nel 2010. In compenso, il regime di asciutta, che non \u00e8 mai assoluto, crea pozze stagnanti o con ricambio lentissimo in cui si accumulano liquami e immondizie che favoriscono la proliferazione dei ratti e lo sviluppo di miasmi.\nIdrografia.\nL'incile del Cavo Redefossi \u00e8 sotto l'incrocio tra i Bastioni di Porta Volta e via Melchiorre Gioia dal Naviglio della Martesana, dopo che quest'ultimo ha raccolto le acque del Seveso all'altezza di via Carissimi, e raggiunge poi il ponte delle Gabelle verso San Marco. Il manufatto idraulico, un tempo a cielo aperto ed ora anch'esso tombato, si chiama Partitore della Martesana. \nIl corso d'acqua formatosi assume il nome di Cavo Redefossi e prende il percorso scavato durante la dominazione austriaca lungo le ex-mura spagnole e sotto i viali dei bastioni raggiungendo Porta Romana dove piega a sinistra verso corso Lodi: da qui raggiunge poi piazzale Corvetto e la via Emilia passando per Rogoredo. Sempre coperto, il Redefossi attraversa quindi San Donato Milanese, e da San Giuliano Milanese, dove raccoglie le acque della Vettabbia, prosegue il suo percorso sfociando poi nel Lambro a Melegnano. \nIl percorso storico \u00e8 rettilineo seguendo la direttrice della via Emilia fino alla frazione Rampina di Melegnano, dove la Vettabbia attraversa la via Emilia e il Redefossi ha il suo \"naturale\" sbocco."}
{"id": "1231921", "revid": "21079", "url": "https://it.wikipedia.org/wiki?curid=1231921", "title": "Trasformazione di Moebius", "text": ""}
{"id": "1231923", "revid": "74801", "url": "https://it.wikipedia.org/wiki?curid=1231923", "title": "Bel Air (California)", "text": "Bel Air o Bel Air Estates \u00e8 un distretto nella zona Westside della citt\u00e0 di Los Angeles, in California.\nFondata nel 1923, \u00e8 sede del The Hannah Carter Japanese Garden e della American Jewish University.\nStoria.\nIl distretto venne fondato nel 1923 da Alphonzo Bell. Bell possedeva propriet\u00e0 agricole a Santa Fe Springs, California, dove fu scoperto il petrolio. Ha comprato un grande ranch con una casa su quello che ora \u00e8 Bel Air Road. Ha suddiviso e sviluppato la propriet\u00e0 con grandi lotti residenziali, con lavori sul piano generale guidato dall'architetto paesaggista Mark Daniels. Ha anche costruito il Bel-Air Beach Club a Santa Monica e il Bel-Air Country Club. Sua moglie ha scelto nomi italiani per le strade. Fond\u00f2 anche il Bel-Air Garden Club nel 1931.\nInsieme a Beverly Hills e Holmby Hills, Bel Air forma il Platinum Triangle di Los Angeles.\nGeografia.\nIl distretto \u00e8 compreso tra Mulholland Drive a nord che lo divide da Sherman Oaks, da North Beverly Glen Boulevardche lo divide da Beverly Glen, a sud da Sunset Boulevard che lo divide da Westwood e Holmby Hills, mentre a ovest l'Interstate 405 lo divide da Mandeville Canyon. Nel distretto sono compresi i due laghi artificiali Stone Canyon (il pi\u00f9 grande) e il lago superiore di Stone Canyon.\nAl censimento del 2000 vivevano persone, il quartiere conta l'86,24% di bianchi, il 6,84% di asiatici, il 4,65% di ispanici, l'1,93% di afroamericani, lo 0,06% di nativi americani, l'1,34% di altre etnie e il 3,59% di due o pi\u00f9 etnie. Rappresenta uno dei quartieri pi\u00f9 costosi ed eleganti dell'intera citt\u00e0. \nIn questo distretto \u00e8 stata ambientata la sit-com americana \"Willy, il principe di Bel-Air\", e sono morti Leonard Nimoy, conosciuto come l'attore che ha interpretato Spock in \"Star Trek\", Alfred Hitchcock, regista di fama mondiale e Truman Capote, tra i pi\u00f9 grandi romanzieri del XXI\u00b0 secolo.\nIstruzione.\nScuole private.\nLe scuole private nell'area di Bel Air sono:"}
{"id": "1231929", "revid": "35804", "url": "https://it.wikipedia.org/wiki?curid=1231929", "title": "Stanic-Villaggio del Lavoratore (Quartiere di Bari)", "text": ""}
{"id": "1231930", "revid": "339392", "url": "https://it.wikipedia.org/wiki?curid=1231930", "title": "Carbonara-Santa Rita (Quartiere di Bari)", "text": ""}
{"id": "1231932", "revid": "14691", "url": "https://it.wikipedia.org/wiki?curid=1231932", "title": "Ceglie del Campo (Quartiere di Bari)", "text": ""}
{"id": "1231954", "revid": "483097", "url": "https://it.wikipedia.org/wiki?curid=1231954", "title": "Poggiofranco (Quartiere di Bari)", "text": ""}
{"id": "1231962", "revid": "599013", "url": "https://it.wikipedia.org/wiki?curid=1231962", "title": "Michael Rupp", "text": "Carriera.\nNel corso della propria carriera ha vinto la Stanley Cup nel 2003 con i New Jersey Devils.\nNell'estate del 2011 lascia Pittsburgh dopo due anni per firmare un contratto triennale con i New York Rangers del valore di 4,5 milioni di dollari."}
{"id": "1231964", "revid": "287204", "url": "https://it.wikipedia.org/wiki?curid=1231964", "title": "Sergej Brylin", "text": "Carriera.\nIn Nordamerica ha giocato per i New Jersey Devils vincendo la Stanley Cup 3 volte nel 1995, 2000 e 2003. Insieme al canadese Brodeur \u00e8 l'unico ad avere vinto tale Coppa tre volte con i Devils."}
{"id": "1231966", "revid": "401052", "url": "https://it.wikipedia.org/wiki?curid=1231966", "title": "Werder (Havel)", "text": "Werder (Havel) \u00e8 una citt\u00e0 di abitanti del Brandeburgo, in Germania.\n\u00c8 il centro maggiore, ma non il capoluogo, del circondario di Potsdam-Mittelmark.\nStoria.\nIl 31 dicembre 2001 vennero aggregati alla citt\u00e0 di Werder (Havel) i comuni di Glindow, Kemnitz e Ph\u00f6ben.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nAppartengono alla citt\u00e0 di Werder (Havel) le frazioni (\"Ortsteil\") di Bliesendorf, Derwitz, Glindow, Kemnitz, Petzow, Ph\u00f6ben, Pl\u00f6tzin e T\u00f6plitz.\nAmministrazione.\nGemellaggi.\nWerder \u00e8 gemellata con:"}
{"id": "1231968", "revid": "124663780", "url": "https://it.wikipedia.org/wiki?curid=1231968", "title": "Rick Nowels", "text": "Ha conosciuto la popolarit\u00e0 con gli album multimilionari \"Heaven on Earth\" e \"Runaway Horses\" della cantante californiana Belinda Carlisle, di cui \u00e8 stato per parecchi anni anche l'alter ego artistico.\nFinita nel 1992 l'esperienza con l'ex leader delle Go-Go's, negli successivi ha composto alcuni dei grandi successi da classifica per Stevie Nicks, Madonna, Darren Hayes, Kim Wilde, Dido, Sonique, Ronan Keating, Sandra Cretu, Eros Ramazzotti, New Radicals, k.d. lang, Melanie C, Geri Halliwell, All Saints, Craig David, Lana Del Rey, Marina and the Diamonds, Nelly Furtado, Laura Pausini, Santana, Sabrina Salerno e molti altri.\nDalla met\u00e0 degli anni '90 Nowels ha frequentemente collaborato nelle sue composizioni con Billy Steinberg e l'ex leader dei New Radicals Gregg Alexander, con cui aveva co-scritto \"You Get What You Give\".\n\u00c8 sposato con la cantante e compositrice Maria Vidal, anche lei autrice di alcune famose canzoni di Belinda Carlisle quali \"Summer Rain\" e \"California\"."}
{"id": "1231974", "revid": "767487", "url": "https://it.wikipedia.org/wiki?curid=1231974", "title": "Travis Zajac", "text": "Gioca nel ruolo di centro per i New Jersey Devils, squadra della National Hockey League. Ha tre fratelli, di nome Darcy, Kelly e Nolan, tutti giocatori di hockey; i primi due giocano per gli Albany Devils, la squadra satellite dei New Jersey Devils.\nCarriera.\nScelto in NHL nel 2004, si un\u00ec ai New Jersey Devils, che lo assegnarono inizialmente agli affiliati degli Albany River Rats. Riesce poi ad esordire in prima squadra il 6 ottobre 2006 in una partita vinta 4-0 con i Carolina Hurricanes. La sera dopo realizz\u00f2 il suo primo gol in carriera, al portiere Marty Turco dei Dallas Stars, poi vincitori per 3-1. Il 19 aprile 2009 mise a segno la sua prima rete nei playoff, portando agli overtime i Devils nei confronti degli Hurricanes; quella partita termin\u00f2 3-2 in favore della sua squadra, ma fu poi la franchigia di Raleigh a vincere la serie. La sua stagione da \"rookie\" termin\u00f2 con 91 partite, 18 gol e 29 assist totali, e firm\u00f2 un rinnovo contrattuale di quattro anni a 15,55 milioni di dollari. Le sue prestazioni migliorarono notevolmente nei campionati successivi, con un picco nella stagione 2009-2010, in cui realizz\u00f2 26 gol e 43 assist in 87 gare totali. Il 17 marzo 2011, Zajac stabil\u00ec il record di gare consecutive giocate con i Devils, scendendo in campo per la sua 389\u00aa gara di fila contro gli Ottawa Senators, superando il precedente record di Ken Daneyko. La striscia si interruppe a quota 401, il 10 aprile dello stesso anno. Nella stagione 2011-2012 ha giocato poco in \"regular season\" per via di un infortunio (solamente 15 apparizioni), ma \u00e8 poi sceso in campo in tutte le 24 gare dei playoff, in cui i Devils sono arrivati in finale, dove sono stati sconfitti per 4-2 in serie dai Los Angeles Kings; nel post-season, aveva realizzato 7 gol e 7 assist.\nIl 16 gennaio 2013, poco dopo la riapertura dell'NHL a seguito del lock-out, ha firmato un nuovo contratto con i Devils, della durata 8 anni per 46 milioni di dollari."}
{"id": "1231977", "revid": "287204", "url": "https://it.wikipedia.org/wiki?curid=1231977", "title": "Jay Pandolfo", "text": " Per la maggior parte della propria carriera ha giocato per i New Jersey Devils, squadra della National Hockey League con cui ha vinto la Stanley Cup per due volte.\nCarriera.\nPandolfo fu scelto dai New Jersey Devils in 32\u00aa posizione assoluta nel 1993 dopo la sua prima stagione trascorsa presso la Boston University. Pandolfo avrebbe giocato l\u00ec anche per le tre successive stagioni, collezionando 133 presenze con 78 reti e 89 assist per un totale di 167 punti. Nella sua ultima stagione guid\u00f2 la Hockey East per reti realizzate con 38 gol, conquistando il titolo di giocatore dell'anno della lega.\nTerminata l'avventura universitaria Pandolfo entr\u00f2 nell'organizzazione dei Devils, disputando le prime due stagioni soprattutto presso la formazione affiliata in American Hocke League degli Albany River Rats, totalizzando 53 punti in 71 presenze. Disput\u00f2 la sua prima annata intera a New Jersey nella stagione 1998-99, con 14 gol e 27 punti in 70 gare. Pandolfo vinse due Stanley Cup a New Jersey, nel 2000 e nel 2003. La miglior prestazione nei playoff arriv\u00f2 nel 2003, quando fu autore di 6 reti e altrettanti assist in 24 partite. Nel corso della stagione 2004-05 sospesa per il lockout dapprima Pandolfo fu assistente allenatore per il liceo di Burlington, successivamente si trasfer\u00ec in Austria per giocare con l'EC Salzburg.\nPandolfo al termine della stagione 2006-07 fu scelto fra i finalisti per la conquista del Frank J. Selke Trophy, premio riservato all'attaccante con le migliori doti difensive. Per le stagioni 2006-2007 and 2007-2008 fu inoltre scelto come capitano alternativo dei Devils. Pandolfo il 31 ottobre 2007 fu autore del primo hat trick nella sta carriera NHL nel successo per 6-1 contro i Tampa Bay Lightning, il primo ad essere stato realizzato nella nuova pista del Prudential Center.\nIl 30 novembre 2007 Pandolfo interruppe a 307 la striscia di presenze consecutive con la maglia dei Devils a causa di un infortunio al bacino patito nell'incontro precedente. Fino a quel momento era la quarta striscia pi\u00f9 lunga della storia della franchigia, allora detenuta da Travis Zajac con 389 presenze consecutive. Il 30 giugno 2010 i Devils svincolarono Pandolfo inserendolo nella lista dei giocatori waivers, dopo aver disputato 950 partite in 13 stagioni. Nel mese di novembre accett\u00f2 un contratto in AHL con gli Springfield Falcons.\nIl 3 settembre 2011 Pandolfo accett\u00f2 l'invito di disputare un training camp con i New York Islanders. Un mese dopo ufficializz\u00f2 il suo ritorno in NHL per una stagione con gli Islanders. Il 17 novembre Pandolfo segn\u00f2 la sua centesima rete in NHL durante una partita contro i Montr\u00e9al Canadiens. Dopo alcuni mesi di inattivit\u00e0 a causa del lockout nel gennaio del 2013 si un\u00ec al training camp dei Boston Bruins in vesti non ufficiali, per poi essere messo sotto contratto il mese successivo; esord\u00ec nell'incontro con i Winnipeg Jets. Nel dicembre del 2013 annunci\u00f2 il proprio ritiro definitivo dall'attivit\u00e0 agonistica.\nConclusa la carriera da giocatore Pandolfo entr\u00f2 a far parte dello staff dei Boston Bruins ricoprendo diversi incarichi; nel maggio del 2016 venne scelto come uno dei nuovi vice allenatori di Claude Julien."}
{"id": "1231980", "revid": "1543377", "url": "https://it.wikipedia.org/wiki?curid=1231980", "title": "Rod Pelley", "text": "Carriera.\nDopo aver militato nella lega giovanile della Columbia Britannica, la BCHL, Pelley si trasfer\u00ec negli Stati Uniti per militare in NCAA presso l'Ohio State University, squadra con cui totalizz\u00f2 88 punti in 165 presenze fra il 2002 ed il 2006.\nSenza essere stato scelto al draft da alcuna squadra della NHL Pelley sottoscrisse un contratto biennale da free agent con l'organizzazione dei New Jersey Devils, disputando le prime stagioni soprattutto con la formazione affiliata in American Hockey League dei Lowell Devils. La sua prima rete in NHL giunse l'8 novembre 2007 contro Martin Biron, portiere dei Philadelphia Flyers.\nNel 2010, divenuto nuovamente un giocatore svincolato, vide rinnovato il proprio contratto con i Devils, disputando la successiva stagione interamente in National Hockey League.\nNel corso della stagione 2011-2012 Pelley, insieme a Mark Fraser e una scelta al settimo giro, fu ceduto dai Devils agli Anaheim Ducks in cambio di Kurtis Foster e di Timo Pielmeier. Il 23 novembre 2012 firm\u00f2 un contratto di try-out con la franchigia dell'American Hockey League dei Norfolk Admirals, formazione affiliata ai Ducks.\nNell'estate del 2013 da free agent fece ritorno nell'organizzazione dei Devils con la formazione affiliata degli Albany Devils."}
{"id": "1231981", "revid": "228587", "url": "https://it.wikipedia.org/wiki?curid=1231981", "title": "David Clarkson", "text": "Gioca per i Vegas Golden Knights nella National Hockey League nel ruolo di ala.\nCarriera.\nDopo una carriera di successo nelle serie minori (che vede il suo apice con la vittoria della Memorial Cup del 2003 con i Kitchener Rangers della OHL), nell'agosto 2005 viene assunto, senza essere passato per il draft, dai New Jersey Devils, approdando in NHL. Per due stagioni gioca nelle squadre-satellite della formazione, gli Albany River Rats ed i Lowell Devils, sempre in AHL. Il 15 marzo 2007 debutt\u00f2 con la prima squadra in casa dei Carolina Hurricanes. Nella partita successiva, sempre contro la squadra di Raleigh, realizz\u00f2 il suo primo gol ed il suo primo assist in NHL, anche se i Devils persero per 7-2. Continu\u00f2 a giocare per la squadra del New Jersey, arrivando anche a giocare tre partite di playoff.\nNella stagione 2007-2008 risult\u00f2 settimo per minuti spesi fuori dal campo per penalit\u00e0 (183), ma il suo stile di gioco aggressivo, unito alla sua precisione negli interventi e alla sua velocit\u00e0, lo resero molto amato tra i tifosi della squadra. Fu praticamente titolare, giocando 81 partite e segnando 9 gol e 13 assist, inoltre il 27 gennaio 2008 partecip\u00f2 agli YoungStar Games degli All-Star Game 2008, realizzando un gol e 2 assist. Nella stagione successiva i Devils riassunsero Brendan Shanahan, ma Clarkson mantenne il posto da titolare, mentre in quella seguente gioc\u00f2 solo 46 gare (pur realizzando 11 gol e 13 assist) a causa di un infortunio. Riconfermatosi titolare nei campionati successivi, nella stagione 2011-2012 i Devils arrivarono in finale di Stanley Cup, ma persero con i Los Angeles Kings, pur vincendo il titolo di Conference.\nNel lock-out della stagione 2012-2013, Clarkson gioc\u00f2 per gli austriaci del Red Bull Salisburgo. In gennaio, con la riapertura del campionato, \u00e8 tornato ai Devils, che non hanno raggiunto i playoff; nonostante ci\u00f2, \u00e8 risultato il miglior marcatore della squadra con 15 gol. Nell'estate del 2013 si trasfer\u00ec ai Toronto Maple Leafs con un contratto valido fino al 2020."}
{"id": "1231983", "revid": "2143985", "url": "https://it.wikipedia.org/wiki?curid=1231983", "title": "Dallas Stars", "text": "I Dallas Stars sono una squadra di hockey su ghiaccio della National Hockey League con sede nel metroplex di Dallas-Fort Worth.\nGli Stars vinsero la loro prima Stanley Cup nel 1999 e vinsero 5 volte di fila la Pacific Division dal 1994 al 1999"}
{"id": "1231985", "revid": "599013", "url": "https://it.wikipedia.org/wiki?curid=1231985", "title": "Mehring", "text": ""}
{"id": "1231986", "revid": "287204", "url": "https://it.wikipedia.org/wiki?curid=1231986", "title": "Merkendorf (disambigua)", "text": ""}
{"id": "1231989", "revid": "50374132", "url": "https://it.wikipedia.org/wiki?curid=1231989", "title": "Via Romea", "text": ""}
{"id": "1232001", "revid": "1494169", "url": "https://it.wikipedia.org/wiki?curid=1232001", "title": "Mettenheim", "text": ""}
{"id": "1232010", "revid": "149485", "url": "https://it.wikipedia.org/wiki?curid=1232010", "title": "Vangelo di Giacomo", "text": ""}
{"id": "1232011", "revid": "767487", "url": "https://it.wikipedia.org/wiki?curid=1232011", "title": "If You Can't Stand the Heat", "text": "If You Can't Stand The Heat \u00e8 l'undicesimo album in studio del gruppo musicale rock britannico Status Quo, pubblicato per la prima volta il 27 ottobre 1978.\nIl disco.\nGli Status Quo portano avanti la fase di sperimentazione sonora aperta col precedente album \"Rockin' All Over the World\" e contaminano ulteriormente il loro rock col ricorso a sintetizzatori, strumenti a fiato e influenze disco.\nIl prodotto ha il grande merito di consentire al gruppo di superare indenne la tempesta musicale scatenata dal neonato movimento punk ed ottiene anche un grande successo commerciale piazzandosi al terzo posto delle classifiche inglesi, ma scontenta la base storica dei seguaci della band, ancora legatissimi alle ruvide sonorit\u00e0 hard degli album precedenti.\nDall'album vengono estratti e pubblicati come singoli la iniziale \"Again and Again\" (n. 13 UK), di fatto la sola traccia veramente hard dell'intero lavoro, e \"Accident Prone\" (n. 36 UK), brano connotato da evidenti contaminazioni disco.\nNote:\nTracce.\nLato A\nLato B\nTracce bonus dell'edizione CD 2005\nDeluxe Edition 2016.\nIl 25 marzo 2016, viene pubblicata la \"deluxe edition\" dell'album contenente 2 CD.\nNel primo disco viene riprodotto fedelmente l'album del 1978, con il sound completamente restaurato e rimasterizzato.\nIl secondo CD contiene la \"single version\" del brano \"Accident Prone\" e numerosi demo.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1978, in versione restaurata e rimasterizzata.\nCD 2\nInclude la \"single version\" del brano \"Accident Prone\" e i demo di numerosi brani, molti dei quali non inseriti nell'album: \"One by One\", inciso in versione definitiva solo nel 2007 per l'album \"In Search of the Fourth Chord\"; \"No Time Left to Cry\", mai inciso in versione definitiva; \"Keep Me Guessing\", registrato nel 1986 quale \"lato B\" del singolo \"Rollin' Home\"; \"Late Last Night\", registrato nel 1986 quale \"lato B\" del singolo \"In the Amry Now\"; \"Invitation\", inciso nel 1986 per l'album \"In the Amry Now\"."}
{"id": "1232016", "revid": "436907", "url": "https://it.wikipedia.org/wiki?curid=1232016", "title": "Whatever You Want (album Status Quo)", "text": "Whatever You Want \u00e8 il dodicesimo album in studio del gruppo musicale rock britannico Status Quo, pubblicato per la prima volta il 12 ottobre 1979.\nIl disco.\nConcezione.\nDopo gli ultimi due album distinti da toni pi\u00f9 ammorbiditi e ricerche sonore di vario genere, gli Status Quo decidono di tornare alla purezza del rock sfornato nei primi anni settanta incidendo uno dei lavori di maggior successo della loro carriera.\nIl disco \u00e8 permeato dal totale recupero dello stile seguito dalla band fino al 1976, con brani di elevato livello compositivo (fra tutte, la ballata \"Living on an Island\") esaltati da sonorit\u00e0 che tornano ad essere ruvide, dirette ed incisive. Il sound viene reso pi\u00f9 accattivante grazie all'ampio uso di effetti quali il \"fuzz\", il \"flanger\" e il \"chorus\".\nContenuti.\nIl lavoro presenta testi insolitamente profondi e introspettivi, dovuti al difficile momento attraversato dai componenti della band, in questa fase tutti isolati e lontani dal territorio inglese per ragioni fiscali. In gran parte dei brani, i temi trattati sono il successo, l'isolamento, le dipendenze, l'amicizia e i sempre pi\u00f9 precari equilibri interni alla band, con un malinconico filo conduttore che si unisce in maniera quasi ossimorica - ma senza mai stridere - con il senso di brio, di esuberanza e di vivacit\u00e0 che traspare invece dalle note musicali.\nLe tematiche di inquietudine che permeano l'intero lavoro emergono gi\u00e0 dalla notissima traccia introduttiva \"Whatever You Want\" (\"Qualsiasi cosa tu voglia, qualsiasi cosa ti piaccia...\", in realt\u00e0 una amara riflessione sulle insidie e sulle trappole del successo), fino alla conclusiva \"Breaking Away\".\nPubblicazione.\nNel Regno Unito il disco viene pubblicato il 12 ottobre del 1979. Negli Stati Uniti viene distribuito a cura della Riva Records all'inizio del 1980, con il diverso titolo di \"Now Hear This\", una differente copertina, un diverso ordine dei brani e un sound parzialmente pi\u00f9 morbido.\nAccoglienza.\nL'album viene unanimemente considerato quale uno dei capolavori degli Status Quo. Accompagnato dal grande successo dell'omonimo singolo, ottiene un vasto riscontro di vendite internazionali e si posiziona al terzo posto delle classifiche inglesi.\nSingoli: \"Whatever You Want\" (n. 4 UK), \"Living on an Island\" (n. 16 UK).\nTracce.\nLato A\nLato B\nTracce bonus dell'edizione CD 2005\nDeluxe Edition 2016.\nIl 25 marzo 2016, viene pubblicata la \"deluxe edition\" dell'album contenente 2 CD.\nNel primo disco viene riprodotto fedelmente l'album del 1979, con il sound completamente restaurato e rimasterizzato.\nNel secondo CD, oltre al brano \"Hard Ride\" (Lato B del singolo \"Whatever You Want\") e ad alcuni demo, viene ristampata per la prima volta la versione \"americana\" del disco, pubblicato negli Stati Uniti per l'etichetta Riva Records all'inizio del 1980 con il nome di \"Now Hear This\", con un sound parzialmente differente e una diversa copertina.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1979, in versione restaurata e rimasterizzata.\nCD 2\nInclude il brano \"Hard Ride\" (Lato B del singolo \"Whatever You Want\"), alcuni demo e la ristampa quasi completa (mancano solo i brani \"Shady Lady\" e \"Your Smiling Face\") della versione \"americana\" del disco, pubblicato negli Stati Uniti per l'etichetta Riva Records all'inizio del 1980 con il nome di \"Now Hear This\", con un sound parzialmente differente e una diversa copertina."}
{"id": "1232023", "revid": "1442080", "url": "https://it.wikipedia.org/wiki?curid=1232023", "title": "Luigi Ugolini", "text": "Poeta e scrittore Luigi Ugolini \u00e8 nato a Firenze, discendente di un'antica famiglia nobile dell'aretino. Fa parte del gruppo Nuova Antologia insieme con Giovanni Papini. Le sue opere sono tradotte in quasi tutte le lingue europee. \u00c8 il nonno della attrice e romanziera Vanna Bonta.\n\u00c8 sepolto nel Cimitero delle Porte Sante di Firenze."}
{"id": "1232028", "revid": "6923", "url": "https://it.wikipedia.org/wiki?curid=1232028", "title": "Transport Public SA Bac\u0103u", "text": "Transport Public SA Bac\u0103u \u00e8 l'azienda che svolge il servizio di trasporto pubblico con autobus nella citt\u00e0 di Bac\u0103u in Romania.\nEsercizio.\nL'azienda, che nel 2006 gestiva esclusivamente 6 autolinee, aderisce all\"'Uniunea Romana de Transport Public\", organismo nazionale che riunisce gli operatori rumeni di trasporto pubblico.\nParco aziendale.\nNel 2006 la flotta era costituita da circa 40 autobus, per lo pi\u00f9 a marchio DAC, Irisbus e Mercedes-Benz (Conecto)."}
{"id": "1232037", "revid": "1573940", "url": "https://it.wikipedia.org/wiki?curid=1232037", "title": "Chiesa di Sant'Antonio Abate (Fasano)", "text": "La chiesa di Sant'Antonio Abate \u00e8 una chiesa di Fasano, in provincia di Brindisi.\nStoria.\nAgli inizi del Seicento il clero di Fasano don\u00f2 ai Frati minori osservanti un orto dove con autorizzazione di papa Clemente VIII venne edificato, per munificenza delle famiglie benestanti della citt\u00e0, un convento per 12 frati. Assieme al convento fu edificata anche una cappella dedicata alla santa Vergine Immacolata, da cui sorse anche una omonima confraternita.\nSuccessivamente al convento venne edificato il chiostro decorato da affreschi con i \"Fioretti di san Francesco\", e quindi una nuova ala, adibita a scuola elementare e scuola per la preparazione agli studi superiori, ed infine una foresteria.\nNel 1753 venne ultimato l'ampliamento della chiesa e questa venne consacrata\nAlla fine dell'Ottocento la chiesa sub\u00ec un crollo al termine dei lavori, che durarono due anni, il convento aveva cessato la propria attivit\u00e0, in seguito alle soppressioni degli ordini religiosi nel Regno d'Italia: gli edifici del convento furono riutilizzati come scuola elementare, fino alla completamento della scuola Collodi nel 1927 nei pressi delle \"fogge\", mentre la chiesa divenne propriet\u00e0 della confraternita dell'Immacolata.\nPer la presenza della chiesa, l'attuale corso Vittorio Emanuele era denominato il \"Corso di Sant'Antonio\".\nIl 25 marzo del 1924 la chiesa divenne parrocchiale, con parroco Don Donato Di Ceglie la seconda della citt\u00e0 dopo la chiesa matrice e furono i parroci che si sono succeduti a regolare i successivi rapporti tra la parrocchia e la confraternita.\nNegli anni successivi la chiesa fu ancora interessata da lavori di ampliamento, modifiche e restauri. Il parroco Sante Perna si occup\u00f2 della costruzione dell'orfanotrofio dell'\"Istituto del Sacro Cuore\", mentre il suo successore Nicola Carbonara istitu\u00ec nel 1954 l'oratorio \"Villaggio del fanciullo\", che ebbe il sostegno di padre Pio e di papa Pio XII.\nNel 2008 la chiesa \u00e8 stata interessata da un grosso lavoro di restauro caratterizzato dal ridimensionamento interno, ricolorazione e risanamento dei muri perimetrali riportando al vecchio splendore l'edificio e le opere d'arte in esso presenti.\nDescrizione.\nOggi il complesso si presenta con una cupola che poggia su un tamburo di forma circolare, al suo fianco sorge il campanile cuspidato \"a cipolla\". \nAll'interno l'altare maggiore \u00e8 dedicato all'Immacolata, mentre gli altari laterali di sinistra sono dedicati a Santa Lucia e a Maria Santissima del Rosario e quelli di destra a Sant'Antonio da Padova e una cappelletta dedicata alla Divina Passione. Di interesse architettonico \u00e8 il Chiostro dei Minori Osservanti del XVII secolo, sulle pareti, nelle varie lunette, \u00e8 descritta la vita del Poverello d'Assisi, attualmente di propriet\u00e0 comunale ed aperto al pubblico solo in occasione di manifestazioni culturali."}
{"id": "1232039", "revid": "1318658", "url": "https://it.wikipedia.org/wiki?curid=1232039", "title": "Norgesserien 1938-1939", "text": "L'edizione 1938-39 della Norgesserien vide la vittoria finale del Fredrikstad."}
{"id": "1232040", "revid": "33689", "url": "https://it.wikipedia.org/wiki?curid=1232040", "title": "Giacoma de Settesoli", "text": "Biografia.\nSecondo il biografo Alberto Crielesi sarebbe nata nel 1190 a Roma nel rione Trastevere come Jacopa de' Normanni. Fu data in moglie giovanissima a Graziano Frangipane de' Settesoli, esponente della nobile casata romana dei Frangipane, che aveva in propriet\u00e0 il Settizonio, un monumento fatto costruire da Settimio Severo vicino al Circo Massimo a Roma e divenuto dopo la caduta dell'Impero roccaforte di quella famiglia.\nDivenne vedova nel 1217, quindi signora dei tanti castelli e terre del Lazio dei Frangipane.\nIl primo atto che la riguarda \u00e8 del 1210, dove gi\u00e0 vedova e con due figli da tutelare, Giovanni e Giacomo, gestiva il territorio di Marino, Nemi e altri beni dei Frangipane. Sar\u00e0 proprio lei a firmare, il 31 maggio 1237, assieme al primogenito Giovanni Frangipane, la prima delle costituzioni o statuti che regoleranno la vita civile della terra di Marino. Nel contratto stipulato con gli abitanti del Castello di Marino si anticipavano le concessioni in forma di statuti dei secoli successivi, nel quale erano fissate le norme e le consuetudini vigenti con l'impegno di rispettarle reciprocamente per il bene comune.\nConobbe san Francesco d'Assisi nel 1210, quando il santo venne a Roma, e lo aiut\u00f2 a trovare alloggio presso i Benedettini di Ripa Grande e ad ottenere udienza dal pontefice Innocenzo III. \nFrancesco, secondo la leggenda, per sdebitarsi con Giacoma le regal\u00f2 un agnello ammaestrato, che la accompagn\u00f2 sempre.\nFrancesco, ipirato da Jacopa, nel 1221 fond\u00f2 l'ordine dei \"Fratelli e Sorelle della Penitenza\" o \"Terzo Ordine\", dedicato ai laici che pur rimanendo a vivere nel mondo desideravano condurre una vita cristiana di stile francescano.\nSecondo la tradizione, quando il santo assisiate era in punto di morte dett\u00f2 una lettera da inviare a Giacoma perch\u00e9 voleva rivederla prima di morire, e le chiese di portargli il suo velo nuziale e i mostaccioli, dolce tipico romano. Ma Giacoma, chiamata affettuosamente da Francesco \"frate Iacopa\", arriv\u00f2 ad Assisi prima che la lettera fosse spedita, portando proprio ci\u00f2 che Francesco le aveva chiesto di portare. \nDopo la morte di Francesco, Giacoma torn\u00f2 a Roma, lasci\u00f2 il potere al figlio Giovanni e si dedic\u00f2 a opere di carit\u00e0 e piet\u00e0. Nel 1231 ottenne dai Benedettini la cessione dell'ospedale di San Biagio trasformandolo, dopo la canonizzazione di Francesco, nella dimora romana dei Francescani, il convento di San Francesco a Ripa, grazie all'aiuto di Papa Gregorio IX.\nFatto testamento, si ritir\u00f2 come terziaria francescana ad Assisi, dove mor\u00ec forse nel 1239. Venne sepolta nella cripta della basilica di San Francesco davanti alla tomba del santo e ai suoi compagni, di fronte all'altare fra le due scalinate dietro una griglia metallica nera. Sopra l'urna si legge l'epigrafe \"Fr. Jacopa de Septemsoli\" e sotto l'urna \"Hic requiescit Jacopa sancta nobilisque romana\" (Qui riposa Jacopa santa e nobile romana)."}
{"id": "1232041", "revid": "599013", "url": "https://it.wikipedia.org/wiki?curid=1232041", "title": "Deferentografia", "text": "La deferentografia (conosciuta anche con il nome di vesciculo-deferentografia) \u00e8 un'indagine strumentale che viene condotta per valutare la morfologia e la perviet\u00e0 delle vescicole seminali e dei dotti deferenti mediante iniezione di un mezzo di contrasto.\nViene condotta per verificare la assenza delle strutture citate per difetti congeniti o eventuali ostruzioni, dovute a infezioni o postumi di interventi chirurgici e riveste importanza nello studio della sterilit\u00e0 maschile.\nStoria.\nNel 1895 Klotz e Wassefield realizzarono un primo tentativo di visualizzazione dei dotti eiaculatori attraverso l'uretroscopia diretta. Fu solo nel 1913 che Belfield realizz\u00f2 la prima iniezione di mezzo di contrasto nel dotto deferente. Nel 1929 Sargent, a seguire nel 1939 Wilhelm e successivamente nel 1953 Pereira applicarono la tecnica allo studio della morfologia, delle infezioni, delle ostruzioni e delle malformazioni dei dotti. Nello stesso anno l'italiano Loizzi in uno studio effettuato su cani ed uomini affermava che l'uso del mezzo di contrasto nella deferentografia non causava alterazioni tissutali quando si comparavano i dotti iniettati rispetto ai controlli. Anche gli studi di Gordon e Clahassey effettuati su modelli animali giunsero alla conclusione che la tecnica era sicura ed innocua. La complicanza maggiore della deferentografia \u00e8 infatti l'occlusione del canale deferente per formazione di un granuloma spermatico.\nProcedura.\nL'approccio tradizionale di tipo chirurgico prevede che, previa anestesia locale, si esteriorizzino i dotti deferenti e si proceda poi ad un incannulamento del lume con un ago butterfly 25G corto od in alternativa si proceda ad una deferentotomia. A questo punto diviene possibile iniettare un mezzo di contrasto non ionico nelle vie seminali. Vengono eseguiti una serie di radiogrammi seriati che possono essere ripresi e seguiti in tempo reale su un monitor. Gradualmente si assiste alla opacizzazione del dotto deferente, delle ampolle defrenziali, delle vescicole seminali dei dotti eiaculatori e, da ultimo, si pu\u00f2 osservare il reflusso del mezzo di contrasto nella vescica.\nProcedura per via transperineale e transrettale.\nAl fine di ridurre le possibili complicanze legate all'approccio di tipo chirurgico per la preparazione dei dotti deferenti alcuni Autori hanno proposto un accesso per via transperineale, sotto guida ecografica. Sostanzialmente sotto controllo ecografico, previa anestesia locale, si penetra a livello perineale con un ago 18 G, si cerca di aspirare materiale dalla vescichetta (onde caratterizzare numero e morfologia degli spermatozoi), quindi si provvede ad iniettare del mezzo di contrasto direttamente sotto scopia radiologica.\nSuccessivamente altri Autori approcciarono le vescichette seminali per via transrettale, ricorrendo ad una sonda ecografica end-fire (convessa), utilizzando aghi 17G di 30\u00a0cm di lunghezza. Tale tipo di approccio risulta meno doloroso, anche se, in via teorica, espone ad un maggior rischio di infezione.\nConsiderazioni finali.\nL'indagine \u00e8 stata ampiamente rimpiazzata dalla TC e dall'imaging a risonanza magnetica e tuttavia resta indicata in casi selezionati, specialmente in associazione con altre indagini, quali ad esempio tecniche chirurgiche che permettono attraverso il lavaggio dei dotti deferenti (seminal tract washout), di ottenere spermatozoi."}
{"id": "1232044", "revid": "767487", "url": "https://it.wikipedia.org/wiki?curid=1232044", "title": "Rifugio degli Angeli al Morion", "text": "Il rifugio degli Angeli al Morion \u00e8 un rifugio situato nel comune di Valgrisenche (AO), nella valle omonima, nelle Alpi Graie, a 2.916 m s.l.m.\nStoria.\nSul luogo era presente il rifugio Clea Scavarda andato completamente in abbandono dopo l'incendio che lo distrusse all'inizio degli anni novanta\nNel 2003 iniziarono i lavori dei volontari dell'operazione Mato Grosso per la ricostruzione del rifugio con il nuovo nome, completati con l'inaugurazione del 2005.\nOra il rifugio vanta pi\u00f9 di 50 posti letto e servizio ristorante.\nTutta la gestione \u00e8 a cura di volontari ed il ricavato \u00e8 interamente devoluto alle missioni dell'America Latina, per le quali l'operazione Mato Grosso lavora.\nCaratteristiche e informazioni.\nSi trova su una cresta ai piedi del ghiacciaio di Morion della Testa del Rutor, in posizione particolarmente aperta e panoramica, con una visuale che spazia dalla Grande Sassi\u00e8re e dal Gran Paradiso al Monte Rosa, al Cervino e al Grand Combin.\nAperto da marzo a maggio, su prenotazione, e da giugno a settembre con apertura continuata.\nHa una capienza di 52 posti letto."}
{"id": "1232049", "revid": "287204", "url": "https://it.wikipedia.org/wiki?curid=1232049", "title": "Claude Malleville", "text": "Biografia.\nLa vita di Claude Malleville \u00e8 solo conosciuta che grazie alle notizie del suo contemporaneo Paul Pellisson: \u00abClaude de Malleville era parigino. Il padre aveva prestato servizio nella casa di Retz e la madre proveniva da una buona famiglia parigina. Studi\u00f2 molto bene in collegio e aveva uno spirito molto delicato. Lo si fece istruire da un segretario del re di nome Potiers, che era in finanza, ma vi rimase pochissimo, per l'inclinazione che egli aveva per le belle lettere. Fece conoscenza con M. Porch\u00e8res-Laugiers, che lo diede al Maresciallo di Bassompierre.\nFu a lungo da questo signore in qualit\u00e0 di segretario ma avendo poco da fare e poich\u00e9 era molto ambizioso, si annoiava e lo preg\u00f2 di lasciarlo andare dal cardinale de B\u00e9rulle. Ma, non avendovi fatto di meglio, ritorn\u00f2 dal primo signore al quale rese tanti servizi quando fu in prigione che quello, uscito e ripreso il servizio di colonnello delle guardie svizzere pontificie, gli concesse la segreteria che egli stesso aveva occupato. Questo impiego gli valse molto e in poco tempo guadagn\u00f2 20.000 scudi. Ne impieg\u00f2 una parte per una carica di segretario del re. Mor\u00ec a poco pi\u00f9 di cinquant'anni. Era di bassa statura, molto gracile; nero di capelli e di occhi, che aveva molto miopi. Ci\u00f2 per cui era pi\u00f9 stimato, era lo spirito e il genio per i versi.\nVi \u00e8 un volume di sue \"Po\u00e9sies\", stampate dopo la sua morte, che hanno tutte dello spirito, del fuoco, un bel giro di versi, molta delicatezza e dolcezza e dimostrano una grande fecondit\u00e0; ma poche, mi sembra, ben compiute\u00bb. Membro del circolo di Valentin Conrart e di Marie de Gournay, habitu\u00e9 dell'H\u00f4tel de Rambouillet, Malleville contribu\u00ec con una dozzina di poesie, tutte molto apprezzate, alla \"Guirlande de Julie\", come \"La violette\".\nIl suo sonetto pi\u00f9 celebre, \"La Belle Matineuse\", fu composto in occasione di una sfida poetica con Vincent Voiture sul tema del poeta latino Lutazio Catulo, ripreso poi da Cl\u00e9ment Marot, Joachim du Bellay, Francesco I, Annibal Caro e Tristan L'Hermite. Alcune sue poesie furono apprezzate in parte da Boileau: \u00abun sonetto senza difetti vale da solo un lungo poema, ma invano mille autori pensano di arrivarci; e questa felice sfinge \u00e8 ancora da trovare. Appena in Gombaut, Maynard e Malleville, se ne possono ammirare due o tre su mille\u00bb. Secondo \u00c9mile Faguet, Claude Malleville fu \u00absemplicemente un buon artigiano\u00bb."}
{"id": "1232063", "revid": "98077", "url": "https://it.wikipedia.org/wiki?curid=1232063", "title": "Schindler rudolf michael", "text": ""}
{"id": "1232069", "revid": "1543377", "url": "https://it.wikipedia.org/wiki?curid=1232069", "title": "Contea di Deer Lodge", "text": "La contea di Deer Lodge (in inglese Deer Lodge County) \u00e8 una contea del Montana, negli Stati Uniti. Il suo unico insediamento \u00e8 Anaconda.\nStoria.\nLa contea di Deer Lodge venne creata nel 1864 ed incorporata nello Stato del Montana come una delle otto contee originarie. La contea deve il suo nome a ci\u00f2 che oggi viene chiamato \"Warm Spring Mound\", una formazione geologica alta circa 12 metri che si \u00e8 creata grazie a delle eruzioni di acqua calda che durante i secoli hanno depositato i minerali sulla superficie. Gli indiani la chiamavano \"The lodge of the white-tailed deer\" (La tana del cervo dalla coda bianca) che poi in seguito divenne per i coloni pi\u00f9 semplicemente Deer Lodge (tana del cervo).\nGeografia fisica.\nLa contea ha un'area di 1.920 km\u00b2 di cui lo 0,57% \u00e8 coperto d'acqua. Confina con le seguenti contee degli Stati Uniti:"}
{"id": "1232070", "revid": "767487", "url": "https://it.wikipedia.org/wiki?curid=1232070", "title": "Nicolas Faret", "text": "Figlio di un modesto ciabattino di origine italiana, studi\u00f2 in un collegio parigino di gesuiti e torn\u00f2 a Bourg ove esercit\u00f2 la professione di avvocato. Deciso a tentare la fortuna delle lettere a Parigi, si leg\u00f2 con gli scrittori Claude Favre de Vaugelas, Marc-Antoine Girard de Saint-Amant e fu allievo di Co\u00ebffeteau, al quale dedic\u00f2 nel 1621 la traduzione del \"Breviarium ab Urbe condita\" di Eutropio. Di quell'anno \u00e8 anche l'\"Histoire chronologique des Ottomans\".\nNelle sue \"Recueil de lettres nouvelles\" premise una lettera di dedica al cardinale Richelieu. Divenuto segretario di Enrico di Lorena, conte d'Harcourt, un nobile quasi rovinato dal gioco, lo segu\u00ec nelle sue campagne militari, dedicandogli nel 1623 il trattato \"Des vertus n\u00e9cessaires \u00e0 un prince pour bien gouverner ses sujets\".\nScrisse anche una \"Histoire de Ren\u00e9, second roi de Sicile et duc de Lorraine\", mai pubblicata e, nel 1630, l\"'Honn\u00eate Homme ou l'art de plaire \u00e0 la Cour\". Nelle riunioni con gli altri letterati, Faret lanci\u00f2 l'idea di fondare un circolo letterario. Boisrobert ne parl\u00f2 a Richelieu che progett\u00f2 l'idea di un'Accademia controllata dal governo: nacque cos\u00ec l'Acad\u00e9mie fran\u00e7aise e Faret ne fu il nono membro. A Richelieu dedic\u00f2 anche un'ode, \"Pour Monseigneur le Cardinal de Richelieu\", che \u00e8 giudicata la sua cosa migliore.\nOggi \u00e8 quasi dimenticato o piuttosto, \u00e8 noto pi\u00f9 che altro per un verso di Nicolas Boileau che lo cita: \u00absi vide, con Faret, scarbonare di suoi versi i muri d'un cabaret\u00bb."}
{"id": "1232077", "revid": "22475", "url": "https://it.wikipedia.org/wiki?curid=1232077", "title": "Periodo Heinan", "text": ""}
{"id": "1232078", "revid": "1699816", "url": "https://it.wikipedia.org/wiki?curid=1232078", "title": "12 Gold Bars", "text": "12 Gold Bars \u00e8 il primo album di raccolta del gruppo musicale britannico Status Quo, pubblicato il 21 marzo 1980.\nDescrizione.\nIl disco racchiude dodici singoli pubblicati nel periodo compreso tra il 1972 e il 1979 e offre il meglio del classico repertorio hard rock del gruppo: da \"Paper Plane\" a \"Rain\", da \"Down Down\" all'allora recente \"Whatever You Want\".\nIl pubblico premia il prodotto con un grandissimo consenso di vendite e 19 mesi di permanenza nelle classifiche britanniche.\nL'album torner\u00e0 ad avere un altro \"exploit\" nel 1984, quando la Vertigo decider\u00e0 di pubblicare un \"12 Gold Bars Vol. 2\"."}
{"id": "1232079", "revid": "438678", "url": "https://it.wikipedia.org/wiki?curid=1232079", "title": "If You Can't Stand the Heat...", "text": ""}
{"id": "1232087", "revid": "220472", "url": "https://it.wikipedia.org/wiki?curid=1232087", "title": "Storia della Lettonia", "text": "Terra anticamente abitata da popoli nomadi dediti alla pesca e alla caccia, il territorio fu colonizzato dai livoni, popolo di ceppo ugrofinnico, ai quali si aggiunsero i lettoni, una popolazione indoeuropea. Fratelli dell'Esercito di Cristo di Livonia inizi\u00f2 la conversione delle popolazioni locali al cristianesimo agli inizi del XIII secolo. La Confederazione della Livonia (\"Terra Mariana\") fu una confederazione di stati che nacque nel 1228 e dur\u00f2 fino al 1560.\nLa Confederazione Polacco-Lituana congiunse le province di Letgallia e Livonia a Nord del fiume Daugava nel 1561, mentre le province di Curlandia e Semigallia, furono unite nel Ducato di Curlandia, stato indipendente sotto la sfera d'influenza della Regno di Polonia e Granducato di Lituania.\nL'impero svedese nel 1621 conquist\u00f2 Riga e la provincia di Livonia, perdendole nel 1721, durante le Guerre del Nord, finendo cos\u00ec nella sfera d'influenza dell'Impero russo.\nIl 18 novembre 1918, poco dopo la resa della Germania, la Lettonia proclama l'indipendenza. Il 23 agosto 1939 la Germania nazista e l'URSS firmarono il patto Molotov-Ribbentrop, che poneva la Lettonia nella sfera di influenza sovietica. Il 4 maggio 1990 venne emanata una Dichiarazione di indipendenza transitoria, che divenne definitiva il 21 agosto 1991, data in cui il paese riconquist\u00f2 la propria indipendenza dall'Unione Sovietica. Il 29 marzo 2004 \u00e8 entrata a far parte anche della NATO.\nPreistoria.\nI proto-Baltici furono gli antenati dei popoli Lettoni che vissero sulla costa orientale del Mar Baltico dal III millennio a.C.\nAll'inizio di questa era, il territorio conosciuto oggi come Lettonia divenne famoso come crocevia di commerci. La famosa \"via variago-greca\" menzionata in antiche cronache, che si estendeva dalla Scandinavia attraverso il territorio lettone attraverso il fiume Daugava fino all'antica Rus' di Kiev e l'Impero Bizantino.\nGli antichi Baltici partecipavano attivamente alla rete del commercio. In tutta Europa, le coste lettoni erano conosciute come luoghi pieni d'ambra. Per tutto il Medioevo, l'ambra era in diversi luoghi considerata pi\u00f9 preziosa dell'oro, l'ambra lettone era conosciuta gi\u00e0 ai tempi dei Romani e prima ancora dai Greci.\nNel X secolo d.C., gli antichi Baltici cominciarono a formare dei piccoli regni tribali. Gradualmente, si svilupparono quattro culture tribali baltiche: i Curlandi, i Letgalli, i Selonici ed i Semigalli.\nLa trib\u00f9 maggiore era quella dei Letgalli, che era anche la pi\u00f9 avanzata dal punto di vista dello sviluppo socio-politico. Nel XII e XII secolo, i Curlandi diedero vita ad una massiccia campagna di invasioni nel territorio circostante il loro insediamento, depredando e massacrando i popoli vicini.\nSulla costa occidentale del Mar Baltico, vennero conosciuti come Vichinghi Baltici, mentre i Selonici ed i Semigalli divennero prosperi contadini che vivevano in pace gli uni con gli altri.\nMedioevo.\nA causa della sua posizione strategica, il territorio lettone \u00e8 sempre stato invaso dalle nazioni maggiori che premevano ai suoi confini, e questa perenne situazione ha influito per sempre sulla vita e sul destino del paese e dei suoi abitanti.\nAlla fine del XII secolo, la Lettonia era spesso visitata dai commercianti europei occidentali, che compivano i loro viaggi d'affari navigando sul fiume Daugava, che arrivava fino in Russia. Il passaggio al XIII secolo vide l'arrivo dei primi commercianti tedeschi, cui seguirono ben presto i primi preti cattolici accorsi per convertire i popoli baltici, tuttora pagani, e quelli ugro-finnici, appena giunti in quelle zone.\nTuttavia, i Baltici resistettero alla conversione, ed in virt\u00f9 di ci\u00f2, il Papa decise di inviare una Crociata per risolvere la questione. Tale crociata, e quelle successive, furono poi chiamata, per distinguerle dalle altre che avvennero in Medio Oriente, Crociate del Nord.\nIntanto, i tedeschi fondarono Riga nel 1201, e gradualmente divenne la maggiore e pi\u00f9 bella citt\u00e0 che si affacciasse sul Mar Baltico. Ma l'arrivo dei Cavalieri Teutonici pose fine al periodo delle quattro grandi trib\u00f9 lettoni.\nNel XIII secolo, la Confederazione della Livonia (\"Terra Mariana\") si svilupp\u00f2 sotto il protettorato tedesco includendo anche la Lettonia e l'Estonia. Nel 1282, Riga e successivamente C\u0113sis, Limba\u017ei, Koknese e Valmiera entrarono a far parte dell'Organizzazione Mercantile della Germania Settentrionale, meglio conosciuta come Lega Anseatica. Da questo momento, Riga divenne un importante punto di riferimento per il commercio tra Est ed Ovest, pur agganciandosi definitivamente all'Europa occidentale.\nEt\u00e0 moderna.\nLa fine del XV secolo fu un periodo di grandi cambiamenti per gli abitanti della Lettonia, che risultarono poi decisivi per la riforma ed il definitivo tracollo della loro nazione. Dopo la Prima Guerra del Nord (1558-83), l'odierno territorio lettone era parte integrante dell'Unione Polacco-Lituana. La fede luterana fu accettata nelle regioni di Kurzeme, Zemgale e Vidzeme, mentre quella cattolica rest\u00f2 nella regione di Letgallia, e cos\u00ec sono rimaste fino ai giorni nostri.\nNel XVII secolo, il Ducato di Curlandia, precedentemente parte della Lettonia, conobbe un periodo di boom economico: fond\u00f2 due colonie \u2013 un'isola nell'estuario del fiume Gambia (in Africa) e l'isola di Tobago (nel Mar dei Caraibi). Ancora oggi, l'onomastica di quei luoghi rivela tale colonizzazione.\nNel 1621, durante la Guerra dei Trent'Anni (1618-48), Riga fu conquistata dalla Svezia e divenne la pi\u00f9 florida e progredita citt\u00e0 svedese. Durante questo periodo, Vidzeme fu conosciuta come il \u201cCestino del Pane Svedese\u201d, poich\u00e9 forniva, pi\u00f9 di tutte le altre citt\u00e0 svedesi, le riserve di grano della nazione. Il resto della Lettonia rest\u00f2 sotto controllo polacco, fino alla seconda spartizione di quel regno, avvenuta nel 1793, quando i territori lettoni divennero russi.\nLa nascita della nazione lettone avvenne sul finire del XVII secolo, quando le varie popolazioni (Curlandi, Latgalli, Selonici, Semigalli ed infine i Livoni (di origine ugro-finnica, e che nella loro lingua si chiamavano \"l\u012bbie\u0161i\" o \"l\u012bvi\"), si dedicarono finalmente a dare una cultura unificata alla loro nazione\u00a0\u2013 i Lettoni (\"latvie\u0161i\"), che parlavano una lingua comune chiamata \u201clingua lettone\u201d (\"latvie\u0161u valoda\").\nEt\u00e0 contemporanea.\nGovernatorati baltici.\nNel 1700, esplose la Grande guerra del nord, le cui sorti avrebbero deciso quelle del territorio lettone, il cui possesso era rivendicato dall'Impero Russo. Il primo obiettivo russo era Riga, ormai una delle pi\u00f9 importanti citt\u00e0 europee; lo zar Pietro I riusc\u00ec prima a conquistare Vidzeme, poi da l\u00ec punt\u00f2 su Riga, che cadde poco dopo. Con la fine della guerra, e la spartizione polacca, tutto il territorio lettone pass\u00f2 alla Russia\nLa Servit\u00f9 della gleba fu quindi abolita in Curlandia nel 1818 ed a Vidzeme nel 1819. Nel 1849, fu emanata una legge che garantiva una base legalitaria per la creazione di fattorie di propriet\u00e0 dei piccoli agricoltori. Queste riforme giunsero molto pi\u00f9 tardi in Letgallia, dove la Servit\u00f9 della gleba fu abolita solo nel 1861. Le industrie si svilupparono velocemente ed il numero di abitanti aument\u00f2 considerevolmente. La Lettonia divenne una delle province pi\u00f9 popolate della Russia\nNel XIX secolo, il primo Risveglio Nazionale Lettone cominci\u00f2 a diffondersi nelle menti degli intellettuali lettoni, nell'arco di un risveglio nazionalistico che attravers\u00f2 tutta l'Europa di quegli anni. Questa corrente fu supportata prima dai \"Giovani Lettoni\" (\"jaunlatvie\u0161i\") tra il 1850 ed il 1880. Ma questo port\u00f2 anche ad un primo motivo di contrasto con i Germani Baltici.\nCon l'impoverimento delle aree rurali e la crescita dell'urbanizzazione, nacque un movimento di sinistra chiamato Nuova Corrente (\"jaun\u0101 str\u0101va\"), guidato da Rainis e da P\u0113teris Stu\u010dka, redattori del giornale \"Dienas Lapa\"; questo movimento fu subito influenzato dal Marxismo e port\u00f2 alla nascita del Partito Social-Democratico del Lavoro.\nLa Lettonia del XX secolo attravers\u00f2 anche una fase di forte scontento popolare che sfoci\u00f2 nella Rivoluzione del 1905.\nIndipendenza.\nL'idea di una Lettonia indipendente cominci\u00f2 a concretizzarsi agli inizi del 1900, e fu aiutata anche dall'esito della Prima guerra mondiale; il territorio lettone fu direttamente coinvolto nella guerra tra Russia e Germania. Il reparto di Fucilieri lettoni (\"latvie\u0161u str\u0113lnieki\") \u00e8 rimasto famosa per il coraggio ed il valore con cui combatterono i tedeschi. Durante la Guerra civile russa (1917-1922), i lettoni combatterono divisi nei due eserciti, ma il grosso dei fucilieri lettoni conflu\u00ec nei Fucilieri Lettoni Rossi (\"Latvie\u0161u sarkanie str\u0113lnieki\"), schierati assieme ai Bolscevichi. Nell'autunno del 1919, la divisione rossa lettone partecip\u00f2 in alcune grandi battaglie contro l'Armata Bianca guidata dal generale russo Anton Denikin ed alla fine della guerra ottennero il pi\u00f9 grande riconoscimento militare dell'epoca, la \"Bandiera Rossa d'Onore di Vtsik\".\nLa Lettonia, comunque, era stata unita nel Ducato Baltico Unito, uno degli stati creati dal trattato di pace con l'Impero Russo del 1917, ma dur\u00f2 solo un anno, perch\u00e9 con la sconfitta tedesca, tutti gli stati satelliti creati in territorio russo furono smantellati. Con la firma dei trattati di pace del 1918, dunque, nasce finalmente, la Lettonia indipendente, tanto che ancora oggi la festa per l'indipendenza \u00e8 proprio lo stesso giorno dei trattati di pace, ossia il 18 novembre. La prima grande potenza che riconobbe l'indipendenza e l'esistenza stessa della Lettonia fu la Repubblica Socialista Sovietica Federata il 20 agosto del 1920, che si impegnava a rispettare la sovranit\u00e0 lettone e ne riconosceva i confini.\nSei mesi dopo, la Lettonia fu riconosciuta anche dagli altri paesi della comunit\u00e0 internazionale (26 gennaio 1926) ed il 22 settembre di quello stesso anno la Lettonia fu ammessa nella Lega delle Nazioni.\nLa crisi economica del 1929 che colp\u00ec tutto il mondo non risparmi\u00f2 la giovane nazione baltica, gi\u00e0 messa a dura prova dall'inesperienza democratica, ed il 15 maggio 1934, il Primo Ministro K\u0101rlis Ulmanis, uno dei padri dell'indipendenza lettone, attu\u00f2 un colpo di Stato senza spargimenti di sangue, chiudendo sia il Parlamento (in lettone, Saeima) sia tutti i partiti politici.\nSeconda guerra mondiale.\nIl 23 agosto del 1939, ad una settimana esatta dallo scoppio della Seconda guerra mondiale, l'Unione Sovietica e la Germania nazista firmarono il Patto Molotov-Ribbentrop che garantiva alla prima libert\u00e0 d'azione sui paesi baltici (Lettonia, Estonia, Lituania e Finlandia) oltre alla parte orientale della Polonia, mentre ai tedeschi garantiva il non-intervento russo nel conflitto imminente. La prospettiva lettone di una invasione russa si fece dunque sempre pi\u00f9 forte e cos\u00ec i tre paesi baltici interessati, firmarono un accordo di reciproco aiuto in caso di invasione.\nMa mentre i tedeschi entravano a Parigi (10 maggio 1940), il ministro degli esteri sovietico Molotov accus\u00f2 i paesi baltici di cospirare contro l'Unione Sovietica. Il 16 giugno del 1940, l'URSS lanci\u00f2 un ultimatum ai governi di Lettonia, Lituania ed Estonia, chiedendo lo stazionamento di truppe dell'Armata Rossa nel proprio territorio. La Lettonia si prepar\u00f2 a resistere, ma i Sovietici il giorno prima avevano gi\u00e0 occupato prontamente la Lituania; consapevoli che il proprio esercito si trovava al confine orientale, mentre ora i russi premevano da nord, la Lettonia dovette accettare le condizioni dell'ultimatum. I Sovietici entrarono il giorno successivo (17 giugno). Un mese dopo si tennero i plebisciti per le annessioni, che furono confermate. Il 5 luglio del 1940, la Lettonia sub\u00ec l'occupazione sovietica e divenne provincia sovietica.\nNella primavera del 1941 cominciarono le prime deportazioni sovietiche di dissidenti. Il generale Ivan Serov, gi\u00e0 Compagno Commissario della Pubblica Sicurezza dell'Unione Sovietica, firm\u00f2 il cosiddetto Ordine No. 001223 \"Riguardante la Procedura per la cattura e la deportazione di elementi anti-sovietici dal Lituania, Lettonia ed Estonia.\" Nella notte tra il 13 ed il 14 giugno 1941, 15 424 persone furono catturate (tra cui 1 771 Ebrei e 742 lettoni di etnia russa) e deportate nei gulag in Siberia; alla fine del primo anno di governo russo, si superarono le 35 000 deportazioni nella sola Lettonia, 131.500 se si contano quelle in Lituania ed Estonia. L'invasione nazista, iniziata una settimana dopo, pose un freno a queste misure.\nOccupazione nazista e rioccupazione sovietica.\nLe truppe naziste entrarono a Riga il primo di luglio del 1941; dopo l'instaurazione dell'autorit\u00e0 tedesca, iniziarono i nuovi massacri, stavolta in pieno territorio lettone: Ebrei e Rom furono uccisi in massicce quantit\u00e0, soprattutto a Rumbula. Questi massacri videro la partecipazione anche di diversi collaborazionisti lettoni, che formarono addirittura un'unit\u00e0 vera e propria, il famigerato Commando Ar\u0101js, che da solo si rese responsabile della morte di oltre 26.000 Ebrei, e di oltre 2.000 membri dei partiti di sinistra. Alla fine del 1941, la popolazione ebraica lettone era completamente scomparsa dal territorio.\nNonostante la repressione totale nazista, anche in Lettonia nacque la Resistenza, divisa in due schieramenti: il Comitato Centrale Lettone, che sperava in una nuova indipendenza sia dai tedeschi che dai russi, e dal Movimento Partigiano Lettone (\u043b\u0430\u0442\u0432\u0438\u0439\u0441\u043a\u0438\u0439 \u0448\u0442\u0430\u0431 \u043f\u0430\u0440\u0442\u0438\u0437\u0430\u043d\u0441\u043a\u043e\u0433\u043e \u0434\u0432\u0438\u0436\u0435\u043d\u0438\u044f), che sosteneva invece l'unione con l'U.R.S.S..\nTra il 1943 ed il 1944, fu formata la Legione Lettone delle S.S. Combattenti, composta da volontari nazionali intenzionati a combattere al fianco della Germania nazista contro l'Armata Rossa. Nel 1944, quando i Russi ormai erano rilanciati nella loro Grande Guerra Patriottica, come sarebbe stata ricordata, tutto lasciava intendere il loro ritorno in Lettonia, che puntualmente avvenne. Anzi, si cap\u00ec subito che i Russi avevano s\u00ec liberato la provincia, ma non vi avevano rinunciato. La Lettonia cos\u00ec, torn\u00f2 ad essere provincia sovietica anche dopo la guerra.\nIl dopoguerra.\nLettonia Sovietica.\nLe purghe del dopoguerra ripresero dove si erano interrotte: altri 120.000 lettoni furono deportati nei Gulag siberiani, altri 130.000 emigrarono in Occidente per sfuggire alla cattura, ed il 25 marzo del 1949 altri 43.000 furono deportati ancora una volta in Siberia.\nTutte le libert\u00e0 delle minoranze furono represse, e fu ufficialmente imposto il bilinguismo, limitando le solo lingue riconosciuto al russo ed al lettone.\nL'economia lettone fu obbligata a farsi sovietica, e tutte le riforme degli anni venti e trenta del XX secolo furono abolite. Le comunit\u00e0 rurali dovettero cedere alla collettivizzazione.\nCiononostante, visto che molte infrastrutture lettoni erano rimaste in buone condizioni, e che da l\u00ec provenivano molti specialisti, il governo di Mosca decise la creazione di molte industrie manifatturiere nella provincia lettone: raffinerie, industrie di macchinari e stabilimenti elettrotecnici furono aperti un po' ovunque nel territorio baltico. Questo spinse molti lavoratori russi in cerca di lavoro a trasferirsi in quella provincia, provocando un'alterazione nel rapporto tra lettoni e russi in territorio lettone. Oggi, la popolazione della Lettonia \u00e8 composta al 60% da lettoni veri e propri (2.375.000), mentre il restante 40% \u00e8 formato da diverse etnie, tra le quali quella russa \u00e8 la pi\u00f9 numerosa.\nLa dissoluzione dell'URSS.\nLe prime aperture sovietiche alla liberalizzazione dei mercati, nella seconda met\u00e0 degli anni ottanta del XX secolo, portarono in Lettonia alla nascita di diverse organizzazioni socio-politiche: Tautas Fronte (Fronte Popolare Lettone), Latvijas Nacion\u0101l\u0101s Neatkar\u012bbas Kust\u012bba (Movimento dell'Indipendenza Nazionale) ed il Pilso\u0146u Kongress (Congresso dei Cittadini Lettoni). La caratteristica comune di questi gruppi \u00e8 che tutti chiedevano l'indipendenza dall'Unione Sovietica.\nIndipendenza della Lettonia.\nIl 23 agosto del 1989 correva il 50\u00ba anniversario della firma del patto Molotov-Ribbentrop ed i popoli dei tre paesi baltici coinvolti (Lettonia, Estonia e Lituania) formarono una catena umana di 600 chilometri, che univa le tre capitali: Tallinn, Riga e Vilnius. L'iniziativa, che vide la massiccia partecipazione di oltre due milioni di persone (su una popolazione totale di nemmeno nove milioni di abitanti), fu chiamata Baltic Way (\"Baltijas ce\u013c\u0161\" in lettone, \"Balti kett\" in estone, \"Balijaos kelias\" in lituano). Gli organizzatori della manifestazione, il Fronte Popolare Lettone, il Fronte Popolare Estone e il movimento S\u0105j\u016bdis lituano riuscirono nella straordinaria impresa di coordinare centinaia di migliaia di persone dislocandole su uno spazio di oltre 600 chilometri, creando un segno tangibile e non violento della volont\u00e0 di indipendenza dei popoli baltici. Fu un gesto che colp\u00ec l'opinione pubblica mondiale, che si rese conto del desiderio indipendentista dei tre paesi.\nIl definitivo passo verso l'indipendenza lettone avvenne dopo il crollo del Muro di Berlino; il 4 maggio 1990, il primo governo liberamente eletto dopo gli anni trenta del XX secolo, var\u00f2 una dichiarazione d'indipendenza che si sarebbe sancita dopo un periodo di transizione. Il 21 agosto 1991 il parlamento vot\u00f2 la fine di quel periodo e il 6 settembre 1991, l'indipendenza fu riconosciuta dalla stessa Russia.\nL'ingresso nell'Unione Europea.\nOttenuta l'indipendenza, la Lettonia entr\u00f2 subito nelle Nazioni Unite. Nel 1992 ader\u00ec al Fondo Monetario Internazionale e nel 1994 divenne membro esterno della NATO, avvicinandosi definitivamente verso l'Unione europea. La Lettonia fu anche il primo paese baltico ad entrare nell'Organizzazione Mondiale del Commercio.\nAlla fine del 1999, l'Unione europea riunita ad Helsinki, in Finlandia formalizz\u00f2 la richiesta di ingresso della Lettonia. Nel settembre 2003 il popolo lettone chiamato alle urne vot\u00f2 l'ingresso nell'UE: il 72,5% dei lettoni and\u00f2 a votare, ed il 67% di essi si dichiar\u00f2 favorevole. Il 2 aprile 2004 entr\u00f2 definitivamente nella NATO ed il 1\u00ba maggio, finalmente, nell'Unione europea."}
{"id": "1232088", "revid": "599013", "url": "https://it.wikipedia.org/wiki?curid=1232088", "title": "Karoly G\u00fcttler", "text": ""}
{"id": "1232089", "revid": "298055", "url": "https://it.wikipedia.org/wiki?curid=1232089", "title": "RAW (rivista)", "text": "RAW \u00e8 una rivista di fumetti statunitense pubblicata dal 1980 al 1991; venne fondata da Art Spiegelman e da sua moglie Francoise Mouly. Pubblicava sia materiale sperimentale statunitense di autori come Robert Crumb, Gary Panter, Charlie Burns o Ben Katchor, che quello delle avanguardie europea, in particolar modo quella francese di auotri come Jacques Tardi e Jacques de Loustal."}
{"id": "1232091", "revid": "123104503", "url": "https://it.wikipedia.org/wiki?curid=1232091", "title": "Lee Kerslake", "text": "La sua carriera \u00e8 stata per lo pi\u00f9 spesa con gli Uriah Heep, ma vanta anche una collaborazione con Ozzy Osbourne.\nBiografia.\nIl primo gruppo di Kerslake furono i Gods, del tastierista Ken Hensley e del cantante e bassista Greg Lake. Dopo il loro scioglimento segu\u00ec Hensley negli Head Machine e mise in piedi un proprio progetto, la National Head Band.\nContemporaneamente Hensley si era unito agli Spice del cantante David Byron e del chitarrista Mick Box, che di l\u00ec a poco divennero gli Uriah Heep. Dal momento che il gruppo incontrava continue difficolt\u00e0 nel trovare un batterista fisso, Hensley chiese a Kerslake di entrare in formazione poco prima delle registrazioni di \"Look at Yourself\". Il batterista rifiut\u00f2 l'offerta dal momento che credeva di potere fare qualcosa di significativo con la National Head Band. In realt\u00e0 si accorse ben presto di avere fatto dei calcoli sbagliati: il successo sperato stentava ad arrivare, mentre Hensley e compagni supportarono il disco con una trionfante tourn\u00e9e che sfoci\u00f2 per\u00f2 con l'ennesimo abbandono da parte di un loro batterista, Iain Clark. Nel 1971 Hensley fece per la seconda volta la stessa proposta e Kerslake, che stavolta accett\u00f2. Inizi\u00f2 una serie di successi per il gruppo, proprio grazie all'ingresso in formazione del batterista e del virtuoso neozelandese Gary Thain al basso: la nuova formazione, la pi\u00f9 amata dagli ammiratori del combo britannico diede vita a due capolavori unanimemente riconosciuti: \"Demons &amp; Wizards\" e \"The Magician's Birthday\", entrambi del 1972, dove Kerslake si fece notare non solo per lo stile batteristico, ma anche per il contributo compositivo. Col passare degli anni, la situazione si fece per\u00f2 meno felice per il gruppo: nel 1979, dopo continui screzi con il produttore discografico e \"manager\" del gruppo Gerry Bron, accusato dal batterista di compiere dei favoritismi nei confronti di Ken Hensley per la scelta delle canzoni da pubblicare su disco, Kerslake lasci\u00f2.\nPoco dopo si un\u00ec al gruppo di Ozzy Osbourne, dal momento che Tommy Aldridge rifiut\u00f2 di farne parte. Con Osbourne incise \"Blizzard of Ozz\" e \"Diary of a Madman\", sebbene su quest'ultimo n\u00e9 Kerslake n\u00e9 il bassista Bob Daisley vengano indicati come autori delle registrazioni dal momento che erano stati licenziati da Osbourne poco prima della pubblicazione del disco.\nNel frattempo Hensley aveva lasciato gli Uriah Heep e Bron aveva terminato la sua collaborazione con il gruppo: nel 1982 Mick Box, rimasto l'unico membro attivo del combo, chiese a Kersklake di riprendere il cammino comune dal momento che le principali motivazioni del suo abbandono non avevano pi\u00f9 motivo di essere. Da allora fino al gennaio del 2007 \u00e8 stato sempre presente, fino a quando \u00e8 stato costretto a lasciare il gruppo a causa di problemi di salute.\nNella seconda met\u00e0 degli anni novanta, assieme a Daisley diede vita a una battaglia legale contro Ozzy e Sharon Osbourne (moglie e manager dell'allora ex Black Sabbath) a causa dei mancati riconoscimenti per il loro lavoro. Dopo traversie legali durate anni, Daisley e Kerslake vinsero la causa e ricevettero i riconoscimenti dovuti.\nIn spregio a ci\u00f2, nel 2002 Osbourne fece mettere in commercio una versione alternativa di \"Blizzard of Ozz\" e \"Diary of a Madman\" con le parti di batteria e basso registrate \"ex novo\" rispettivamente da Mike Bordin e Robert Trujillo, allora nel gruppo di Osbourne. In risposta a questa pubblicazione, Kerslake, insieme a Jimmy Barnes, Steve Morse, e Bob Daisley fond\u00f2 la band Living Loud, con la quale propose sia i vecchi pezzi di Osbourne, sia del materiale inedito.\nLee Kerslake muore il 19 settembre 2020 all'et\u00e0 di 73 anni (appena un mese e mezzo prima del collega e amico Ken Hensley), a causa di un cancro incurabile, che gli era stato diagnosticato diversi mesi prima."}
{"id": "1232094", "revid": "99846836", "url": "https://it.wikipedia.org/wiki?curid=1232094", "title": "K\u00e1roly G\u00fcttler", "text": "Specializzato nella rana ha vinto la medaglia d'argento nei 100\u00a0m rana alle Olimpiadi di Seoul 1988 e nei 200\u00a0m rana ad Atlanta 1996."}
{"id": "1232097", "revid": "767487", "url": "https://it.wikipedia.org/wiki?curid=1232097", "title": "Brad Gillis", "text": "\u00c8 famoso per essere membro dei Night Ranger, oltre ad aver militato nella band di Ozzy Osbourne e in quella della cantante Fiona.\nCarriera.\nBrad Gillis e Jack Blades hanno fondato i Night Ranger dopo aver suonato insieme nel gruppo jazz e funk rock Rubicon sul finire degli anni settanta. Per un breve periodo di tempo, dopo la prematura scomparsa del chitarrista Randy Rhoads, Gillis ha ricoperto il ruolo di turnista nella band di Ozzy Osbourne, comparendo nell'album live \"Speak of the Devil\" (1982). Ha anche suonato per la cantante Fiona e inciso due album da solista. \u00c8 l'unico membro del gruppo insieme al batterista Kelly Keagy presente in tutti gli album dei Night Ranger."}
{"id": "1232099", "revid": "360881", "url": "https://it.wikipedia.org/wiki?curid=1232099", "title": "Delage Type CO e GS", "text": "Le Type CO e Type GS erano due autovetture di lusso prodotte tra il 1917 ed il 1924 dalla Casa automobilistica francese Delage.\nProfilo.\nCon il lancio della Type CO, nel 1917, la Delage esord\u00ec di fatto nel settore delle vetture di lusso. La Type CO fu assemblata esclusivamente nello stabilimento di Levallois, poich\u00e9 la produzione dell'altro stabilimento di Courbevoie era stata convertita a fini bellici.\nLa Type CO era realizzata su un telaio nuovo, studiato appositamente per le vetture appartenenti a quella fascia di lusso che la Delage si accingeva a \"colonizzare\". Era disponibile in due misure di passo: 3467 e 3710 mm, e si poteva avere a richiesta in varie carrozzerie, tra cui la torpedo e la coup\u00e9 de ville.\nLa Type CO montava un motore a 6 cilindri della cilindrata di 4524 cm\u00b3, in grado di erogare una potenza massima di 72 CV a 2400 giri/min.\nLa trazione era posteriore ed il cambio era manuale a 4 marce. L'impianto frenante era dotato di freni a tamburo sulle quattro ruote. La velocit\u00e0 massima era di 114\u00a0km/h.\nLa Type CO fu tolta di produzione nel 1921, dopo essere stata venduta in 1390 esemplari, e fu sostituita dalla Type GS, che condivideva telaio e meccanica con la sua antesignana ed era anch'essa disponibile in due misure di interasse. L'unica differenza stava nel motore, che stavolta arrivava ad erogare potenze massime comprese tra gli 80 e gli 85 CV, spingendo cos\u00ec la vettura ad una velocit\u00e0 massima di 120\u00a0km/h.\nTale modello fu venduto fino alla fine del 1922 in soli 100 esemplari e fu sostituito all'inizio del 1923 dalla Type CO2, una vettura che manteneva telaio e meccanica dei primi due modelli, ma che intendeva porsi, oltre che come loro erede, anche come versione di lusso della Delage DI, lanciata nello stesso anno. I valori di potenza massima e delle prestazioni velocistiche della Type CO2 coincidevano con quelli della Type GS.\nLa Type CO2 fu tolta di produzione nel 1924 dopo essere stata prodotta in soli 20 esemplari."}
{"id": "1232100", "revid": "287204", "url": "https://it.wikipedia.org/wiki?curid=1232100", "title": "Arnold de Ville", "text": "Fu promotore e progettista della cosiddetta Macchina di Marly concepita per\u00f2 dal carpentiere vallone (originario dell'antico principato di Liegi) Rennequin Sualem che partecip\u00f2 anch'esso alla realizzazione della macchina. \nPer tale progetto il re Luigi XIV lo nomina governatore della Macchina di Marly, donandogli 100.000 lire oltre alle 6000 annuali gi\u00e0 accordate e alle 6000 di pensione che gli accorder\u00e0 in seguito. L'ingegnere fece costruire, intorno al 1684, un palazzo denominato il \"Padiglione delle Acque\" (o castello di Louveciennes) situato lungo la strada che portava da Louveciennes alla Macchina di Marly. Nel 1768 questo palazzo diventer\u00e0 il palazzo di Madame du Barry. \nSpos\u00f2 Anne Barbe de Courcelles."}
{"id": "1232101", "revid": "69529491", "url": "https://it.wikipedia.org/wiki?curid=1232101", "title": "Dorotheenst\u00e4dtischer Friedhof", "text": ""}
{"id": "1232102", "revid": "2014155", "url": "https://it.wikipedia.org/wiki?curid=1232102", "title": "Ladislao II di Boemia", "text": "Biografia.\nFiglio del re di Polonia Casimiro IV Jagellone e di Elisabetta d'Asburgo, fu eletto re di Boemia nel 1471 alla morte di Giorgio di Pod\u011bbrady. Dopo questa elezione egli prosegu\u00ec la guerra che gi\u00e0 era in corso con Mattia Corvino per la corona boema, terminata nel 1479 con pace di Olomouc.\nNel 1490, alla morte di Mattia Corvino, fu eletto re d'Ungheria. Gli ungheresi speravano che riunendo sotto una sola persona i regni di Boemia, Ungheria e Polonia si sarebbe potuto costituire un grande Stato in grado di opporsi efficacemente agli Ottomani. Ladislao si rivel\u00f2 un re politicamente debole e irresoluto: dovette fronteggiare gravi difficolt\u00e0 finanziarie e non riusc\u00ec a gestire la nobilt\u00e0 che accrebbe enormemente i propri poteri. Questo port\u00f2 nel 1514 ad una rivolta contadina capeggiata da Gy\u00f6rgy D\u00f3zsa, che dovette reprimere duramente. Infine soppresse l'esercito permanente creato da Mattia Corvino, la cosiddetta Armata nera che aveva invece avuto notevole successo nella guerra contro i turchi.\nLadislao mor\u00ec il 13 marzo 1516 e fu sepolto nella citt\u00e0 di Sz\u00e9kesfeh\u00e9rv\u00e1r. Gli succedette il figlio Luigi, all'epoca di appena 10 anni, con il nome di Luigi II d'Ungheria e Boemia.\nMatrimoni e discendenza.\nLadislao si spos\u00f2 tre volte. In prime nozze, nel 1476, spos\u00f2 Barbara, figlia di Alberto III di Brandeburgo, ma non ne ebbe alcun figlio, e il matrimonio fu annullato solo nel 1500 da Papa Alessandro VI. \nIn seconde nozze, nel 1490, Ladislao si spos\u00f2 con Beatrice d'Aragona, vedova di Mattia Corvino, defunto Re d'Ungheria: Ladislao contrasse l'unione in condizioni di bigamia, con il solo scopo di diventare un pi\u00f9 forte candidato alla corona ungherese, che infatti ottenne poco dopo. Nemmeno quest'unione gener\u00f2 eredi legittimi, e fu annullata anch'essa nel 1500 da Papa Alessandro VI.\nIn terze nozze, il 6 ottobre 1502, Ladislao spos\u00f2 la giovane Anna di Foix-Candale, figlia di Gastone II di Foix-Grailly-Candale, \"Captal de Buch\", e di Caterina di Foix, da cui finalmente ebbe due figli: \nFerdinando e Maria erano nipoti dell'imperatore Massimiliano I d'Asburgo e questi matrimoni fornirono alla dinastia asburgica, alla morte di Ladislao, l'occasione d'impadronirsi dei regni d'Ungheria e di Boemia."}
{"id": "1232106", "revid": "22475", "url": "https://it.wikipedia.org/wiki?curid=1232106", "title": "Just Supposin'", "text": "Just Supposin \u00e8 il tredicesimo album di studio inciso dalla rock band inglese Status Quo, pubblicato per la prima volta nell'ottobre del 1980.\nIl disco.\nConcezione.\nMalgrado il grande successo dell'album \"Whatever You Want\", nel 1979 gli Status Quo non intraprendono alcun tour e ci\u00f2 favorisce la scrittura di molteplici nuovi brani. Nel 1980, quando la band rientra nuovamente in studio, il materiale a disposizione \u00e8 talmente cospicuo da consentire la registrazione di due album insieme, \"Just Supposin\"' e \"Never Too Late\", due prodotti molto diversi pubblicati a pochi mesi l'uno dall'altro.\nContenuti.\nAl giro di boa con gli anni ottanta, gli Status Quo decidono di coniugare le ruvide sonorit\u00e0 del loro classico boogie rock con il sound pi\u00f9 fresco e lineare tipico del nuovo decennio.\nL'album viene autoprodotto dal gruppo insieme al tecnico del suono John Eden e si snoda tra veri e propri brani hard distinti da riff chitarristici energici e incalzanti (\"The Wild Ones\", \"Don't Drive My Car\", \"Over the Edge\"), e ispirate puntate di puro e leggero rock and roll (\"Lies\", \"Run to Mummy\"), mentre la ballata di chiusura intitolata proprio \u201c\"Rock 'n' Roll\"\u201d si palesa, in realt\u00e0, uno dei brani pi\u00f9 sensibili e riflessivi mai composti dal longevo gruppo inglese.\nLa formula stilistica viene semplicemente ammodernata, ma sono proprio l'equilibrio e l'armonia tra la qualit\u00e0 delle composizioni (molte delle quali si prestano anche all'ascolto radiofonico) e la freschezza delle nuove soluzioni sonore a rendere il prodotto assai appetibile sotto il profilo commerciale.\nAccoglienza.\n\"Just Supposin\" viene ritenuto l'ultimo grande album inciso dagli Status Quo con la formazione originale (Coghlan lascer\u00e0 la band l'anno successivo). Anticipato dal grande successo della traccia di apertura \"What You're Proposing\", rimane uno dei pi\u00f9 grandi best seller internazionali della band.\nSingoli: \"What You're Proposing\" (n. 2 UK); \"Lies\"/\"Don't Drive My Car\" (n. 11 UK); \"Rock 'n' Roll\" (pubblicato nel 1981, n. 8 UK).\nNote:\nTracce.\nLato A.\nLato B\nTracce bonus dell'edizione CD 2005\nDeluxe Edition 2017.\nIl 26 maggio 2017, viene pubblicata la \"deluxe edition\" dell'album contenente due CD.\nNel primo disco viene riprodotto fedelmente l'album del 1980, con il sound completamente restaurato e rimasterizzato.\nNel secondo CD \u00e8 incluso \"AB Blues\" (Lato B del singolo \"What You're Proposing\"), il demo del brano \"Coming and Going\" e alcuni brani registrati dal vivo a Le Mans nel 1981.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1980, in versione restaurata e rimasterizzata.\nCD 2\nContiene \"AB Blues\" (Lato B del singolo \"What You're Proposing\"), il demo del brano \"Coming and Going\" e alcuni pezzi registrati dal vivo a Le Mans il 25 marzo 1981."}
{"id": "1232107", "revid": "287204", "url": "https://it.wikipedia.org/wiki?curid=1232107", "title": "Giuseppe Palumbo", "text": ""}
{"id": "1232109", "revid": "474175", "url": "https://it.wikipedia.org/wiki?curid=1232109", "title": "Zbru\u010d", "text": "Lo Zbru\u010d (in ucraino: \u0417\u0431\u0440\u0443\u0447; in polacco: \"Zbrucz\") \u00e8 un fiume dell'Ucraina occidentale, affluente di sinistra del Nistro. Scorre lungo le alture della Podolia; Zbru\u010d \u00e8 il nome della scultura di una divinit\u00e0 slava del X secolo, che ha forma di colonna con una testa con quattro facce; questa colonna \u00e8 stata trovata nel 1848 presso il fiume.\nTra il 1772 e il 1793 il fiume ha costituito il confine tra la Galizia (Impero asburgico) e la Polonia, quindi fino al 1807 e dal 1815 al 1918 \u00e8 stato il confine tra la Galizia (Impero austro-ungarico) e la Russia imperiale. A seguito dell'alleanza polacco-ucraina del 1920, il fiume \u00e8 divenuto il confine tra Polonia e Ucraina. Dopo la Pace di Riga, il fiume divenne il confine tra la Polonia e l'Unione Sovietica.\nIl fiume Zbru\u010d si estende per 247 km e il suo bacino di drenaggio \u00e8 di 3.330 km\u00b2."}
{"id": "1232110", "revid": "237256", "url": "https://it.wikipedia.org/wiki?curid=1232110", "title": "Fiume Zbruch", "text": ""}
{"id": "1232111", "revid": "466539", "url": "https://it.wikipedia.org/wiki?curid=1232111", "title": "Magistrato di sorveglianza", "text": "Il magistrato di sorveglianza (fino al 1986 denominato giudice di sorveglianza) nell'ordinamento giudiziario italiano, \u00e8 un organo monocratico con competenze relative all'esecuzione della pena.\nEsplica attivit\u00e0 di vigilanza sulle carceri italiane e controlla che l'attuazione del trattamento del condannato e dell'internato risulti conforme ai principi sanciti dalla costituzione e dall'ordinamento penitenziario, attraverso visite e l'audizione dei detenuti.\nStoria.\nNacque con la legge di riforma dell'ordinamento penitenziario italiano di cui alla legge 26 luglio 1975 n. 354; il suo ruolo \u00e8 esteso, oltre che alle questioni attinenti ai diritti dei detenuti durante l'esecuzione della pena, anche alla concessione ed alla gestione delle pene alternative alla detenzione, sia per la parte finale della pena che prima dell'inizio della sua esecuzione.\nMentre in altri sistemi si ritiene che l'esecuzione della pena, anche detentiva, abbia natura semplicemente amministrativa, in Italia si \u00e8 ritenuta necessaria la sua piena giurisdizionalizzazione. Il suo ruolo si svolge pertanto nel settore penale e, temporalmente, dopo che la sentenza di condanna \u00e8 stata pronunciata, cio\u00e8 la sua attivit\u00e0 \u00e8 regolata dal diritto dell'esecuzione penale e dal diritto penitenziario.\nFunzioni.\nIl magistrato di sorveglianza \u00e8 competente a conoscere le seguenti materie:\nAl magistrato di sorveglianza sono conferiti ampi poteri di intervenire, su reclamo del detenuto, in materia di lavoro e di disciplina, con ordinanza (e non pi\u00f9 con \"ordine di servizio\"). A questo scopo la legge pone al magistrato l'obbligo di recarsi di frequente in carcere e di sentire tutti i detenuti che chiedono di conferire.\nAlcune delle decisioni del magistrato di sorveglianza sono impugnabili o reclamabili avanti il Tribunale di Sorveglianza; in altri casi pu\u00f2 anticipare in via provvisoria decisioni di competenza del Tribunale di Sorveglianza (che spessissimo decide solo dopo molti mesi, anzich\u00e9 entro i 45 giorni previsti dalla legge).\nOrganizzazione.\nI magistrati di sorveglianza sono organizzati in appositi uffici costituiti su base pluricircondariale. Ciascun ufficio di sorveglianza \u00e8 composto da uno o pi\u00f9 magistrati di sorveglianza."}
{"id": "1232113", "revid": "287204", "url": "https://it.wikipedia.org/wiki?curid=1232113", "title": "Franco Restaino", "text": "Biografia.\nDopo essersi laureato nel 1961 presso l'Universit\u00e0 di Cagliari, a partire dal 1961 ha svolto attivit\u00e0 didattica nella stessa universit\u00e0, ricoprendo anche la carica di Preside della Facolt\u00e0 di Lettere e Filosofia dal 1984 al 1993. Dal 1994 al 2009 Franco Restaino \u00e8 stato docente di filosofia teoretica presso l'Universit\u00e0 degli studi di Roma Tor Vergata.\nNegli anni ha pubblicato numerosi studi soprattutto nel campo della storia della filosofia inglese, francese e americana e dell'estetica, mentre negli ultimi anni ha orientato la propria ricerca sul campo della filosofia femminista. La sua pubblicazione forse pi\u00f9 nota, anche al di fuori dell'ambiente filosofico, \u00e8 per\u00f2 una \"Storia del fumetto: da Yellow Kid ai manga\", pubblicata nel 2004, che non ha mancato anche di suscitare alcune polemiche, fino al punto che un gruppo di appassionati di fumetti ha lanciato una petizione online chiedendo alla casa editrice il ritiro del libro, accusato di contenere gravi lacune ed errori."}
{"id": "1232114", "revid": "1372005", "url": "https://it.wikipedia.org/wiki?curid=1232114", "title": "Cangrande II della Scala", "text": "Biografia.\nCangrande II fu signore di Verona dal 1351 fino alla sua morte.\nNel 1351, dopo la morte di suo padre Mastino II della Scala, ottenne il controllo di Verona e Vicenza, inizialmente (fino al 1352) sotto la reggenza dello zio Antonio. Nel 1350 spos\u00f2 Elisabetta di Baviera, figlia dell'imperatore Luigi IV di Baviera e di Margherita d'Olanda.\nCangrande fu chiamato anche Can Rabbioso poich\u00e9 govern\u00f2 inizialmente Verona con il pugno d'acciaio, ammassando ricchezze per i suoi figli illegittimi ed impoverendo la citt\u00e0. Questo caus\u00f2 problemi interni e Cangrande chiese aiuto ai mercenari di Brandeburgo, ma fu ucciso dal fratello Cansignorio, che gli succedette con l'aiuto dei Carrara di Padova.\nDiscendenza.\nCangrande spos\u00f2 nel 1350 Elisabetta di Baviera, figlia dell'imperatore Ludovico il Bavaro, ma non ebbe figli legittimi.\nEbbe solo figli naturali:"}
{"id": "1232118", "revid": "110749943", "url": "https://it.wikipedia.org/wiki?curid=1232118", "title": "Mercedes-Benz W121BII", "text": "La sigla Mercedes-Benz W121B II identifica il modello 190SL, una roadster di fascia medio-alta prodotta dal 1955 al 1963 dalla Casa automobilistica tedesca Mercedes-Benz.\nStoria e profilo.\nLa 300 SL \"Ali di gabbiano\" all'epoca della sua messa in vendita, nonostante fosse una autovettura desiderata era troppo costosa per la maggior parte dei suoi ammiratori. L'importatore ufficiale della Mercedes-Benz negli Stati Uniti, Max Hoffman, che nel 1952 aveva premuto affinch\u00e9 la Casa di Stoccarda producesse in serie la \"300SL\", si rese conto di ci\u00f2, cos\u00ec pure la stessa Casa madre. Se ne resero conto ancor prima che la stessa \"300SL\" fosse lanciata sul mercato. Pertanto Hoffmann sollecit\u00f2 i vertici Daimler-Benz a progettare e realizzare autovettura che mantenesse il carattere sportivo della 300 SL, ma meno spinta e di media cilindrata, insomma pi\u00f9 accessibile per un pubblico pi\u00f9 ampio e con carrozzeria aperta.\nQueste furono le premesse che motivarono la progettazione e la produzione della 190 SL che benefici\u00f2 anche, come nuova nata, di alcune innovazioni gi\u00e0 introdotte nelle berline \"180\". La Mercedes-Benz, al momento della nascita della 190 SL contava 46.226 dipendenti e produceva 63.683 veicoli all'anno con una automazione, nel 1956, del 67% degli impianti produttivi; era quindi impegnata in uno sforzo di rinnovamento e di crescita.\nProgettazione e sviluppo.\nUno degli imperativi era quello di risparmiare sui costi di produzione e quindi di avvalersi delle risorse disponibili. Venne scelto quindi il pianale della \"180 W120\", paciosa berlina da poco in listino, il pi\u00f9 economico tra i pianali disponibili. Tale pianale venne debitamente rinforzato ed irrigidito dal tunnel centrale e da vari elementi scatolati longitudinalmente e trasversali, e ne venne anche ridotto il passo, sceso da 2.65 a 2.4 m. Nuovo fu invece il motore, un 4 cilindri in linea da 1.9 litri di cilindrata con distribuzione monoalbero in testa, denominato M121 ed in grado di erogare fino a 105 CV di potenza massima. Tale motore era derivato dal 3 litri utilizzato per la \"300SL\", del quale mantiene alcune caratteristiche. Non aveva una potenza molto elevata, poich\u00e9 il gruppo motore - cambio, fissato su di un telaio ausiliario, era ancorato su tre punti ammortizzati da grossi tamponi in gomma. Si otteneva cos\u00ec un sistema indipendente e isolato acusticamente dalla scocca. Era una scelta per privilegiare il comfort di marcia e indicava chiaramente la volont\u00e0, da parte dei progettisti, di produrre una vettura da turismo sportivo, che permettesse di percorrere le rilevanti distanze su strada abbastanza velocemente, ma senza eccessiva fatica per il pilota e passeggero; questa impostazione andava per\u00f2 a scapito della sportivit\u00e0, cio\u00e8 della possibilit\u00e0 di prevedere esattamente il comportamento del veicolo in condizioni estreme sotto la spinta di un propulsore molto potente (i tamponi di gomma deformandosi elasticamente infatti introducevano dei giochi indesiderati o imprevedibili.\nEcco quindi la necessit\u00e0 di dotare la 190 SL di un propulsore non eccessivamente potente e di media cilindrata. Se infatti sul prototipo venne dapprima montato il sei cilindri di 3 litri della 300 poi si vot\u00f2 per il moderno \"M121\" da 1897 centimetri cubici, leggermente super quadro anzich\u00e9 a corsa lunga, con valvole e albero a camme in testa, due carburatori doppio corpo Solex e in grado di sopportare regimi elevati.\nNel corso del 1961 il motore sub\u00ec un aggiornamento con particolare riferimento alla conformazione della distribuzione e differenziandosi dal precedente M121 BII con la sigla M121 BIX. Dalla 220a W180 arrivarono le sospensioni a ruote indipendenti con avantreno a quadrilateri e retrotreno a ponte oscillante con articolazione centrale. Molle elicoidali ed ammortizzatori idraulici erano presenti su entrambi gli assi.\nAll'inizio del 1954 sbarcarono a New York due prototipi della nuova Mercedes 190 SL, pronti per essere esposti al Salone dell'Automobile tenutosi a febbraio. Terminata la kermesse, uno di essi prosegu\u00ec in aereo per Los Angeles. Uno dei due prototipi era in versione Roadster stile da gara, con un singolo piccolo parabrezza per il guidatore, portiere a profilo ribassato e senza cristalli. L'altro prototipo era invece una vera e propria roadster da turismo, prefigurante quasi del tutto il modello definitivo. Entrambi i prototipi erano caratterizzati da una presa d'aria sul cofano. Ma Max Hoffmann chiese che la linea fosse ritoccata ulteriormente affinch\u00e9 la vettura somigliasse maggiormente alla pi\u00f9 grande ed esclusiva \"300SL,\" baffi sui parafanghi compresi. Le nuove vetture esposte raccolsero comunque consensi convincendo lo stesso Hoffmann a sollecitarne la produzione in serie in Germania secondo le specifiche richieste ed impegnandosi ad acquistarne 200 al mese.\nDebutto commerciale.\nLe strutture produttive necessarie furono pronte soltanto un anno dopo e nel marzo 1955, la 190SL, fu presentata al salone di Ginevra in veste definitiva, molto diversa dai due prototipi \"americani\": era di linea pi\u00f9 signorile e meno aggressiva, il cofano era meno spiovente sulla calandra, il paraurti anteriore era pi\u00f9 avvolgente e non era diviso in due parti, i caratteristici baffi stile 300 SL spuntarono anche sui passaruota posteriori (l'anno prima a New York erano assenti) e spar\u00ec anche la presa d'aria sul cofano. Inoltre la leva del cambio, prima al volante, venne posizionata sul pavimento. In maggio la produzione era finalmente avviata.\nNei primi mesi di commercializzazione, la \"190SL\" fu proposta unicamente come roadster, ma al Salone di Francoforte di quello stesso 1955, l'offerta si ampli\u00f2 con l'arrivo della coup\u00e9, che in realt\u00e0 era comunque una decappottabile e si distingueva dalla versione aperta per un tettuccio rigido asportabile in lega d'alluminio in sostituzione della capote di tela e per i profili cromati sui baffi. Era anche possibile ottenere il roadster in versione alleggerita, una trasformazione sportiva simile al pi\u00f9 spartano dei due prototipi Roadster originari, con porte in alluminio, lunetta di plexiglas sul parabrezza e senza cristalli laterali (di questa versione vennero prodotti 17 esemplari, di cui probabilmente uno fu l'unica 190 SL che si \u00e8 saputo aver partecipato alla 1000 Miglia).\nIn realt\u00e0 le portiere in alluminio andarono poi ad equipaggiare tutte le versioni di normale produzione. Il prezzo attorno ai 16.500 marchi contro i 29\u00a0000 della 300 SL era abbastanza alto; infatti in Italia una prestigiosa Ferrari 250 Gran Turismo, pi\u00f9 vicina alla \"300SL\" per fascia di mercato, costava solo il 37% in pi\u00f9 mentre vetture paragonabili alla \"190SL\", come la Lancia Aurelia B24 o l'Alfa Romeo 1900 Super Sprint costavano il 25% in meno.\nCiononostante, la \"190SL\" ottenne un buon successo. Le prestazioni non erano da vera sportiva, basti pensare che la velocit\u00e0 massima era di 173\u00a0km/h, poco brillanti anche all'epoca per un'auto da turismo come la \"190SL\", ma la vettura seppe comunque conquistare il cuore di molti clienti.\nPoche furono le modifiche apportate alla \"190SL\" nel corso della sua carriera: nel 1956 vi furono luci posteriori maggiorate e servofreno, oltre ad aggiornamenti di dettaglio. L'hard-top, optional prima realizzato in lega leggera, ora \u00e8 in acciaio.\nNel 1959 viene ampliato il lunotto posteriore a favore della visibilit\u00e0 in manovra, mentre il motore subisce alcune migliorie.\nSi son visti alcuni esemplari dotati sui parafanghi di prese d'aria con griglia cromata, analoghi a quelli della 300SL,della quale potevano adottare anche i fari, forse a seguito di operazioni di tuning ante litteram.Per le vendite in Europa la produzione della \"190SL\" cessa nella primavera del 1962, mentre prosegue per il mercato statunitense fino al febbraio 1963."}
{"id": "1232120", "revid": "767487", "url": "https://it.wikipedia.org/wiki?curid=1232120", "title": "Dotti Holmberg", "text": "Si trasfer\u00ec da bambina in Minneapolis dove conobbe Curt Boettcher. Assieme a lui e la sorella Shari costitu\u00ec il gruppo Goldebriars. Alla fine del progetto coi Golderbriars continu\u00f2 a collaborare come cantante in progetti che vedevano impegnato Boettcher.\nHa pubblicato una raccolta dei suoi brani da solista nel 2002 dal titolo Sometimes Happy Times."}
{"id": "1232123", "revid": "767487", "url": "https://it.wikipedia.org/wiki?curid=1232123", "title": "Carter (film)", "text": "Carter \"(Get Carter)\" \u00e8 un film del 1971 scritto e diretto da Mike Hodges con protagonista Michael Caine.\nIl film \u00e8 basato su di un racconto del 1969 di Ted Lewis, \"Jack's Return Home\", a sua volta ispirato alla vita reale di un bandito assassino del nord est dell'Inghilterra.\nIl film fu la prima regia di Hodges, che ne scrisse anche la sceneggiatura. Le riprese durarono otto mesi, con esterni girati a Newcastle upon Tyne e Gateshead in appena quaranta giorni. Il film venne prodotto da Michael Klinger e distribuito dalla MGM.\nNel 2000 ne \u00e8 stato realizzato un remake intitolato \"La vendetta di Carter\" con protagonista Sylvester Stallone.\nTrama.\nIl gangster Jack Carter, trasferitosi a Londra per lavorare alle dipendenze del boss mafioso Gerald Fletcher, apprende la notizia della morte del fratello e ritorna alla natia Newcastle per partecipare al suo funerale. Frank, il fratello, \u00e8 morto in quello che sembra un incidente d'auto causato dal suo stato d'ebrezza. Per\u00f2 Jack sospetta che sia stato ucciso e cerca di indagare per scoprire la verit\u00e0. Dopo aver affittato una piccola stanza in una pensione, Jack ristabilisce i contatti con la sua famiglia. Dopo che Jack inizia a chiedere in giro notizie dell'incidente, mafiosi di gang rivali lo minacciano e lo invitano a lasciare la citt\u00e0 al pi\u00f9 presto, ma lui li attacca violentemente. Quando costringe uno dei mafiosi a rivelargli il nome di chi sia coinvolto nella morte di suo fratello, gli viene detto il nome \"Brumby\".\nCliff Brumby \u00e8 un mafioso senza scrupoli con interessi nel giro del gioco d'azzardo locale. Dopo averlo approcciato, Jack capisce che gli scagnozzi gli hanno dato il nome di Brumby solo per sviare le sue indagini e per scoraggiare la sua ricerca della verit\u00e0. In assenza di Jack, gli scagnozzi mafiosi ritornano e attaccano la padrona della pensione dove aveva preso alloggio Carter. La mattina seguente Fletcher manda due forzuti mafiosi a prendere Jack per riportarlo a Londra, ma Jack li ricaccia via a colpi di fucile e fugge. Il fatto che cos\u00ec tanta gente lo voglia fuori da Newcastle non fa che rafforzare i suoi sospetti.\nJack si incontra con Brumby al Trinity Centre Multi-Storey Car Park. Brumby identifica Kinnear come l'assassino di Frank e offre a Jack 5000 sterline per ucciderlo, ma Jack rifiuta. Jack scopre che sua nipote Doreen, figlia di Frank, ha partecipato ad un film pornografico amatoriale girato nell'appartamento di Kinnear, e diventa furioso. Qualche indizio lascia intendere che Doreen sia in realt\u00e0 la figlia di Jack, nata da una relazione illecita con la moglie del fratello. Jack conclude che Frank era venuto a conoscenza del filmino porno ed era stato ucciso prima che potesse denunciarne i produttori.\nLa successiva vendetta di Jack si rivela brutale e spietata. Jack uccide tutti i suoi nemici senza rimorso alcuno. Particolarmente brutale \u00e8 l'omicidio di Margaret, un'avvenente prostituta che viene uccisa con una letale iniezione di eroina e lasciata nuda nel giardino della villa di Kinnear. Jack poi chiama la polizia avvertendo che nella casa si sta svolgendo un party selvaggio. L'arresto distrugge definitivamente quel che restava della reputazione di Kinnear.\nIn seguito Jack si occupa dell'ultimo assassino di suo fratello, lo costringe a scolarsi una intera bottiglia di whisky prima di ucciderlo freddamente.\nInfine, felice per aver portato a compimento la sua vendetta, lo stesso Jack viene ucciso, colpito a morte da un cecchino prezzolato conosciuto solo con la lettera \"J\", che era stato contattato da Kinnear la sera precedente. Il film finisce con una inquadratura del corpo di Carter lambito dalle onde del mare sulla spiaggia.\nRiconoscimenti.\nNel 1999 il British Film Institute l'ha inserito al 16\u00ba posto della lista dei migliori cento film britannici del XX secolo."}
{"id": "1232124", "revid": "30445", "url": "https://it.wikipedia.org/wiki?curid=1232124", "title": "Ladislao II di Boemia e Ungheria", "text": ""}
{"id": "1232132", "revid": "1543377", "url": "https://it.wikipedia.org/wiki?curid=1232132", "title": "Delage Type DO", "text": "La Type DO era un'autovettura di fascia alta prodotta nel 1920 dalla Casa automobilistica francese Delage.\nProfilo.\nLa Type DO fu lanciata nel 1920 e prodotta unicamente durante quell'anno. Nasceva sul telaio della Type CO a passo corto e riprendeva l'eredit\u00e0 della Type BK, non pi\u00f9 in listino dal 1918. Rispetto a quest'ultima, la Type DO proponeva una meccanica tutta nuova: si pass\u00f2 infatti da un motore da 2.7 ad un motore da 3 litri. Era infatti equipaggiata da un 4 cilindri (non pi\u00f9 un 6 cilindri in linea, quindi) da 3016 cm\u00b3 di cilindrata, in grado di erogare una potenza massima di 43 CV a 2250 giri/min. La trazione era sulle ruote posteriori e la trasmissione era affidata ad un cambio manuale a 4 marce. La velocit\u00e0 massima sfiorava i 100\u00a0km/h."}
{"id": "1232133", "revid": "1031941", "url": "https://it.wikipedia.org/wiki?curid=1232133", "title": "Curi", "text": "I Curi (\"Kursi\"; tedesco: \"Kuren\"; lettone: \"kur\u0161i\"; lituano: \"kur\u0161iai\"; estone: \"kuralased\") o talvolta curoniani furono un popolo, oggi estinto, che vissero negli odierni territori costieri di Lettonia e Lituania; diedero il loro nome alla regione (\"Kurzeme\", in italiano: \"Curlandia\"). Vissero in quei territori tra il V ed il XVI secolo.\nStoria.\nI Curi avevano una grande tradizione guerriera, erano eccellenti navigatori e temuti pirati. Furono coinvolti in diverse guerre ed altrettante alleanze di volta in volta con gli Suevi e i Danesi. Il loro centro principale era Grobin, durante la cosiddetta \"Era Vendel\". Nel capitolo 46 della Saga di Egil viene descritta una spedizione vichinga guidata da Thorolf ed Egill Skallagr\u00edmsson in Curlandia. I Curi presero parte all'attacco contro la potente citt\u00e0 svedese di Sigtuna nel 1187 e, successivamente, si stabilirono sulla costa orientale della Svezia e nelle isole di Gotland e Bornholm.\nI Curi erano un popolo particolarmente religioso e fortemente pagano, legato al loro animale sacro: il cavallo. Tuttavia, i Curi furono il primo popolo baltico ad accettare il Cristianesimo, sebbene la tradizione pagana continuasse ad avere proseliti perfino nel XIX secolo. Alcuni dei pi\u00f9 importanti testi sui Curi sono la \"Cronaca di Enrico di Livonia\", la \"Livl\u00e4ndische Reimchronik\", la \"Saga di Egil\" e le \"Gesta Danorum\" di Saxo Grammaticus.\nI Curi furono sottomessi dall'Ordine livoniano nel 1266 e si mescolarono alle altre trib\u00f9. I discendenti dei Curlandi includono oggi i Kursenieki della Penisola di Neringa ed i cosiddetti Re Curi, ancora oggi residenti nella Curlandia storica.\nDivisioni Amministrative.\nIl territorio abitato dai Curi fu diviso in diversi distretti amminastrativi (da sud a nord):"}
{"id": "1232134", "revid": "78273", "url": "https://it.wikipedia.org/wiki?curid=1232134", "title": "Mamas &amp; Papas", "text": ""}
{"id": "1232135", "revid": "124625198", "url": "https://it.wikipedia.org/wiki?curid=1232135", "title": "F\u00e9nelon", "text": "Precettore del duca di Borgogna, si oppose a Bossuet e cadde in disgrazia in conseguenza della \u00ab\"querelle\"\u00bb sul quietismo e, soprattutto, dopo la pubblicazione del romanzo \"Les Aventures de T\u00e9l\u00e9maque\" (1699), considerato una critica alla politica di Luigi XIV. L'influenza letteraria di quel romanzo rimase notevole per almeno due secoli.\nBiografia.\nLe origini.\nF\u00e9nelon cresce in una famiglia aristocratica del P\u00e9rigord, antica ma impoverita. Essendo figlio cadetto \u2013 secondo di quattordici figli nati in due matrimoni paterni \u2013 e contando la famiglia gi\u00e0 molti vescovi nella sua tradizione, fu destinato presto alla carriera ecclesiastica. Cominci\u00f2 a studiare a Cahors, poi a Parigi dai gesuiti. Predic\u00f2 gi\u00e0 a 15 anni con successo.\nDopo aver studiato nel seminario di Saint-Sulpice, vicino alla sede della Compagnia di Ges\u00f9 in Francia e avendo \u2013 lui, giovane prete - presto attirato l'attenzione su di s\u00e9 per le sue belle prediche, fu nominato nel 1678, dall'arcivescovo di Parigi, direttore dell\"'l'Institut des Nouvelles Catholiques\", un collegio per la rieducazione delle ragazze di buona famiglia i cui genitori, gi\u00e0 protestanti, fossero stati convertiti al cattolicesimo.\nL'ascesa.\nLe sue funzioni l'ispirarono e nel 1681 trasmise la sua esperienza pedagogica nel \"Trait\u00e9 de l'\u00e9ducation des filles\", pubblicato solo nel 1687. Alla fine del 1685, dopo la revoca dell'Editto di Nantes del 1598, su raccomandazione di Bossuet, Luigi XIV gli affid\u00f2 la direzione di una missione nel Poitou: egli intraprese cos\u00ec il primo dei suoi molti viaggi nelle regioni francesi dell'Ovest a maggioranza protestante, ma con poco successo, anche se alcune fonti sostengono che egli, rifiutando l'utilizzo della forza, sia riuscito con la dolcezza e l'eloquenza, a operare parecchie conversioni.\nPoco dopo, nel 1685, si fece notare con il suo primo scritto teologico, il \"Trait\u00e9 de l'existence de Dieu et de la r\u00e9futation du syst\u00e8me de Malebranche sur la nature et sur la Gr\u00e2ce\", diretto contro i giansenisti; nello stesso tempo, espresse le sue opinioni sulla retorica nei \"Dialogues sur l'\u00e9loquence\" (1685).\nIn quegli anni fece parte del circolo di Bossuet, il focoso oratore dell'episcopato francese. Nel 1688 fu presentato \u2013 ricevendone una forte impressione - a Madame de Maintenon, moglie morganatica di Luigi XIV dopo la morte della regina. Ella simpatizzava, a quell'epoca, con Madame Guyon, una donna mistica e pia, e con il suo quietismo, nel quale sembra che molti francesi avessero visto un mezzo per evadere da una realt\u00e0 politica che diveniva sempre pi\u00f9 insopportabile.\nNell'estate del 1689, su proposta di Madame de Maintenon, della quale F\u00e9nelon era divenuto consigliere spirituale, fu nominato precettore del duca di Borgogna, che aveva allora 7 anni, nipote di re Luigi e suo erede al trono. Gli insegn\u00f2 tutte le virt\u00f9 cristiane e gli ispir\u00f2 un affetto che non sarebbe mai venuto meno.\nAcquis\u00ec cos\u00ec una posizione influente a corte, sicuramente decisiva per farlo ammettere all'Acad\u00e9mie fran\u00e7aise nel 1693 e, quando termin\u00f2 l'educazione del duca, Luigi XIV gli fece ottenere l'arcivescovado di Cambrai (1695).\nLe \"Avventure di Telemaco\".\nPer il suo allievo reale, che per\u00f2 mor\u00ec nel 1712 senza esser potuto salire al trono, F\u00e9nelon scrisse molte opere divertenti e istruttive insieme: prima una raccolta di favole, le \"Aventures d'Astino\u00fcs\" e i \"Dialogues des morts modernes\" ma, soprattutto, nel 1694-1696, il romanzo educativo di avventure e di viaggi \"Les Aventures de T\u00e9l\u00e9maque, fils d'Ulysse\".\nIn questo romanzo, pseudo-storico e utopistico, egli conduce il giovane Telemaco, figlio di Ulisse, insieme con il precettore Mentore (naturalmente una sorta di F\u00e9nelon stesso) attraverso diversi paesi dell'antichit\u00e0 che spesso, a causa dei cattivi consiglieri dei governanti, ebbero problemi simili a quelli che attraversavano la Francia di quegli anni, soprattutto le continue guerre, problemi che tuttavia si potrebbero risolvere \u2013 almeno cos\u00ec sostiene F\u00e9nelon nel romanzo \u2013 grazie a una pacifica convivenza con i paesi confinanti, a riforme economiche, allo sviluppo dell'agricoltura e alla fine della produzione degli articoli di lusso.\nIl maggior avversario di F\u00e9nelon a corte fu Bossuet, che pure l'aveva appoggiato in precedenza, ma nel 1694 gli si era opposto sulla questione del quietismo, una polemica teologica, e nel 1697 aveva cercato di ottenere dal papa la sua condanna per lo scritto \"Explication des maximes des saints sur la vie int\u00e9rieure\", dove F\u00e9nelon aveva preso le difese di Madame Guyon (considerata una sorta di nemica pubblica, tanto da essere stata arrestata nel 1698). Il papa Innocenzo XII condann\u00f2 l'opera nel 1699, essendo state rilevate in essa 23 proposizioni eretiche e F\u00e9nelon si sottomise e abiur\u00f2. \nF\u00e9nelon trasse ispirazione dagli scritti del teologo belga Jan Wiggers in virt\u00f9 dell'autorevolezza di cui questi godevano per argomentare la propria posizione sul tema dell'infallibilit\u00e0 della Chiesa.\nDal 1698, il \"T\u00e9l\u00e9maque\" cominci\u00f2 a circolare a corte sotto forma di copie, e vi si volle vedere una critica appena mascherata contro il governo autoritario di Luigi XIV, contro la sua politica estera aggressiva e contro la sua politica economica mercantilista, che favoriva le esportazioni ma deprimeva i consumi interni. L'opera, che F\u00e9nelon non aveva voluto rendere pubblica, gli fu sottratta da un domestico. Ai primi del 1699, F\u00e9nelon perse il posto di precettore e quando, in aprile, il \"T\u00e9l\u00e9maque\" fu pubblicato \u2013 sia pure anonimo e senza la sua autorizzazione - Luigi XIV vi vide una satira contro il suo regno, fece arrestare il tipografo e band\u00ec dalla corte F\u00e9nelon.\nLa caduta in disgrazia.\nVerso il 1700, F\u00e9nelon abit\u00f2 in Belgio, nella casa chiamata \u00abla Belle Maison\u00bb, che si trovava fra i comuni di P\u00e2turages (adesso Colfontaine) e Eugies, poi si ritir\u00f2 nel suo arcivescovado di Cambrai dove, cessata ogni attivit\u00e0 di teologo e di politico, cerc\u00f2 di condurre una vita esemplare, conformemente agli insegnamenti del suo \"Mentor\" (che, nel romanzo, altri non era che Atena, dea della sapienza). Nella sua diocesi si occup\u00f2 dei problemi dei fedeli e della loro istruzione.\nDurante il drammatico inverno del 1709, nel quale imperversarono gli effetti della carestia, si priv\u00f2 di tutto a favore dell'esercito che era accampato nella citt\u00e0. La sua reputazione attrasse a Cambrai diversi autorevoli personaggi stranieri, come Andrew Michael Ramsay, protestante che egli convert\u00ec e che, considerandosi suo allievo, non lo lasci\u00f2 pi\u00f9. F\u00e9nelon mor\u00ec nel 1715, a 64 anni, dopo aver avuto il dolore di vederlo morire.\nUn capitolo delle memorie di Louis de Rouvroy de Saint-Simon \u00e8 dedicato alla sua morte.\nNella Francia del XVIII e XIX secolo, il T\u00e9l\u00e9maque fu uno dei libri per i giovani pi\u00f9 letti\u00a0\u2013 anche Aragon e Sartre lo lessero nella loro infanzia. Lo si considera anche come un libro che precorra lo spirito dell'Illuminismo.\nScrisse anche altre opere, che si sono perdute, avendo Luigi XIV fatto bruciare molti suoi scritti che erano conservati fra le carte del nipote.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOpere.\nLa pubblicazione delle opere complete di F\u00e9nelon inizi\u00f2 nel 1787 a Parigi ma l'edizione, che gi\u00e0 comprendeva 9 volumi, si interruppe, a causa della Rivoluzione, nel 1792. La sola edizione veramente completa \u00e8 quella, a cura di Gosselin e Caron, in 36 volumi.\nCuriosit\u00e0.\nLa figura di Mentore nel \"T\u00e9l\u00e9maque\" ha diffuso nella cultura occidentale l'antonomasia di \"Mentore\" per \"consigliere\" e ha dato anche il nome alla relazione definita appunto \"mentoring\" in psicologia delle organizzazioni."}
{"id": "1232139", "revid": "174925", "url": "https://it.wikipedia.org/wiki?curid=1232139", "title": "Trattato di Fontainbleau (1631)", "text": ""}
{"id": "1232141", "revid": "46291", "url": "https://it.wikipedia.org/wiki?curid=1232141", "title": "Zamioculcas zamiifolia", "text": "Zamioculcas zamiifolia \u00e8 una pianta succulenta della famiglia delle Aracee, originaria dell'Africa orientale. \u00c8 l'unica specie del genere \"Zamioculcas\". Deve il suo nome all'aspetto fogliare piuttosto simile alle piante del genere \"Zamia\". \u00c8 conosciuta anche con il nome di \"gemma di Zanzibar\".\nDescrizione.\nLa \"Zamioculcas\" ha fusti carnosi ed eretti, con una crescita piuttosto lenta che li porta all'altezza massima di circa 60\u00a0cm. Le foglie, anch'esse carnose, presentano un aspetto lucido ed una forma lanceolata.\nLa pianta \u00e8 una sempreverde, ma nei periodi siccitosi tende a diventare decidua. Le inflorescenze, giallastre e simili alle calle, vengono prodotte in vari periodi dell'anno se la pianta si trova in condizioni ottimali.\nColtivazione.\nLa \"Zamioculcas\" \u00e8 una pianta resistente, adattabile a qualsiasi tipo di terreno e buona anche come pianta d'appartamento. \u00c8 coltivabile anche in terriccio per piante succulente e preferisce una buona illuminazione, non direttamente sotto i raggi solari; e tollera anche l'ombra. \nL'innaffiatura va fatta circa ogni 7/10 giorni e con moderazione, consentendo al terreno di asciugarsi tra l'una e la successiva. Attenzione alle innaffiature: l'eccesso di acqua potrebbe far marcire le radici e quindi causare la morte della pianta. Riguardo al concime, \u00e8 preferibile usare quello per piante succulente, circa ogni 3 settimane nel periodo che parte dalla primavera all'autunno.\nPropagazione.\nLa propagazione avviene sia per seme che per talea di foglia (molto facile in acqua). Quest'ultima \u00e8 pi\u00f9 diffusa, vista la facilit\u00e0 di attecchimento della pianta e la relativa difficolt\u00e0 nel reperire semi.\nAvversit\u00e0.\nA livello parassitario, come per molte altre specie, la \"Zamioculcas\" teme le cocciniglie.\nPurificazione dell'aria.\nQuesta pianta ha la capacit\u00e0 di depurare l'aria degli ambienti chiusi. Uno studio dell'universit\u00e0 di Copenaghen del 2014 ha infatti mostrato la capacit\u00e0 di rimuovere alcuni composti volatili come il benzene, toluene, xilene ed altri."}
{"id": "1232151", "revid": "2014155", "url": "https://it.wikipedia.org/wiki?curid=1232151", "title": "Gustavo IV Adolfo di Svezia", "text": "Era figlio di Gustavo III di Svezia e della regina consorte Sofia Maddalena di Danimarca, figlia maggiore del re Federico V di Danimarca e della sua prima moglie, Luisa di Hannover. Fu l'ultimo monarca svedese a regnare anche sulla Finlandia.\nBiografia.\nGustavo Adolfo nacque a Stoccolma. Si mormor\u00f2 che egli fosse il figlio del nobile, poi barone e pi\u00f9 tardi conte, Adolf Fredrik Munck, anche se questo sospetto non venne mai confermato. Crebbe sotto la tutela del padre e del liberale Nils von Rosenstein.\nAll'assassinio di Gustavo III nel marzo 1792, Gustavo Adolfo gli succedette al trono all'et\u00e0 di 14 anni, sotto la reggenza dello zio, Carlo, duca di S\u00f6dermanland. Nell'agosto 1796 il giovane re ed il reggente si recarono a San Pietroburgo per organizzare il matrimonio con la nipote di Caterina II di Russia, la granduchessa Alexandra Pavlovna. Il matrimonio non si concluse per l'ostinata opposizione di Gustavo Adolfo; uno smacco che certamente acceler\u00f2 la morte di Caterina II, gi\u00e0 sofferente di cuore da tempo.\nGustavo Adolfo spos\u00f2 il 31 ottobre del 1797, a Stoccolma, Federica di Baden (1781-1826), nipote di Carlo Federico, margravio di Baden. Questo matrimonio fu generalmente considerato abbastanza felice, almeno per i primi anni, in quanto Gustavo si dimostr\u00f2 molto interessato alla vita matrimoniale.\nIl rapporto tra i coniugi si deterior\u00f2 durante l'esilio ed essi si separarono nel 1812.\nPolitica.\nIl suo matrimonio con Federica di Baden sembr\u00f2 presagire ad un'imminente guerra con la Russia, dopo il rifiuto dell'anno precedente, ma fortunatamente lo stesso Gustavo Adolfo trov\u00f2 un accordo con Paolo I, che condizion\u00f2 anche la futura alleanza tra Svezia e Russia nell'ambito delle guerre napoleoniche. Il re oppose una strenua guerra al giacobinismo che andava diffondendosi in Europa dalla Rivoluzione francese, al punto che divenne un fervido reazionario. Comunque, la situazione disastrosa delle finanze dello stato svedese, ereditata in gran parte dalla guerra contro la Russia intrapresa da Gustavo III negli anni 1788-92, oltre ad alcune carestie di grano che colpirono la Svezia nel 1798 e nel 1799, lo costrinsero a convocare gli stati generali a Norrk\u00f6ping nel marzo del 1800 ed il 3 aprile dello stesso anno. Quando il re riscontr\u00f2 una seria opposizione del parlamento, decise di non convocare pi\u00f9 gli stati generali.\nIl colpo di stato.\nNel 1805 Gustavo Adolfo partecip\u00f2 alla Terza Coalizione contro Napoleone. La sua personale campagna di opposizione alla Francia non port\u00f2 a grandi risultati e, anzi, favor\u00ec l'invasione della Pomerania svedese da parte dell'esercito napoleonico. Quando la sua alleata, la Russia, firm\u00f2 un armistizio e concluse una pace con la Francia a Tilsit nel 1807, la Svezia rimase la sola alleata in Europa della Gran Bretagna, assieme al Portogallo. Nell'inverno del 1808 la Russia invase la Finlandia svedese col pretesto di voler comprendere la Svezia nel Sistema Continentale promosso da Napoleone. La Danimarca, a sua volta, dichiar\u00f2 guerra alla Svezia. Agli inizi del 1809 i russi avevano occupato completamente la Finlandia, che Alessandro I di Russia aveva elevato a granducato ed aveva posto sotto la propria sovranit\u00e0. Questa perdita rappresentava la perdita di un terzo delle risorse della Svezia ed un quarto della sua popolazione. L'inettitudine e l'incapacit\u00e0 di gestione delle faccende diplomatiche di Gustavo Adolfo portarono alla sua deposizione grazie ad un complotto di ufficiali dell'esercito. Il 13 marzo 1809 sette dei cospiratori fecero irruzione negli appartamenti reali, arrestarono il re e lo imprigionarono nel castello di Gripsholm; il duca Carlo venne persuaso ad accettare temporaneamente la leadership di un governo provvisorio, che venne proclamato quel giorno stesso; venne proclamata anche una dieta, solennemente approvata dalla rivoluzione.\nL'abdicazione.\nIl 29 marzo Gustavo IV Adolfo, al fine di preservare la corona per il figlio, abdic\u00f2 volontariamente, ma il 19 maggio gli stati generali, pressati dall'esercito svedese, dichiararono che non solo Gustavo, ma tutta la sua famiglia dovessero essere esclusi dal trono di Svezia. Il 5 giugno il duca reggente (lo zio di Gustavo) venne proclamato re con il nome di Carlo XIII, dopo aver sottoscritto una nuova costituzione liberale (1809), che venne ratificata dall'assemblea parlamentare lo stesso giorno. Nel dicembre dello stesso anno Gustavo e la sua famiglia vennero esiliati in Germania. Durante il periodo dell'esilio Gustavo utilizz\u00f2 diversi titoli nobiliari, come Conte di Gottorp, Duca di Holstein-Eutin e, quando si stabil\u00ec nel cantone di San Gallo in Svizzera dove visse gli ultimi anni della sua vita in un piccolo ostello ed in grande indigenza, port\u00f2 il nome di colonnello Gustafsson. Qui mor\u00ec d'infarto il 7 febbraio 1837. Per ordine del re Oscar II di Svezia, il suo corpo venne riportato in Svezia e sepolto nella chiesa di Riddarholmskyrkan.\nDiscendenza.\nGustavo Adolfo e Federica ebbero cinque figli:"}
{"id": "1232152", "revid": "155634", "url": "https://it.wikipedia.org/wiki?curid=1232152", "title": "Serie A1 1981-1982 (pallacanestro maschile)", "text": "Il campionato di Serie A1 di pallacanestro maschile 1981-1982 \u00e8 stato il sessantesimo organizzato in Italia.\nLa prima fase del campionato prevede un girone all'italiana con partite di andata e ritorno. La vittoria vale 2 punti, la sconfitta 0. La seconda fase \u00e8 la cosiddetta fase ad orologio, dove cio\u00e8 ogni squadra gioca 3 ulteriori partite in case contro le squadre che la seguivano in classifica, e 3 in trasferta contro quelle che la precedevano. La terza fase sono i play-off a cui accedono le prime 8 classificate, insieme alle prime 4 della Serie A2 1981-1982. Le prime 4 classificate sono ammesse automaticamente ai quarti di finale. Tutti i turni di play-off si svolgono al meglio delle 3 gare, con l'eventuale sfida decisiva in casa della squadra meglio classificata dopo la seconda fase.\nLe squadre classificate al 9\u00ba e al 10\u00ba posto restano in Serie A1; quelle classificate all'11\u00ba ed al 12\u00ba disputano lo spareggio contro la 5\u00aa e la 6\u00aa di Serie A2 per la permanenza in Serie A1. Le ultime 2 classificate retrocedono in Serie A2."}
{"id": "1232153", "revid": "465169", "url": "https://it.wikipedia.org/wiki?curid=1232153", "title": "Berlin (1973)", "text": ""}
{"id": "1232157", "revid": "339392", "url": "https://it.wikipedia.org/wiki?curid=1232157", "title": "Sutor Montegranaro", "text": ""}
{"id": "1232163", "revid": "93685", "url": "https://it.wikipedia.org/wiki?curid=1232163", "title": "Femme en vert - Dora Maar", "text": ""}
{"id": "1232165", "revid": "1543377", "url": "https://it.wikipedia.org/wiki?curid=1232165", "title": "NGC 7243", "text": "NGC 7243 (noto anche come C 16) \u00e8 un brillante ammasso aperto visibile nella costellazione boreale della Lucertola.\nOsservazione.\nSi individua con facilit\u00e0 2 gradi ad ovest della stella , di magnitudine 3,76; le sue componenti pi\u00f9 luminose sono di ottava e nona magnitudine, il che permette di poter essere osservate anche con un binocolo 10x50. Per risolvere in modo soddisfacente l'oggetto occorrono per\u00f2 strumenti come telescopi da 100mm di apertura, attraverso il quale possono essere viste decine di stelle fino alla magnitudine 11,5; strumenti da 150mm ne permettono una piena risoluzione anche a bassi ingrandimenti.\nNGC 7243 ha una declinazione moderatamente boreale, pertanto si presenta circumpolare da buona parte dell'emisfero nord, fino alle latitudini mediterranee settentrionali; sebbene il periodo in cui raggiunge la sua massima altezza nel cielo serale sia compreso fra i mesi di agosto e novembre, nell'emisfero nord resta visibile per gran parte delle notti dell'anno. Dall'emisfero sud, al contrario, la sua visibilit\u00e0 \u00e8 limitata alle regioni comprese fra l'equatore e le latitudini temperate medie.\nStoria delle osservazioni.\nNGC 7243 venne individuato per la prima volta da William Herschel nel 1788, assieme a numerosi altri oggetti circostanti, attraverso un telescopio riflettore da 18,7\u00a0pollici; suo figlio John Herschel lo inser\u00ec nel General Catalogue of Nebulae and Clusters col numero 2155.\nCaratteristiche.\nNGC 7243 \u00e8 un ammasso aperto piuttosto cospicuo e di evoluzione intermedia, situato sul Braccio di Orione alla distanza di circa 808\u00a0parsec (2630 anni luce), in una regione attigua alle grandi associazioni OB delle regioni di formazione stellare di Cefeo. La sua et\u00e0 \u00e8 superiore ai 100 milioni di anni.\nL'ammasso non \u00e8 molto concentrato e si lascia risolvere con facilit\u00e0; la sua parte sudoccidentale mostra delle concatenazioni semicircolari di stelle. Alcuni scienziati hanno avanzato nel corso del tempo dei dubbi che si trattasse di un ammasso aperto vero e proprio, e che potesse trattarsi invece di un agglomerato di stelle lontane fra loro, visibili in gruppo per un effetto di prospettiva; il satellite Hipparcos ha calcolato il moto proprio di alcune componenti, ed \u00e8 emerso che soltanto poche delle stelle visibili entro 20' dal presunto centro dell'ammasso appartengono effettivamente ad un ammasso aperto."}
{"id": "1232167", "revid": "110157", "url": "https://it.wikipedia.org/wiki?curid=1232167", "title": "Ares Galaxy", "text": "Ares Galaxy \u00e8 un programma p2p (Peer2peer) per la condivisione di file di tutti i tipi, comprese immagini, software, file audio e video e documenti vari. Tra le sue funzioni c'\u00e8 una chat room interattiva. Il programma ha anche un browser integrato e un player multimediale (che supporta SHOUTcast) con possibilit\u00e0 di creare playlists. Ares inoltre \u00e8 completamente open source e scritto in Debian Kylix e privo di spyware e adware.\nIl network.\nAres \u00e8 nato nel 2002 come un client con il compito di utilizzare la rete Gnutella.\nSuccessivamente, sei mesi dopo, venne creata una rete propria (Ares Network), con un'architettura basata su supernodi.\nTempo fa la rete era praticamente libera da fake (file con falsi nomi), ma con l'aumento della sua popolarit\u00e0 (e quindi delle attenzioni delle compagnie come MediaDefender) il loro numero \u00e8 aumentato.\nDalla versione 1.9.4 in Ares \u00e8 stato aggiunto un supporto base al protocollo BitTorrent.\nProgrammi alternativi.\nEsistono vari programmi che includono il supporto alla stessa rete di Ares:"}
{"id": "1232171", "revid": "599013", "url": "https://it.wikipedia.org/wiki?curid=1232171", "title": "Michele Didoni", "text": "Biografia.\nAtleta della nazionale italiana di marcia, ha iniziato seguendo il fratello maggiore Edoardo, partecipando al Trofeo Frigerio, una delle pi\u00f9 importanti manifestazioni italiane di promozione della marcia.\nAvviato all'attivit\u00e0 agonistica dall'allenatore Pietro Pastorini, come l'amico e compagno di allenamenti Gianni Perricelli, fin dalle categorie giovanili ha ottenuto risultati di rilievo.\nPassato nelle categorie assolute dopo aver vinto vari campionati nazionali e internazionali, tra cui gli Europei juniores del 1993, ottiene un grande risultato praticamente all'esordio in Nazionale, vincendo la gara dei 20\u00a0km ai Campionati del mondo di atletica leggera 1995 di G\u00f6teborg, gara in cui ottenne anche quella che \u00e8 tuttora la sua miglior prestazione di sempre, con il tempo di 1h19'59\". Partecipa subito dopo al Campionato Mondiale Militare classificandosi al primo posto, da qui per motivi personali, si allontana dall'atletica di alto livello partecipandovi in forma \"diversa\".\nPer circa otto mesi \u00e8 stato allenato da Vittorio Visini, ex direttore tecnico della societ\u00e0 Carabinieri Bologna, di cui fa tuttora parte come Responsabile Settore Marcia.\nNella sua carriera ha collezionato 24 presenze in Nazionale, con due presenze ai Giochi olimpici, sempre sulla distanza dei 20\u00a0km, giungendo al 34\u00ba posto ad Atlanta 1996 e all'11\u00ba a Sydney 2000.\nIl suo primato personale sulla distanza dei 50\u00a0km \u00e8 di 3h51'53\".\nAttualmente svolge l'attivit\u00e0 di allenatore, sempre per la marcia. Fino ai Giochi olimpici di ha allenato, tra gli altri, Alex Schwazer."}
{"id": "1232175", "revid": "599013", "url": "https://it.wikipedia.org/wiki?curid=1232175", "title": "Giovanni De Benedictis", "text": "Biografia.\nHa partecipato a cinque edizioni consecutive dei Giochi olimpici estivi, dal 1988 fino all'ultima disputata nel 2004.\nHa vinto la medaglia di bronzo ai Giochi della XXV Olimpiade, sotto la guida di Mario De Benedictis, fratello e allenatore."}
{"id": "1232179", "revid": "729019", "url": "https://it.wikipedia.org/wiki?curid=1232179", "title": "Cansignorio della Scala", "text": "Cansignorio fu signore di Verona dal 1359 fino al 1375, insieme al fratello Paolo Alboino.\nDivenne signore di Verona alla morte del padre Mastino, insieme ai fratelli Cangrande II e Paolo Alboino. Ebbe per\u00f2 Cangrande II il potere effettivo. Cansignorio complott\u00f2 contro il suo potere tirannico e, dopo averlo assassinato in un agguato, il 14 dicembre 1359, prese il controllo della citt\u00e0.\nCansignorio govern\u00f2 Verona con moderazione e la arricch\u00ec di numerose costruzioni, incluso Ponte Navi sull'Adige e la prima torre con un orologio in Italia, la Torre del Gardello.\nSul letto di morte, nel 1375, commission\u00f2 l'omicidio del fratello Paolo Alboino (che era praticamente imprigionato dal 1365), in modo da garantire ai suoi figli Bartolomeo II e Antonio la successione.\nLa tomba di Cansignorio \u00e8 una delle famose arche scaligere a Verona.\nDiscendenza.\nIl 6 giugno 1363 Cansignorio spos\u00f2 Agnese, figlia di Carlo di Durazzo e Maria di Calabria, dalla quale ebbe una figlia:\nEbbe anche tre figli naturali:"}
{"id": "1232180", "revid": "729019", "url": "https://it.wikipedia.org/wiki?curid=1232180", "title": "Gaspard I de Coligny", "text": "Signore di Ch\u00e2tillon, figlio di Giovanni III di Coligny e di Eleonora di Courcelles, maresciallo di Francia dal 1516.\nLa vita militare.\nGaspard partecip\u00f2 alla campagna d'Italia di Carlo VIII nel 1494 per occupare il Regno di Napoli e si distinse l'anno successivo, nonostante la sconfitta dell'armata francese nella battaglia di Fornovo (6 luglio 1495). Nel 1509 combatt\u00e9 con Luigi XII la battaglia di Agnadello (14 maggio 1509) contro l'esercito veneziano, che fu sconfitto.\nDurante la battaglia di Marignano (13 / 14 settembre \u2013 1515) Gaspard de Coligny coordin\u00f2 le operazioni militari dell'esercito francese con quello della Repubblica di Venezia in modo che il suo ruolo nella conquista di Milano da parte del re di Francia Francesco I fu tutt'altro che irrilevante. Per i servigi cos\u00ec resi ricevette il 5 dicembre 1516 in Amboise dal re il titolo di Maresciallo di Francia e fu nominato governatore della Champagne e della Piccardia.\nNel 1519 gli fu riconosciuto il grado di luogotenente generale. Come membro dell'Ordine Cavalleresco di San Michele fu coinvolto in modo rilevante nella conclusione dell'alleanza tra Francesco I ed Enrico VIII d'Inghilterra.\nInviato come comandante di un esercito di rinforzo per la basca Fontarabie, mor\u00ec di malattia lungo il percorso e fu poi sepolto nella cappella del suo castello a Ch\u00e2tillon-sur-Loing.\nMatrimonio e figli.\nIl 1\u00ba dicembre 1514 Gaspard de Coligny spos\u00f2 a Parigi Maria Luisa di Montmorency, sorella di Anne de Montmorency.\nDal matrimonio nacquero cinque figli:"}
{"id": "1232185", "revid": "106456", "url": "https://it.wikipedia.org/wiki?curid=1232185", "title": "Fran\u00e7ois de Ch\u00e2tillon", "text": "Noto anche come Fran\u00e7ois de Coligny (1557-1591), conte di Coligny e signore di Ch\u00e2tillon-sur-Loing era figlio di Gaspard II de Coligny (1519 \u2013 1572) e di Charlotte de Laval (1530 \u2013 1568), fu ammiraglio di Francia e comandante militare degli ugonotti nel corso delle guerre di religione francesi.\nCarriera militare.\nFece la sua prima esperienza d'armi difendendo Montpellier durante la guerra di religione del 1576 \u2013 1577; la cittadella fu rasa al suolo dai soldati del re e quando la situazione divenne critica, egli fece una sortita per recarsi a Bergerac (Dordogna) in cerca di rinforzi.\nAll'inizio della guerra della Lega Cattolica, quando il re Enrico III non aveva praticamente pi\u00f9 sostenitori, sconfisse a Chartres il duca di Mayenne (1589).\nSi distinse poi nella battaglia di Arques (settembre 1589), ove il suo arrivo alla testa di cinquecento archibugieri permise di completare la vittoria di Enrico IV"}
{"id": "1232186", "revid": "256896", "url": "https://it.wikipedia.org/wiki?curid=1232186", "title": "Paolo Alboino della Scala", "text": "Nel 1351, dopo la morte del padre Mastino II della Scala, divenne signore di Verona e Vicenza, insieme ai fratelli Cangrande II e Cansignorio, anche se il potere effettivo era detenuto nelle mani di Cangrande II.\nQuando Cangrande II fu assassinato da Cansignorio nel 1359, Paolo Alboino si associ\u00f2 al potere insieme al fratello. Il 20 febbraio 1365 venne arrestato con l'accusa di congiura contro la signoria e fu incarcerato a Peschiera del Garda. Nel 1375 fu ucciso per ordine di suo fratello, in modo che i figli di Cansignorio gli potessero succedere."}
{"id": "1232188", "revid": "76963", "url": "https://it.wikipedia.org/wiki?curid=1232188", "title": "Steven Parent", "text": "Biografia.\nI primi anni.\nNato nella Contea di Los Angeles da Wilfred Elmer e Juanita, Steven Parent assieme ai tre fratelli pi\u00f9 giovani, crebbe a Los Angeles nel quartiere suburbano di El Monte. Parent frequent\u00f2 l\"'Arroyo High School\" a El Monte e trascorse il suo tempo ascoltando la popolare musica folk e suonando la chitarra. I principali interessi di Steven erano l'elettronica e la meccanica, interessi che lo portarono perfino ad avere problemi con la legge. Parent fu arrestato molte volte per aver rubato autoradio, per il solo scopo di capire come funzionassero. Questi furti lo costrinsero a passare un periodo in un centro di correzione giovanile. Mentre era in custodia miglior\u00f2 notevolmente le sue abilit\u00e0 in elettronica e meccanica. Nel giugno 1969 Steven si diplom\u00f2 alla Arroyo High School con l'idea di proseguire gli studi al Citrus Junior College ad Azusa (California) in settembre. Per guadagnare i soldi per il college Parent faceva due lavori. Di giorno lavorava a tempo pieno per la ditta di consegne Valley City Plumbing Company a \"Rosemead\". Alla sera, lavorava come venditore al Jonas Miller Stereo a \"Wilshire Boulevard\".\nMorte.\nNel giugno 1969 Steve raccolse William Garretson che stava facendo l'autostop a Beverly Hills. Garretson era il guardiano della residenza al 10050 di Cielo Drive nel \"Benedict Canyon\" che, al tempo, era occupata dal regista Roman Pola\u0144ski e sua moglie, l'attrice Sharon Tate. Dopo che Parent diede il passaggio a Garretson, il giovane guardiano lo ringrazi\u00f2 e lo invit\u00f2 a fermarsi ogni volta che passava da quelle parti. L'8 agosto 1969, dopo il lavoro, Steven guid\u00f2 fino a Benedict Canyon e arriv\u00f2 al 10050 Cielo Drive circa alle 23:45, sperando di riuscire a vendere un orologio digitale-analogico Sony a William Garretson. Steven mostr\u00f2 l'orologio a William che per\u00f2 non lo volle comprare. Cos\u00ec Parent chiam\u00f2 al telefono John Friedman, uno studente dell'UCLA a cui doveva costruire uno stereo, e rimase a casa del guardiano il tempo sufficiente per finire la birra che gli era stata offerta. Circa alle 00:15 Steve salut\u00f2 Garretson e lasci\u00f2 la casa, senza sapere che i membri della \"Manson Family\" stavano violando la propriet\u00e0 con l'intenzione di uccidere e derubare i residenti.\nCos\u00ec Parent sal\u00ec nell'auto del padre, una \"AMC\" Ambassador bianca del 1966, e si diresse verso il cancello principale. Guid\u00f2 fino alla fine del vialetto e si ferm\u00f2 per premere il bottone per l'apertura del cancello elettronico. Quando abbass\u00f2 il finestrino dell'auto si trov\u00f2 davanti una figura scura che gli grid\u00f2, \"Alt!\". La figura era un membro della Manson Family, Charles \"Tex\" Watson, con una pistola revolver calibro 22 in una mano e un coltello da caccia nell'altra. Parent supplic\u00f2 Watson: \"Per favore, non farmi male. Non dir\u00f2 nulla\". Istintivamente cerc\u00f2 di proteggere la faccia con il braccio nel momento in cui Watson sferr\u00f2 un colpo con il coltello, tagliando di netto il cinturino dell'orologio che Parent aveva al polso. In seguito Watson spar\u00f2 quattro volte a Parent in una rapida successione, colpendolo alla faccia e al petto.\nLa mattina del 9 agosto 1969, i corpi di Steven Parent, Sharon Tate, Jay Sebring, Abigail Folger e Wojciech Frykowski furono scoperti dalla cameriera di Pola\u0144ski, Winifred Chapman. L'unico sopravvissuto nella propriet\u00e0 fu William Garretson, che non venne scoperto e che apparentemente, dalla sua abitazione, non sent\u00ec nulla. Parent, al momento del ritrovamento del corpo, non aveva con s\u00e9 documenti di riconoscimento e per un breve periodo venne chiamato dalle autorit\u00e0 \"John Doe 85\". Nel pomeriggio il corpo fu identificato dalla famiglia. Il funerale di Steven Parent ebbe luogo il 13 agosto 1969 alla \"Church of the Nativity\" di El Monte, dopo di che venne sepolto al Queen of Heaven Cemetery nelle vicinanze di Rowland Heights.\nIl padre di Steve, Wilfred Parent, espresse delle critiche per il modo in cui la morte del figlio era stata trattata, e afferm\u00f2 di essere stato avvisato per telefono della morte da parte di un detective di Los Angeles. Egli inoltre critic\u00f2 il modo con cui i media parlarono principalmente delle vittime famose della strage, gettando solo un piccolo interesse per il figlio. Negli ultimi anni, Janet Parent, sorella di Steven, cominci\u00f2 a chiedere chiarezza sulle parole dei killer. Inoltre si espresse pubblicamente contro gli assassini del fratello e chiese una revisione della pena per Susan Atkins e Charles \"Tex\" Watson."}
{"id": "1232189", "revid": "287204", "url": "https://it.wikipedia.org/wiki?curid=1232189", "title": "John Denver's Greatest Hits, Volume 2", "text": "John Denver's Greatest Hits, Volume 2 \u00e8 la seconda raccolta di successi del cantautore country John Denver. \u00c8 stata pubblicata nel marzo 1977 dalla RCA Records."}
{"id": "1232190", "revid": "110157", "url": "https://it.wikipedia.org/wiki?curid=1232190", "title": "John Denver's Greatest Hits, Volume 3", "text": "John Denver's Greatest Hits, Volume 3 \u00e8, come dice il titolo stesso, il terzo album che contiene i \"Best of\" del cantante statunitense John Denver. \u00c8 stato pubblicato nel novembre 1984 da parte dell'etichetta storica dell'artista, la RCA."}
{"id": "1232191", "revid": "1439131", "url": "https://it.wikipedia.org/wiki?curid=1232191", "title": "Delage Type DE, 2LS e Serie DI", "text": "Le Type DE e 2LS e la Serie DI erano una famiglia di autovetture di fascia alta prodotta tra il 1921 e il 1928 dalla Casa automobilistica francese Delage.\nProfilo.\nQueste grossa famiglia di autovetture riprese il testimone della Type BI, tolta di produzione nel 1918.\nIl primo modello a essere lanciato fu la Type DE, una vettura dalle generose dimensioni, ma soprattutto dal passo piuttosto sviluppato (3241 mm), in modo da favorirne l'abitabilit\u00e0 interna. Di fatto, fu la pi\u00f9 grande e spaziosa tra le vetture appartenenti all'intera famiglia.\nLa Type DE montava un motore a 4 cilindri da 2116 cm\u00b3, un motore risultato dai fondi di magazzino della Casa francese e alquanto anziano come progettazione, dato che venne utilizzato oltre dieci anni prima per equipaggiare la Type AD. Tale motore erogava una potenza massima di 32 CV a 2800 giri/min. La distribuzione era ad asse a camme laterale nel basamento. Il cambio era a 4 marce. La velocit\u00e0 massima era di oltre 90\u00a0km/h. Nonostante l'anzianit\u00e0 di progetto del propulsore, la vettura incontr\u00f2 un discreto successo e fu prodotta fino al 1923 in 3266 esemplari.\nNel frattempo fu introdotto nel 1922 un modello sportivo denominato Type 2LS: montava un nuovo motore a 4 cilindri da 2 litri in grado di erogare 75 CV di potenza massima, un valore notevole per l'epoca, ottenuto anche grazie all'adozione (per la prima volta nella storia della Delage) della distribuzione ad albero a camme in testa. Era realizzata su un telaio a passo accorciato, pari a 3022\u00a0mm e nonostante le indubbie innovazioni tecnologiche fu prodotta in 2 esemplari.\nNel 1923 arriv\u00f2 invece l'erede della Type DE, ossia la Type DI, capostipite dell'intera Serie DI. Montava un 4 cilindri da 2121\u00a0cm\u00b3 in grado di sviluppare una potenza massima di 36 CV a 3000 giri/min. Fu la Delage pi\u00f9 venduta nella storia, con i suoi 9284 esemplari.\nAssieme alla Type DI furono lanciate anche la Type DIC e la Type DIS: la prima era una versione della Type DI destinata alle truppe coloniali nei paesi del terzo mondo e condivideva con la Type DI sia il telaio che la meccanica.\nLa Type DIS era invece una versione sportiva realizzata sul telaio della 2LS. Era equipaggiata dallo stesso motore della Type DI, ma rivisto in maniera da erogare una potenza massima di 50 CV.\nInoltre, dal 1924 al 1926 fu commercializzata anche la Type DISS, versione ancor pi\u00f9 sportiva, derivata dalla Type DIS e con modifiche al telaio.\nNel 1928, la Type DI, la Type DIC e la Type DIS furono tolte di produzione. Questi furono i numeri di produzione definitivi relativi alla Serie DI:\nNon si conosce invece il numero di esemplari in cui fu prodotta la Type DISS.\nLa sigla DI sarebbe stata comunque ripresa nel 1936 con l'introduzione delle Delage DI (spesso chiamate anch'esse Type DI)."}
{"id": "1232192", "revid": "1543377", "url": "https://it.wikipedia.org/wiki?curid=1232192", "title": "Bocca Chiavica", "text": "Bocca Chiavica \u00e8 un piccolo agglomerato di case con una ventina di abitanti. Situata in riva al fiume Oglio, \u00e8 posta sul confine di tre comuni - Gazzuolo, Viadana e Commessaggio - tutti in provincia di Mantova. Formalmente \u00e8 l'unica frazione di Commessaggio.\n\u00c8 inserita nel territorio del Parco dell'Oglio Sud e nel circuito delle citt\u00e0 d'arte del mantovano\nIn passato la localit\u00e0 \u00e8 stata sede di un caseificio e di un mulino situato sul fiume Oglio adibito alla macina dei cereali. Sono ancora visibili sul greto del fiume, nei periodi di secca, i resti dell'insediamento."}
{"id": "1232195", "revid": "91734910", "url": "https://it.wikipedia.org/wiki?curid=1232195", "title": "Qui tacet, consentire videtur", "text": "Qui tacet, consentire videtur \u00e8 una locuzione latina che significa \"Chi tace, sembra acconsentire\".\nIn senso giuridico l'espressione \u00e8 \"silenzio-assenso\" che vale solo in via eccezionale, perch\u00e9 di solito si applica il \"silenzio rifiuto\".\nUna forma particolare di esso \u00e8 il silenzio amministrativo."}
{"id": "1232196", "revid": "98077", "url": "https://it.wikipedia.org/wiki?curid=1232196", "title": "Pseudo-Longino", "text": ""}
{"id": "1232197", "revid": "729019", "url": "https://it.wikipedia.org/wiki?curid=1232197", "title": "674\u00aa Squadriglia collegamenti", "text": "La 674\u00aa Squadriglia collegamenti \u00e8 una squadriglia dell'Aeronautica Militare che opera sul velivolo MB-339A con sede presso l'aeroporto di Latina. Provvede al mantenimento degli standard di volo del personale navigante del 70\u00ba Stormo e di quello in forza agli enti centrali dell'Aeronautica. Assicura anche il servizio di collegamento e trasporto secondo le direttive dell'ufficio operazioni e il supporto ai velivoli nazionali e NATO di passaggio presso l'aeroporto di Latina.\nIl personale specialista assegnato alla 674\u00aa Squadriglia collegamenti \u00e8 in forza al Gruppo efficienza aeromobili del 70\u00ba Stormo."}
{"id": "1232200", "revid": "767487", "url": "https://it.wikipedia.org/wiki?curid=1232200", "title": "Queen of Heaven Cemetery", "text": "Queen of Heaven Cemetery \u00e8 un cimitero cattolico situato a Hillside, vicino a Chicago, Illinois.\nStoria.\nQueen of Heaven \u00e8 situato vicino all'Eisenhower Expressway (Interstate 290), ed \u00e8 adiacente a due altri cimiteri: il cattolico Mount Carmel Cemetery e il protestante Oakridge Glen Oaks Cemetery.\nQueen of Heaven fu consacrato nel 1947 e fu in uso fino al 1965. Oggi il cimitero \u00e8 esteso 472 acri e 122.451 persone vi sono sepolte. La media annuale di sepolture, dalla fondazione alla chiusura \u00e8 di 3215. Il mausoleo adiacente al cimitero ha 30.000 cripte e 64 colombari.\nContiene la \"Sezione degli innocenti\", ove sono sepolti dei bambini vittime di un incendio in una scuola.\nSepolture famose.\nFrank Annunzio \u00e8 sepolto a Queen of Heaven ed anche il suo allenatore Charles Bidwell.\nIl mausoleo \u00e8 anche il luogo di sepoltura di alcuni uomini di Al Capone, tra i quali Sam Battaglia e Paul Ricca."}
{"id": "1232201", "revid": "729019", "url": "https://it.wikipedia.org/wiki?curid=1232201", "title": "Antonio della Scala", "text": "Biografia.\nFiglio naturale di Cansignorio della Scala e di una tale Margherita dei Pittati, ebbe un'ottima educazione sotto la guida dell'umanista Marzagaia il quale, pur riconoscendone le notevoli doti, non riusc\u00ec a correggere le sue inclinazioni violente. Nell'ottobre 1375, alla morte del padre, divenne signore di Verona assieme al fratello Bartolomeo II; alla nomina fece seguito la legittimazione della paternit\u00e0, avvenuta l'11 dicembre 1375 mediante dispensa pontificia.\nNel 1378 spos\u00f2 Samaritana da Polenta, figlia di Guido III, signore di Ravenna.\nAntonio regn\u00f2 da solo dal 1381 al 1387, quando fu deposto, anche per volont\u00e0 dei cittadini che per colpa sua si erano impoveriti, da Gian Galeazzo Visconti, duca di Milano.\nDopo questi eventi fu assorbito dalla ricerca di alleati che potessero affiancarlo nella riconquista della Signoria. Chiese l'aiuto della Serenissima, della Repubblica di Firenze e infine di papa Urbano VI, ma non ottenne alcun risultato. Tornato in Toscana, mise in piedi un'armata e si diresse verso Verona ma mor\u00ec mentre si trovava a Tredozio, presso Faenza. Sulle circostanze della sua morte non si sa molto, a partire dalla data precisa che solo gli \"Annales Forolivienses\" riportano come il 5 agosto. Si disse che fu avvelenato e non trova conferma nemmeno il luogo di sepoltura, che secondo alcuni fu Ravenna.\nA lui si deve il restauro, nel 1383, del Castello Scaligero di Torri del Benaco, sul Lago di Garda.\nDiscendenza.\nLasci\u00f2 due figli legittimi:\nAlcune fonti assegnano quattro figlie naturali."}
{"id": "1232202", "revid": "56620", "url": "https://it.wikipedia.org/wiki?curid=1232202", "title": "Oscar alla migliore attrice", "text": ""}
{"id": "1232204", "revid": "198277", "url": "https://it.wikipedia.org/wiki?curid=1232204", "title": "Serie A1 1982-1983 (pallacanestro maschile)", "text": "Il campionato di Serie A1 di pallacanestro maschile 1982-1983 \u00e8 stato il sessantunesimo organizzato in Italia.\nLa prima fase del campionato si svolge con un girone all'italiana con partite di andata e ritorno. La vittoria vale 2 punti, la sconfitta 0. Le prime 8 classificate di Serie A1 accedono ai play-off scudetto insieme alle prime 4 della Serie A2. Le prime 4 passano automaticamente ai quarti di finale. Le squadre classificate dal 9\u00ba al 12\u00ba posto rimangono in Serie A1; le squadre classificate dal 13\u00ba al 16\u00ba posto retrocedono in Serie A2."}
{"id": "1232205", "revid": "254059", "url": "https://it.wikipedia.org/wiki?curid=1232205", "title": "Bartolomeo II della Scala", "text": "Biografia.\nBartolomeo era figlio illegittimo di Cansignorio della Scala ed ottenne il potere su Verona dopo l'assassinio dello zio, Paolo Alboino. Govern\u00f2 Verona, ma dovette accettare con la forza il protettorato di Bernab\u00f2 Visconti, marito di Regina della Scala.\nBartolomeo e un suo uomo di fiducia, Galvano di Poiana, vennero trovati morti trafitti il 12 luglio 1381 davanti a casa Nogarola. Gli scaligeri incolparono questa famiglia del duplice omicidio e furono incarcerati e i loro beni confiscati. Ma il vero colpevole fu il fratello di Bartolomeo, Antonio."}
{"id": "1232211", "revid": "123721168", "url": "https://it.wikipedia.org/wiki?curid=1232211", "title": "Hansi M\u00fcller", "text": "Carriera.\nClub.\nCominci\u00f2 la sua carriera da professionista nel 1977 con la maglia dello : vi rimase per cinque anni, segnando 65 reti in 168 incontri.\nL'ottima esperienza in patria gli valse l'attenzione dell', che lo acquist\u00f2 nel 1982: al debutto nel campionato italiano segn\u00f2 un gol, su calcio di punizione, contro il al Bentegodi (l'Inter vinse per 2-1). La permanenza a Milano del tedesco fu per\u00f2 resa difficile soprattutto dal negativo rapporto con Evaristo Beccalossi, il fantasista della squadra; a tal proposito si cita una frase proprio di Beccalossi: \u00ab\u00e8 meglio giocare con una sedia che con Hansi M\u00fcller, perch\u00e9 con la sedia quando gli tiri la palla addosso ti torna indietro\u00bb. Nel 1984, dopo 13 reti in 68 presenze, lasci\u00f2 il club nerazzurro per passare al , squadra con cui - nell'unica stagione coi lariani (1984-1985) - centr\u00f2 la salvezza in Serie A.\nLasciata l'Italia, M\u00fcller pass\u00f2 al club austriaco dello rimanendovi un solo anno, e in seguito gioc\u00f2 nello : in tale squadra vinse i principali trofei della sua carriera di club, conquistando due titoli nazionali (1989 e 1990) e una Coppa d'Austria (1989). Chiuse la sua carriera nel 1990, dopo aver vinto il secondo campionato austriaco di fila.\nNazionale.\nEsord\u00ec con la nel 1978, e due anni dopo fece parte della squadra che si laure\u00f2 campione d'Europa a . Fu convocato anche per il in Spagna, in cui i tedeschi si arresero all' in finale. L'anno seguente gioc\u00f2 per l'ultima volta in nazionale: il suo bottino \u00e8 di 5 reti in 42 incontri.\nNel 1981 fu tra i convocati della Selezione Europea per un'amichevole contro l', disputata a Roma il 25 febbraio: la gara fu organizzata per raccogliere fondi a favore delle vittime del terremoto in Irpinia. M\u00fcller gioc\u00f2 per tutti i 90 minuti dell'incontro, vinto 3-0 dalla Selezione."}
{"id": "1232220", "revid": "1970339", "url": "https://it.wikipedia.org/wiki?curid=1232220", "title": "Jacopino della Scala", "text": "Biografia.\nJacopino era nipote di Balduino della Scala, che diede origine alla dinastia Della Scala.\nInizialmente era un mercante di lana non particolarmente ricco e privo di titoli nobiliari. Abile e autorevole politico, incline alla pace, divenne vicario imperiale di Ostiglia, oltre a podest\u00e0 di Cerea. .\nDiscendenza.\nDalla prima moglie Margherita Giustiniani ebbe:\nDalla seconda moglie Elisa Superbi ebbe:"}
{"id": "1232221", "revid": "729019", "url": "https://it.wikipedia.org/wiki?curid=1232221", "title": "207\u00ba Gruppo volo", "text": "Il 207\u00ba Gruppo volo \u00e8 un gruppo che fa parte del 70\u00ba Stormo dell'Aeronautica Militare. L'Attivit\u00e0 del gruppo \u00e8 destinata all'istruzione dei piloti dell'Aeronautica e delle altre forze armate e corpi armati; inoltre forma i piloti delle forze aeree straniere che, di volta in volta, in ragione di accordi governativi, frequentano il ciclo di studi presso l'Accademia Aeronautica.\nIl 207\u00ba Gruppo volo \u00e8 organizzato con le seguenti squadriglie:"}
{"id": "1232222", "revid": "72396", "url": "https://it.wikipedia.org/wiki?curid=1232222", "title": "Spes livorno", "text": ""}
{"id": "1232228", "revid": "88740", "url": "https://it.wikipedia.org/wiki?curid=1232228", "title": "Keaton", "text": ""}
{"id": "1232230", "revid": "287204", "url": "https://it.wikipedia.org/wiki?curid=1232230", "title": "Hansi Muller", "text": ""}
{"id": "1232236", "revid": "75447", "url": "https://it.wikipedia.org/wiki?curid=1232236", "title": "Wadysaw Jagielloczyk", "text": ""}
{"id": "1232238", "revid": "298055", "url": "https://it.wikipedia.org/wiki?curid=1232238", "title": "Andrew Wells", "text": ""}
{"id": "1232240", "revid": "2091899", "url": "https://it.wikipedia.org/wiki?curid=1232240", "title": "Microvilli", "text": "I microvilli sono delle estroflessioni digitiformi della membrana plasmatica del polo apicale di cellule appartenenti al tessuto epiteliale di rivestimento. Sono alti 1 \u00b5m e larghi 0,08 \u00b5m circa. \nHanno la funzione di aumentare la superficie di scambio, infatti si trovano su cellule impiegate nell'assorbimento di acqua e nutrienti, come gli enterociti (cellule epiteliali unite da complessi di giunzione con funzione di barriera) nell'intestino e le cellule che rivestono il lume del tubulo contorto prossimale nel rene.\nInsieme a stereociglia, chinetociglia e crosta, costituisce quelle che sono le specializzazioni apicali della superficie cellulare.\nCostituzione dei microvilli.\nLa struttura dei microvilli \u00e8 mantenuta dal citoscheletro, costituito da trenta-quaranta microfilamenti di actina ordinati parallelamente e tenuti insieme da ponti di villina e fimbrina. La zona apicale del fascio di microfilamenti (terminazione positiva) \u00e8 stabilizzata da un cappuccio proteico elettrondenso di villina ed \u00e8 collegata lateralmente alla membrana attraverso la calmodulina e la miosina I.\nAlla base del microvillo, i microfilamenti sono invece ancorati ad una zona corticale, ricca in actina e spectrina.\nSulla superficie apicale del microvillo dell'epitelio intestinale si trova il glicocalice, una fitta rete composta da lunghe catene di glicoproteine e proteoglicani. Tale struttura esercita una funzione di protezione per la membrana del microvillo stesso, al contempo possiede enzimi in grado di influenzare l'assorbimento.\nOsservazione al microscopio.\nI microvilli, essendo alti 1-2 \u00b5m, ma spessi meno di 100 nm (generalmente tra i 50 nm e i 100 nm), non sono distinguibili al microscopio ottico (a differenza delle ciglia). La loro presenza per\u00f2 costituisce un ispessimento della superficie libera delle cellule epiteliali, dato dalla loro stretta vicinanza e denominato \"orletto striato\" (\"detto anche orletto a spazzola\"). Sono invece ben identificabili e caratterizzabili con il microscopio elettronico a trasmissione (TEM)."}
{"id": "1232253", "revid": "1386850", "url": "https://it.wikipedia.org/wiki?curid=1232253", "title": "Candace Bushnell", "text": "\u00c8 un'autrice, giornalista, produttore televisivo attualmente residente a New York. Deve la sua popolarit\u00e0 al libro \"Sex and the City\", e al telefilm ad esso ispirato, cui hanno fatto seguito due film.\nBiografia.\nBushnell \u00e8 nata a Glastonbury, nel Connecticut. Figlia di Calvin L. Bushnell e Camille Salonia. Suo padre fu uno degli inventori della cella a combustibile ad idrogeno raffreddata ad aria che venne usata nelle missioni spaziali Apollo negli anni '60. I suoi antenati negli Stati Uniti possono essere fatti risalire a Francis Bushnell, che fu uno dei firmatari del Patto di Guilford, che emigr\u00f2 da Thatcham, Berkshire, in Inghilterra nel 1639. Sua madre era di origine italiana. Quando la Bushnell lascia la Rice University, negli anni settanta, era conosciuta per essere una assidua frequentatrice di party e feste, ed era molto conosciuta nello Studio 54. Dopo aver tentato di diventare attrice, successivamente trova lavoro in diverse riviste femminili, come \"Ladies Home Journal\" e \"Self and Mademoiselle\"\nLa sua grande occasione si presenta nel 1994: le viene proposto di curare una sua rubrica sul \"New York Observer\", dove pu\u00f2 scrivere ci\u00f2 che vuole. Nasce cos\u00ec la famosa rubrica \"Sex and the City\", in cui Carrie Bradshaw, alter ego della Bushnell, parla delle sue folli notti con le amiche a New York, tra i bar di TriBeCa, le estati negli Hamptons e le gite ad Aspen. I pezzi della Bushnell sono poi raccolti in un libro, che nel 1998 diventa una serie televisiva di successo per la Home Box Office, che andr\u00e0 in onda fino al 2004, a interpretare il ruolo di Carrie Bradshaw sar\u00e0 l'attrice Sarah Jessica Parker. Bushnell pubblica due seguiti al primo romanzo.\nNel giugno 2002 ha sposato il ballerino del New York City Ballet Charles Askegaard., nel 2011 divorzia. Ha scritto e ha creato una serie web, The Broadroom, con Jennie Garth, in collaborazione con l'editore delle riviste Meredith Corporation, lanciata a settembre 2009 che con umorismo riguarda le donne over 40."}
{"id": "1232255", "revid": "767487", "url": "https://it.wikipedia.org/wiki?curid=1232255", "title": "Mesolouri", "text": "Mesolouri () \u00e8 una ex comunit\u00e0 della Grecia nella periferia della Macedonia occidentale di 139 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Grevena."}
{"id": "1232256", "revid": "767487", "url": "https://it.wikipedia.org/wiki?curid=1232256", "title": "Gone Baby Gone", "text": "Gone Baby Gone \u00e8 un film del 2007 scritto e diretto da Ben Affleck, ambientato a Boston e basato sul romanzo \"La casa buia\" (\"Gone, Baby, Gone\") di Dennis Lehane.\nTrama.\nNel quartiere fatiscente di Dorchester, a Boston, una bambina di tre anni, Amanda McCready, \u00e8 stata rapita insieme alla sua bambola preferita, Mirabelle, dalla sua camera una sera d'autunno. Il giovane investigatore privato Patrick Kenzie e la sua socia e fidanzata Angie Gennaro assistono a un appello televisivo per il ritorno di Amanda da parte di sua madre, Helene. La zia della bambina, Bea, li assume per trovare Amanda in quanto sono del quartiere e conoscono le persone su cui indagare.\nUsando le loro conoscenze nel crimine clandestino di Boston, i due scoprono che la madre di Amanda \u00e8 una cocainomane ed \u00e8 implicata in un giro alquanto pericoloso e che la sera della scomparsa era insieme al suo ragazzo \"Skinny Ray\".\nInsieme ad altri due investigatori della polizia, Remy Bressant e Nick Poole, interrogano finalmente Helene per avere pi\u00f9 dettagli e scoprono che la sera della scomparsa lei e il suo ragazzo erano muli o corrieri della droga, come facevano di solito, per un signore della droga haitiano locale di nome Cheese per un carico del valore di 130'000$ a Nashua e che la figlia era con loro. All'arrivo fortuito della polizia, la coppia aveva escogitato il piano di fingere che i soldi fossero stati sequestrati dalla polizia, per poterseli accaparrare, quindi li avevano nascosti a casa di Ray a Chelsea. Nel trambusto della serata e nei continui trasferimenti tra la casa di Helene e quella di Chelsea, la bambina era stata rapita.\nDopo aver scoperto che Skinny Ray \u00e8 stato assassinato dagli uomini di Cheese, Patrick e Angie credono che proprio Cheese possa aver preso Amanda come ostaggio. Intanto scoprono i soldi nel giardino della casa di Ray con cui organizzano uno scambio, mentre Helene si rende sempre pi\u00f9 conto della gravit\u00e0 del rapimento.\nPatrick incontra Cheese e cerca di negoziare la restituzione dei soldi rubati in cambio di Amanda, ma Cheese inizialmente nega qualsiasi coinvolgimento nella scomparsa della ragazza. Il capitano della polizia Jack Doyle in seguito legge a Patrick una trascrizione telefonica di Cheese in cui si dice pronto a rinegoziare subito e ad organizzare uno scambio con Amanda la sera stessa. Lo scambio viene pianificato in una cava vicina ma, in uno scontro a fuoco, Cheese viene ucciso mentre si ritiene che Amanda possa essere caduta nello stagno della cava annegandovi. Tuttavia, tranne che la sua bambola, non vi sono altre tracce della sua presenza e il corpo della piccola non verr\u00e0 ritrovato dai sommozzatori. Doyle, la cui stessa figlia era stata uccisa anni prima, a seguito delle proteste dell'opinione pubblica si assume la piena responsabilit\u00e0 dell'incidente e va in pensione anticipatamente, mentre Amanda viene data definitivamente per morta.\nDue mesi dopo, un bambino di sette anni, Johnny Pietro, viene rapito a Everett e Patrick riceve informazioni che lo danno per rapito da Corwin Earle, un noto molestatore di bambini. Dopo essere entrato nella casa dell'indagato e aver trovato le prove del bambino rapito, Patrick torna a lavorare con Remy e Nick a tarda notte per salvarlo. Ne deriva una sparatoria durante la quale Nick viene subito ferito a morte. Patrick, entrando nella casa e trovando il cadavere del ragazzo, spara a Corwin alla nuca in un impeto di rabbia.\nCercando di alleviare la colpa di Patrick, Remy gli confida che una volta ha costruito prove contro qualcuno con l'aiuto di Skinny Ray. Patrick in seguito ricorda che Remy per\u00f2 gli aveva detto di non conoscere Ray.\nAl funerale di Nick, Patrick parla con un ufficiale di polizia di nome Devin e apprende che Remy aveva saputo dei soldi rubati da Cheese prima che Cheese sapesse dell'ammanco. Patrick interroga il marito di Bea e zio di Amanda, Lionel, in un bar e mettendo insieme i pezzi conclude che Lionel e Remy abbiano cospirato per organizzare un falso rapimento al fine di prendersi i soldi della droga e dare una lezione a Helene. Lionel conferma i sospetti e riferisce anche che Amanda sia morta affogata. A quel punto, Remy entra nel bar indossando una maschera di lattice e, tenendo in mano un fucile, mette in scena una rapina per interrompere la conversazione. Patrick capisce che Remy ha intenzione di uccidere lui e Lionel per zittirli, ma il barista spara a Remy che fugge. Inseguito da Patrick sul tetto di un edificio vicino, muore per le ferite riportate, confessando a Patrick la sua verit\u00e0.\nPatrick viene interrogato dalla polizia sulla morte di Remy e viene a sapere che la polizia non ha mai avuto una trascrizione telefonica come quella che Doyle gli aveva letto prima dello scambio fallito. Patrick e Angie guidano quindi verso la casa di Doyle, per avere i dovuti chiarimenti, dove trovano Amanda viva e vegeta. Si scopre che Doyle ha sempre fatto parte del rapimento ed ha contribuito a organizzare il falso scambio per incastrare Cheese. Patrick \u00e8 sul punto di chiamare le autorit\u00e0, ma Doyle cerca di persuaderlo che Amanda star\u00e0 molto meglio vivendo con lui che con la madre cocainomane. Patrick ne discute con Angie ma anche la donna \u00e8 convinta che Amanda possa avere un futuro sicuro, migliore, con Doyle, anzi aggiunge che odier\u00e0 Patrick se restituir\u00e0 Amanda a sua madre. Patrick decide, per\u00f2, di chiamare la polizia per \"liberare\" Amanda (consegnandola a quale destino?).\nDoyle e Lionel vengono arrestati, Amanda viene riconsegnata alla madre, Patrick e Angie si lasciano.\nTuttavia Patrick, pur godendo di una clamorosa pubblicit\u00e0, non si sente sollevato dalla scelta fatta.\nProduzione.\nGli investigatori privati Patrick Kenzie e Angela Gennaro, protagonisti di una serie di romanzi dello scrittore statunitense, sono interpretati da Casey Affleck e Michelle Monaghan.\nNegli Stati Uniti \u00e8 uscito il 19 ottobre 2007; in Italia l'uscita nelle sale \u00e8 avvenuta per il 4 aprile 2008. La trama del film presenta molte analogie con la vicenda della sparizione di Madeleine McCann; per questo motivo la Buena Vista e la Miramax hanno posticipato l'uscita del film nel Regno Unito al 6 giugno 2008.\nNomination all'Oscar come miglior attrice non protagonista a Amy Ryan."}
{"id": "1232267", "revid": "54253", "url": "https://it.wikipedia.org/wiki?curid=1232267", "title": "Universit\u00e0 degli Studi Internazionali di Roma", "text": "L\u2019Universit\u00e0 degli Studi Internazionali di Roma (o UNINT) \u00e8 un istituto privato di istruzione universitaria fondato a Roma nel 1996 dall'Istituto di studi politici \"S. Pio V\" con il nome di Libera Universit\u00e0 degli Studi San Pio V, successivamente modificato nel 2010 in Libera Universit\u00e0 degli Studi Per l'Innovazione e le Organizzazioni, o LUSPIO.\nLa denominazione attuale \u00e8 del marzo 2013 e la gestione dell'ateneo \u00e8 dal 2011 in capo alla Fondazione per la Ricerca sulla Migrazione e Integrazione delle Tecnonologie (FORMIT).\nStruttura.\nL'ente \u00e8 organizzato nelle tre seguenti facolt\u00e0:\nControversie.\nNel 2006 la LUSPIO fu oggetto di inchiesta giornalistica da parte del settimanale televisivo \"Report\" in ragione della relativa facilit\u00e0 con cui, a detta degli autori del \"reportage\", si poteva accedere al titolo di laurea anche tramite le convenzioni di universit\u00e0 come la LUSPIO con ministeri ed enti pubblici, che permettono di avere un percorso universitario pi\u00f9 breve e grazie alle quali si possono convalidare esami con minor controllo rispetto alle universit\u00e0 pubbliche, nonch\u00e9 al finanziamento annuo di a euro, pari a circa 10 volte quello conferito ad analoghe fondazioni, tributato all'istituto che fino al 2011 gestiva l'Universit\u00e0.\nL'inchiesta ministeriale che nel 2007 ne segu\u00ec aveva a oggetto la LUSPIO e altre universit\u00e0 guidate da fondazioni riconducibili ad ambienti cattolici.\nA seguito dell'indagine l'allora ministro dell'istruzione Fabio Mussi decret\u00f2 la cessazione delle convenzioni con gli istituti universitari sotto ispezione, che provoc\u00f2 un crollo verticale del numero di studenti iscritti in convenzione all'ateneo (nel 2006 erano , il 90% degli iscritti totali, a fronte dei complessivi del 2016)."}
{"id": "1232271", "revid": "1318658", "url": "https://it.wikipedia.org/wiki?curid=1232271", "title": "Valeria Perilli", "text": "Carriera.\n\u00c8 figlia dell'autore, sceneggiatore e regista romano Ivo Perilli e dell'attrice genovese Lia Corelli e sorella del poeta Plinio Perilli.\nValeria Perilli \u00e8 nota soprattutto per aver doppiato la cinica Miranda in \"Sex and the City\", la svampita Lalla in \"La tata\", diversi personaggi di soap opera come \"General Hospital\", \"Santa Barbara\" e \"Febbre d'amore\", ed anche personaggi di cartoni animati, soprattutto negli anni ottanta, come la Principessa Luned\u00ec nell'anime \"Calendar Men\", e Jun il cigno, nella serie \"Gatchaman\", andata in onda nel 1981 su Canale 5. Ha doppiato anche la segretaria di Hercule Poirot nella serie televisiva a lui dedicata ed ha prestato la sua voce alla madre adottiva di Jacob e Mib nella sesta ed ultima stagione di \"Lost\". Dal 2011 al 2013 \u00e8 stata doppiatrice di Lol\u00f2, interpretata da Marisela Gonz\u00e1lez, nella serie televisiva \"Grachi\".\nTra il 1984 e il 1991 \u00e8 stata anche una signorina buonasera della Rai, attiva presso gli studi di Roma.\nPer i canali TV RAI ha condotto la rubrica \"Cinema Domani\" (1978), il programma \"Tempo Libero\" (1980), la rubrica \"Prossimamente\" (1978-1979; 1984); il 31 luglio 1976 presenta con Pippo Baudo la quarta edizione del Premio Chianciano della critica radiotelevisiva (andato in onda il 1 agosto 1976). Nel 1986 \u00e8 lettrice del TG3.\nVita privata.\n\u00c8 compagna dell'illusionista e personaggio televisivo Giucas Casella."}
{"id": "1232277", "revid": "287204", "url": "https://it.wikipedia.org/wiki?curid=1232277", "title": "Gustavo Diaz Ordaz", "text": ""}
{"id": "1232279", "revid": "287204", "url": "https://it.wikipedia.org/wiki?curid=1232279", "title": "Luis Echeverria Alvarez", "text": ""}
{"id": "1232282", "revid": "767487", "url": "https://it.wikipedia.org/wiki?curid=1232282", "title": "Given to Fly", "text": "Given to Fly \u00e8 il primo singolo estratto dal quinto album dei Pearl Jam, \"Yield\". Fu il singolo di maggior successo dell'album, raggiungendo il top della Billboard Mainstream Rock Tracks e la ventunesima posizione della Billboard Hot 100. Il singolo contiene la b-side \"Leatherman\".\nAd ogni modo, \"Given to Fly\" \u00e8 uno dei singoli pi\u00f9 significativi della band, nel quale si pu\u00f2 sentire un sound caldo, secco, che richiama quello di \"Ten\", ma anche l'esperienza della band dopo \"No Code\". La parte di chitarra e la voce principale erano ispirati dalla canzone dei Led Zeppelin \"Going to California\", inoltre, la canzone fu eseguita dal vivo con Robert Plant. La canzone fu inclusa nel gretaest hits della band, \"\"."}
{"id": "1232285", "revid": "124803073", "url": "https://it.wikipedia.org/wiki?curid=1232285", "title": "Antonella Alessandro", "text": "Biografia.\nFiglia dell'attore e doppiatore Bruno Alessandro, ha studiato alla Scuola di Teatro \"La Scaletta\" e ha un'intensa carriera teatrale alle spalle. Come doppiatrice ha dato voce a Kim Cattral nella serie tv \"Sex and the City\".\nTra i suoi lavori come attrice i film \"In barca a vela contromano\" (1997) di Stefano Reali, \"La vita \u00e8 un gioco\" (2000) di Fabio Campus. Ha inoltre preso parte alla seconda terza stagione della fiction televisiva \"Una donna per amico\"."}
{"id": "1232291", "revid": "110157", "url": "https://it.wikipedia.org/wiki?curid=1232291", "title": "Zlatoust", "text": "Zlatoust \u00e8 una citt\u00e0 industriale della Russia europea orientale, nell'oblast' di \u010celjabinsk, situata nei monti Urali sul fiume Aj a circa 150 km di distanza in direzione ovest dal capoluogo \u010celjabinsk.\nFondata nel 1754, prende il nome da Ioann Zlatoust (, letteralmente Giovanni \"Bocca d'oro\"), versione russificata di Giovanni Crisostomo.\nHa dato i natali al grande maestro di scacchi Anatolij Karpov.\nA nord della citt\u00e0 si trova il Parco nazionale di Taganaj."}
{"id": "1232296", "revid": "22475", "url": "https://it.wikipedia.org/wiki?curid=1232296", "title": "Giovanni Bontate", "text": "Biografia.\nAvvocato, era figlio del boss Francesco Paolo Bontate, meglio conosciuto come \"don Paolino\", e fratello di Stefano Bontate (assassinato nel 1981 durante la guerra di mafia che port\u00f2 al vertice dell'organizzazione la famiglia dei Corleonesi capeggiata da Luciano Liggio e in seguito da Salvatore Riina). Giovanni Bontate per\u00f2 si schier\u00f2 dalla parte degli assassini del fratello. Secondo Tommaso Buscetta intendeva sostituire il fratello Stefano alla guida della Famiglia di Santa Maria di Ges\u00f9, ma dopo l'uccisione del fratello Riina lo mise inizialmente da parte a vantaggio del mafioso Pietro Lo Iacono, che venne incaricato di dirigere provvisoriamente la Famiglia.\nDurante il maxiprocesso tenutosi a Palermo nel 1986-1987, Bontate lesse un comunicato in cui tent\u00f2 di allontanare da Cosa nostra il sospetto di aver ordinato l'uccisione di Claudio Domino, un bambino di soli undici anni. Il comunicato ottenne l'effetto non voluto di confermare l'esistenza della organizzazione: come racconta Pietro Grasso, all'epoca giudice a latere, \u00abcon quella dichiarazione di Bontate, per la prima volta un mafioso pronunci\u00f2 la parola \u2018noi\u00b4: noi, significava noi mafiosi. Loro stessi ammettevano la loro esistenza. Era senza precedenti\u00bb. Per via di questo comunicato, i Corleonesi decisero l'eliminazione di Bontate, che venne ucciso nel settembre 1988 nella sua villa insieme alla moglie Francesca Citarda dal suo luogotenente Pietro Aglieri.\nIn seguito alla sua uccisione, Aglieri prese il comando della Famiglia di Santa Maria di Ges\u00f9."}
{"id": "1232298", "revid": "465169", "url": "https://it.wikipedia.org/wiki?curid=1232298", "title": "Pon de Replay", "text": "Pon de Replay \u00e8 un brano musicale nonch\u00e8 singolo di debutto della cantante barbadiana Rihanna, estratto come primo singolo dal suo album di debutto \"Music of the Sun\" il 24 maggio 2005 negli Stati Uniti e il 22 agosto nel resto del mondo. Il brano \u00e8 stato scritto e prodotto da Vada Nobles, Alisha Brooks, Carl Sturken e Evan Rogers. Prima di firmare un contratto discografico nel febbraio 2005 con la Def Jam Recordings, \"Pon De Replay\" faceva parte di uno dei tre demo registrati dalla cantante da inviare a varie case discografiche.\nIl brano.\nRegistrazione.\nPrima di firmare un contratto discografico con la Def Jam, Rihanna \u00e8 stata scoperta alle Barbados dal produttore statunitense Evan Rogers, il quale ha preso le misure necessarie per volare alla volta di New York. La cantante l\u00ec ha registrato una raccolta di demo per un nastro da inviare alle varie etichette discografiche. Una delle demo registrate \u00e8 stata \"Pon De Replay\", che \u00e8 stato scritto e prodotto da Carl Sturken, Evan Rogers e Vada Nobles nel 2004. Il primo che ha trovato interessante il demo \u00e8 stato il rapper Jay-Z, nominato nel 2015 presidente della Def Jam Recording, dove Rihanna ha realizzato un provino per lui e per il produttore L.A. Reid, nel suo ufficio.\nRihanna ha spiegato durante un'intervista come si sentiva prima di entrare in studio di registrazione, dicendo che aveva pensato \u00abOh Dio, \u00e8 proprio l\u00ec, non posso guardare, non posso guardare, non posso guardare! Mi ricordo di essere stata estremamente silenziosa. Ero molto timida. Ho avuto freddo per tutto il tempo. Ho avuto le farfalle nello stomaco. Ero seduta di fronte a Jay-Z\u00bb.. Nel corso dell'audizione ha eseguito una cover di \"For the Love of You\" di Whitney Houston, \"Pon De Replay\" e \"The Last Time\", le ultime due sono state aggiunto nell'album di debutto \"Music of the Sun\". \"Pon De Replay\" \u00e8 stato messo in commercio il 26 luglio 2005 dalla Def Jam Recordings su iTunes.\nComposizione.\n\"Pon De Replay\" \u00e8 un brano dance pop e R&amp;B basato sul campionamento del brano \"Diwali Riddim\" del produttore giamaicano Lenky. Secondo il sito Musicnotes.com, il ritmo della canzone \u00e8 ispirato ad un fa minore in un up-tempo comune e con ritmo di dance moderato, con un metronomo di 100 battiti al minuto. La gamma della voce di Rihanna nel brano \u00e8 cantato con note che reggono struttura di F\u266f3 e C\u266f5. Nel testo la cantante chiede ad un DJ di mettere la canzone preferita della canzone cos\u00ec come l'adempimento di ballare in un club. Secondo Doug Rule di Metro Weekly nella parte del testo in cui la cantante usa la frase \u00ab\"Hey Mr. DJ, won't you turn the music up?\u00bb\", la parola \u00ab\"Hey Mr. DJ\"\u00bb potrebbe essere presa da brani come \"Music\" di Madonna e \"Play\" di Jennifer Lopez.\nDurante un'intervista, Rihanna ha spiegato nei dettagli il contenuto dei testi della canzone, dicendo: \u00ab\u00c8 solo la lingua che parliamo alle Barbados. \u00c8 un inglese un po' stentato, e letteralmente il titolo significa \"mettilo di nuovo\" in creolo delle Antille, ed \u00e8 come un invito al DJ ad aumentare il volume della musica delle mie canzoni preferite, solo con un ritmo pi\u00f9 audace\u00bb.\nCritica.\n\"Pon De Replay\" ha ricevuto critiche generalmente positive dai critici musicali, che ne hanno elogiato la composizione e la sua scelta come singolo di debutto della cantante. Bill Lamb di About.com ha dato al brano 4 stelle su 5, e ha celebrato il singolo e la cantante stessa dichiarando che \"Rihanna \u00e8 una star in formazione e questo irresistibile successo dance la far\u00e0 salire alla ribalta. Sembra fantastico da ballare in una scottante sera d'estate o da ascoltare allo stereo in macchina\". Lamb ha anche affermato che il brano \u00e8 \"ipnoticamente intrigante\" e che la voce dell'artista dimostra che sia capace di offrire versatilit\u00e0 e che \"la sensazione isolana esotica\" gioca a beneficio del brano. Lamb ha anche dichiarato che il testo sarebbe stato una \"sfida intellettuale\" per l'ascoltatore e avrebbe provocato pensieri su cosa potesse significare.\nSuccesso commerciale.\nLa canzone fu un successo commerciale, piazzandosi alla vetta in Nuova Zelanda e nella \"Billboard\" Hot Dance Club Play, mentre ha raggiunto la posizione numero due della \"Billboard\" Hot 100, nella \"Billboard\" Pop 100 e della Official Singles Chart e raggiunse le prime cinque posizioni in Austria, Belgio, Danimarca e Svizzera. Il brano \u00e8 stato certificato disco di platino dalla Recording Industry Association of America grazie alle 1.000.000 di copie vendute.\nVideo musicale.\nIl video del brano \u00e8 stato diretto da Little X nel 2005, lo stesso anno dell'uscita dell'album che ha lanciato l'artista. \u00c8 interamente ambientato all'interno di una discoteca, anche se possiamo vedere Rihanna sola mentre danza o ammicca allo spettatore, vestita con abito bianco.\nRihanna e dei suoi amici chiedono al DJ di mettere ripetutamente la loro canzone preferita. Il video si conclude con Rihanna che invita lo spettatore ad avvicinarsi mentre lo schermo si chiude sul nero."}
{"id": "1232299", "revid": "48344", "url": "https://it.wikipedia.org/wiki?curid=1232299", "title": "Giovanni Bontade", "text": ""}
{"id": "1232306", "revid": "5585", "url": "https://it.wikipedia.org/wiki?curid=1232306", "title": "Gino La Monica", "text": "Biografia.\n\u00c8 noto soprattutto per aver prestato voce a Christopher Walken, William Hurt, Sam Neill, Richard Gere, Harrison Ford, Dustin Hoffman ne \"Il laureato\", Jack Nicholson in \"Voglia di tenerezza\", Steve Martin in \"\u00c8 complicato\", David Hemmings in \"Profondo rosso\", Sean Bean nel film \"GoldenEye\" e Liam Neeson nel ruolo di Qui-Gon Jinn in \"\". Tra gli attori doppiati Robert Redford, Michael Caine, Alan Rickman, Willem Dafoe, Michael Douglas, Jonathan Pryce nella trilogia dei \"Pirati dei Caraibi\" e Richard Roxburgh ne \"La leggenda degli uomini straordinari\".\nIn televisione ha doppiato Chris Noth nel ruolo del detective Mike Logan in \"Law &amp; Order - I due volti della giustizia\" e \"\", di Don Ackerman in , di Peter Florrick in \"The Good Wife\" e di Mr. Big in \"Sex and the City\", John Terry in \"24\" e \"Lost\", Jeremy Irons nella serie \"I Borgia\", Larry Hagman nella sitcom \"Strega per amore\" e Tom Irwin in \"Devious Maids - Panni sporchi a Beverly Hills\".\nNel 1989 ha condotto su Rai 2 il gioco a premi \"Il Sicario\". Nel 2010, ha vinto il premio \"Leggio d'oro per la miglior voce in una serie televisiva\". Nel 2021 ha ricevuto il Premio alla Carriera al Festival del doppiaggio Voci nell'Ombra.\nVita privata.\nPadre delle doppiatrici Alessia La Monica e Carolina La Monica, \u00e8 sposato con la regista e dialoghista Emanuela Giovannini."}
{"id": "1232307", "revid": "110157", "url": "https://it.wikipedia.org/wiki?curid=1232307", "title": "Comunit\u00e0 montana Monti della Tolfa", "text": "La Comunit\u00e0 montana dei Monti della Tolfa \u00e8 una delle comunit\u00e0 montane del Lazio, sita in provincia di Roma. Consta di due soli comuni:"}
{"id": "1232308", "revid": "29044", "url": "https://it.wikipedia.org/wiki?curid=1232308", "title": "Friedhof der Dorotheenst\u00e4dtischen und Friedrichswerderschen Gemeinden", "text": ""}
{"id": "1232312", "revid": "56620", "url": "https://it.wikipedia.org/wiki?curid=1232312", "title": "Ourthe", "text": "L'Ourthe \u00e8 un fiume del Belgio, affluente di destra della Mosa. Origina dalla confluenza, a Engreux, dell'Ourthe occidentale (che nasce nei pressi di Ourt nel comune di Libramont-Chevigny), e dell'Ourthe orientale (che sgorga nei pressi del villaggio di Ourthe nel comune di Gouvy, vicino al confine col Lussemburgo).\nGeografia.\nDopo aver attraversato Houffalize, l'Ourthe orientale si unisce a sinistra con la sua omonima occidentale ai piedi del villaggio di Engreux. \u00c8 regolata dallo sbarramento del Lac de Nisramont.\nSi distinguono generalmente due parti nel corso comune: la Haute-Ourthe fino a La Roche-en-Ardenne, e da qui in poi la Basse-Ourthe che confluisce nella Mosa a Liegi. La Basse-Ourthe, talvolta chiamata Ourthe Moyenne, bagna Hotton, Durbuy, quindi, nella provincia di Liegi, Hamoir ed Esneux.\nI principali affluenti dell'Ourthe sono l'Aisne (Bomal), la Lembr\u00e9e (a Logne), il N\u00e9blon (a Hamoir), l'Ambl\u00e8ve (Rivage) e la Vesdre (a Ch\u00ean\u00e9e \u2013 localit\u00e0 di Liegi).\nStoria.\nIl nome \"Urta\" compare per la prima volta in epoca gallo-romana.\nIl nome del fiume, dal 1795 al 1815, \u00e8 stato anche lo stesso del dipartimento, l'Ourte, ma scritto senza la \"h\".\nAll'inizio del XIX secolo l'Ourthe fu teatro di un progetto industriale di portata straordinaria per l'epoca: il canale Mosa-Mosella. L'impresa, lanciata nel 1827, fu gravata da problemi finanziari; l'incertezza legata all'avvenire geopolitico della regione e l'invenzione della ferrovia minarono il progetto. La riconosciuta indipendenza del Lussemburgo, nel 1839, provoc\u00f2 l'arresto definitivo del progetto.\nImportanti sezioni del canale sono ancora visibili fra Liegi e Comblain-au-Pont. A Bernistap (Tavigny\u00a0\u2013 comune di Houffalize), alla frontiera belga-lussemburghese, un tunnel di circa 2,5 chilometri \u00e8 tuttora visibile. Tale opera \u00e8 il punto pi\u00f9 alto del percorso, unione fra il bacino idrografico della Mosa e quello del Reno.\nIdrologia.\nLa portata media osservata ad Angleur (Liegi) fra 1995 e 2004 \u00e8 stata di 55,2\u00a0m\u00b3 al secondo, con una portata massima media annuale di 73,0\u00a0m\u00b3 nel 2002, e una portata minima media annuale di 30,2 nel 1996."}
{"id": "1232314", "revid": "247222", "url": "https://it.wikipedia.org/wiki?curid=1232314", "title": "Dance of Death &amp; Other Plantation Favorites/John Fahey Vol. 3", "text": "Dance of Death &amp; Other Plantation Favorites/John Fahey Vol. 3 \u00e8 il terzo album di John Fahey, pubblicato dalla Takoma Records nel 1964.\nIl disco fu ristampato pi\u00f9 volte, su vinile le varie edizioni si distinguono per il colore della copertina e perfino per il titolo dell'album, che sono leggermente differenti.\nC-1004 \"Dance of Death &amp; Other Plantation Favorites/John Fahey Vol.3\" edizione del 1964 (prima pubblicazione), copertina bianca con lettere del titolo nere.\nC-1004 \"Vol.3: The Dance of Death &amp; Other Plantation Favorites\" edizione del 1967, copertina in stile psichedelico di colore oro e marrone.\nC-1004 \"Vol.3: The Dance of Death &amp; Other Plantation Favorites\" edizione del 1968, copertina marrone e bianca."}
{"id": "1232315", "revid": "1543377", "url": "https://it.wikipedia.org/wiki?curid=1232315", "title": "Jan Steen", "text": "L'introspezione psicologica, l'ironia e l'abbondanza di colore sono le caratteristiche che contraddistinguono il suo stile.\nBiografia.\nJan Steen nacque a Leida, in una famiglia cattolica benestante, figlio di un birraio che gestiva la locanda \"L'alabarda rossa\" da molte generazioni. Come il suo pi\u00f9 noto contemporaneo Rembrandt, Steen frequent\u00f2 la scuola latina di Leida. Ricevette la sua educazione artistica da Nicolaes Kn\u00fcpfer, pittore tedesco noto per i suoi quadri a sfondo storico o narrativo ambientati a Utrecht. Le influenze di Nicolaes si ritrovano nell'uso della composizione e del colore. Un'altra fonte di ispirazione fu Adriaen van Ostade, pittore di scene rurali, vissuto ad Haarlem, anche se non \u00e8 noto se vi sia stata qualche frequentazione tra i due.\nNel 1648 Jan Steen fu tra i fondatori della Sint-Lucasgilde (\"Gilda di San Luca\") di Leida, ma, poco dopo, divenne assistente del rinomato paesaggista Jan van Goyen e si trasfer\u00ec in casa sua a L'Aia. Il 3 ottobre 1649 spos\u00f2 Margriet, figlia di van Goyen, dalla quale ebbe otto figli. Steen lavor\u00f2 con il suocero fino al 1654, quando si trasfer\u00ec a Delft, dove avvi\u00f2 la fabbrica di birra \"De Roscam\" (\"Al pettine\") senza molto successo. Visse poi a Warmond del 1656 al 1660 e ad Haarlem dal 1660 al 1670, periodo in cui fu molto produttivo. \nNel 1670, a seguito della morte del padre e di quella della moglie, avvenuta un anno prima, Steen torn\u00f2 a Leida, dove aveva ereditato la casa paterna, in cui visse fino alla morte. Qui ebbe nel 1672 la licenza per aprire una taverna e nell'aprile del 1673 si spos\u00f2 di nuovo, con Maria van Egmont, che gli diede un altro figlio. Nel 1674 divenne presidente della Sint-Lucasgilde. \nMor\u00ec a Leida nel 1679 e fu sepolto nella tomba di famiglia nella Pieterskerk.\nAttivit\u00e0 artistica.\nSteen fu uno dei pittori pi\u00f9 popolari nell'Olanda del XVII secolo. La sua amplissima produzione comprende sia scene di genere, che soggetti mitologici e biblici, fino anche a nature morte e paesaggi. Dipinse anche diversi autoritratti, nei quali non mostra alcuna vanit\u00e0. \nIl tema preferito da Jan Steen fu comunque la vita di tutti i giorni, soprattutto delle classi medie e basse della societ\u00e0, che ritrae nelle loro abitudini ordinarie o nelle festivit\u00e0. Molte delle scene di genere da lui dipinte sottintendono significati allegorici o moraleggianti: rappresentando ora il caos, ora la lascivia, ora esempi di strette vedute, ora scene umoristiche, lasci\u00f2 sottili indizi che avvertono lo spettatore piuttosto che invitarlo a copiare questi comportamenti. Molti dei suoi lavori fanno riferimento a vecchi proverbi olandesi e alla letteratura del Paesi Bassi. Nella sua attenzione alle debolezze e agli errori grandi e piccoli della societ\u00e0, spesso esagerati teatralmente, ritrasse i personaggi con attenzione e affetto, fornendo una straordinaria gamma di informazioni sulla vita del suo tempo. \nIl pittore non ebbe alcun apprendista in particolare, ma il suo lavoro fu fonte di ispirazione per molti altri pittori successivi."}
{"id": "1232316", "revid": "287204", "url": "https://it.wikipedia.org/wiki?curid=1232316", "title": "Colonia della Virginia", "text": "La Colonia della Virginia fu la prima colonia britannica, fondata da puritani in fuga dall'Inghilterra dalle guerre di religione. Fondata nel Nord America, \u00e8 esistita per un breve lasso di tempo nel XVI secolo, e in seguito dal 1607 fino alla Rivoluzione americana. Cos\u00ec nominata in onore della regina Elisabetta I d'Inghilterra, nota allora come \"Regina Vergine\" in quanto non si spos\u00f2 mai, la colonia venne soprannominata \"il vecchio dominio\" (\"The Old Dominion\") dal re Carlo II d'Inghilterra per la sua apparente lealt\u00e0 alla monarchia britannica durante la guerra civile inglese del XVII secolo. Un'ulteriore fonte di ispirazione per il nome della colonia proviene dal nome della compagnia londinese \u2018Virginia Company\u2019 che finanzi\u00f2 il viaggio del capitano Newport che poi appunto port\u00f2 all\u2019installazione della prima colonia inglese nell\u2019America del Nord.\nLa colonia divenne nel 1776 uno dei tredici stati originari degli Stati Uniti. In un primo tempo fu popolata da schiavi a contratto e da schiavi africani. Fra il Seicento e il Settecento furono adottate le strutture sociali dell'Inghilterra, vi erano dunque: grandi proprietari terrieri, che producevano tabacco e una fiorente agricoltura insediata nel mercato; clero anglicano, dotato di prestigio e potere; piccoli braccianti, piccoli proprietari e affittuari terrieri.\nNomi ed etimologia.\nVirginia.\nIl nome di \"Virginia\" \u00e8 la pi\u00f9 antica designazione di un territorio inglese in Nord America. Nel 1584 sir Walter Raleigh invi\u00f2 Philip Amadas e Arthur Barlowe a esplorare l'area oggi corrispondente alla costa della Carolina del Nord, e questi tornarono con la notizia di un re regionale (\"weroance\") chiamato \"Wingina\", che governava quella terra nota ai locali col nome di \"Wingandacoa\". Quest'ultima parola potrebbe essere il nome che ha ispirato poi alla regina Elisabetta I il nome di \"Virginia\" per la colonia, nulla a che vedere con il suo status dunque di \"regina vergine\" come da molti storici e contemporanei \u00e8 stata definita. Nel viaggio successivo, invece, Raleigh comprese che l'espressione \"wingandacoa\" udita dai primi coloni inglesi al loro arrivo significava \"Che bei vestiti che indossate!\" secondo il linguaggio locale, e pertanto quello non era il nome del luogo come si pensava.\nInizialmente il termine \"Virginia\" venne esteso all'intera costa orientale del Nord America dal 34\u00ba parallelo (presso Cape Fear) sino al 48\u00b0, includendo dunque le attuali coste dell'Acadia e una vasta parte interna del Canada.\nL\"'Old Dominion\".\nCome gratitudine per la lealt\u00e0 dei virginiani alla corona durante la guerra civile inglese, re Carlo II d'Inghilterra concesse al territorio il titolo di \"Old Dominion\" che ancora oggi \u00e8 il soprannome dello stato.\nStoria.\nI primi tentativi di colonizzazione in epoca elisabettiana (1584\u20131590).\nSebbene Spagna, Francia, Svezia e Paesi Bassi stessero contendendosi la regione, questo non imped\u00ec all'Inghilterra di divenire la prima potenza europea a colonizzare con successo i territori oltremare. I primi tentativi erano stati fatti dagli spagnoli in quella che attualmente sono la Georgia (San Miguel de Gualdape, 1526\u201327; oltre a diverse Missioni spagnole in Georgia tra il 1568 e il 1684), la Carolina del Sud (Santa Elena, 1566\u201387), la Carolina del Nord (Joara, 1567\u201368) e la Virginia (Missione di Ajac\u00e1n, 1570\u201371); e cos\u00ec avevano fatto i francesi in Carolina del Sud (Charlesfort, 1562\u201363). Pi\u00f9 a sud, la colonia spagnola della Florida spagnola, incentrata su St. Augustine, venne fondata nel 1565, mentre a nord i francesi avevano fondato alcuni insediamenti nell'attuale Canada (Charlesbourg-Royal occupata per un breve periodo dal 1541\u201343; Port Royal, fondata nel 1605).\nInsediamenti nell'Isola di Roanoke.\nNel 1584, sir Walter Raleigh invi\u00f2 la sua prima missione colonizzatrice sull'Isola di Roanoke (nell'attuale Carolina del Nord). Questo fu il primo insediamento inglese, anche se non dur\u00f2 a lungo e fu perlopi\u00f9 un avamposto militare focalizzato a esplorare le aree circostanti. L'esperto di metalli boemo Joachim Gans venne ingaggiato dagli inglesi e si rec\u00f2 sull'Isola di Roanoke per studiare le tecniche di ricerca e lavorazione del rame da parte delle trib\u00f9 indigene cos\u00ec da ridurre i tempi di fusione del metallo da 16 settimane a 4 giorni, consentendo in tal modo agli inglesi di velocizzare la produzione di cannoni da usare sulle navi da guerra. Ci\u00f2 che ha dello straordinario nell'inclusione di Joachim Gans in questa spedizione \u00e8 che gli ebrei erano stati espulsi dal Regno d'Inghilterra e molti poterono farvi ritorno solo a partire dal 1655 quando Oliver Cromwell revoc\u00f2 l'editto regio risalente a pi\u00f9 di 300 anni prima quando era stato scritto per mano di Edoardo I (1290).\nNel 1587, Raleigh invi\u00f2 un altro gruppo per cercare di fondare un insediamento stabile. Il primo figlio di coloni inglesi nato nel Nuovo Mondo fu una bambina, che non a caso ebbe il nome di Virginia Dare. Il capo della spedizione, John White, torn\u00f2 in Inghilterra per cercare rinforzi in quello stesso anno, ma non fu in grado di far ritorno alla colonia per via della guerra che serpeggiava tra Inghilterra e Spagna. Quando finalmente riusc\u00ec a rientrare in America nel 1590, egli trov\u00f2 la colonia abbandonata. Le case erano intatte, ma i coloni erano come scomparsi. Anche se diverse sono le teorie elaborate dagli storici sul destino della colonia, questo fatto rimane un mistero che ha fatto s\u00ec che la colonia si guadagnasse il nome di \"Lost Colony\" (la \"colonia perduta\"). Dare County fu la prima contea fondata in onore della piccola Virginia Dare, che risult\u00f2 dispersa tra i primi coloni. La parola \"Croatoan\" venne per\u00f2 ritrovata incisa sul tronco di un albero, parola che indicava il nome di una trib\u00f9 di un'isola vicina.\nLa Virginia Company (1606\u20131624).\nDopo la morte della regina Elisabetta I nel 1603, re Giacomo I ascese al trono. L'Inghilterra era stata finanziariamente messa in difficolt\u00e0 dalla guerra con la Spagna degli anni precedenti. Inoltre, le tradizionali lussureggianti foreste inglesi e altre risorse naturali si stavano esaurendo dopo secoli di sfruttamento incondizionato. Per recuperare nuove risorse, l'Inghilterra doveva cos\u00ec dipendere dal commercio con altre nazioni per sopravvivere. La Muscovy Company in particolare, ebbe grande successo nell'importazione di beni soprattutto dai Paesi Bassi. A ogni modo le condizioni precarie delle varie relazioni commerciali con gli altri paesi europei, fece s\u00ec che l'Inghilterra considerasse una valida alternativa lo sfruttamento del Nuovo Mondo. L'investimento dei capitali si concentr\u00f2 nella ricerca del passaggio a nord-ovest verso l'Estremo Oriente e l'India. Giacomo I garant\u00ec dei decreti di propriet\u00e0 ai due rami della Virginia Company (la Plymouth Company e la London Company), la compagnia commerciale che si occup\u00f2 di sviluppare un commercio nel Nord America, ottenendo il supporto degli investitori.\nSecondo questi documenti, alla Plymouth Company venne permesso di fondare una colonia su un territorio di 160 chilometri quadrati tra il 38\u00ba e il 45\u00ba parallelo (pi\u00f9 o meno tra la baia di Chesapeake e l'attuale confine statunitense col Canada). La London Company ottenne invece di fondare una colonia tra il 34\u00ba e il 41\u00ba parallelo (approssimativamente tra Cape Fear e Long Island Sound), ottenendo cos\u00ec anche una vasta porzione della costa atlantica e dell'interno del Canada. Durante il 1606, ciascuna compagnia organizz\u00f2 delle spedizioni per fondare insediamenti nell'area secondo i diritti ricevuti dalla corona inglese.\nQuesta ricerca coloniale influenz\u00f2 anche la cultura inglese del tempo come ad esempio l'opera teatrale \"Eastward Hoe\", rappresentata a Londra nel 1605, dove dei criminali cercano di fuggire in Virginia per liberarsi dei debiti accumulati in patria.\nLa Colonia di Popham.\nNell'agosto del 1606, la prima nave della Plymouth Company, la \"Richard\", salp\u00f2 alla volta del Nuovo Mondo. A ogni modo, essa venne intercettata e catturata dagli spagnoli presso la Florida nel novembre del 1606 e non pot\u00e9 mai raggiungere la Virginia. Il secondo tentativo ebbe maggior successo: circa 120 coloni lasciarono Plymouth il 31 maggio 1607 a bordo di due navi, capitanate da George Popham a bordo della \"Gift of God\", mentre il secondo in comando era Ralegh Gilbert che viaggiava sulla \"Mary and John\", il cui capitano era Robert Davies. Il capitano \"Davies\" tenne un diario dettagliato della spedizione ove ancora oggi \u00e8 possibile leggere le prime informazioni sulla Colonia di Popham.\nGiunti a destinazione nell'agosto del 1607, i coloni della Plymouth Company iniziarono la costruzione dell'insediamento, noto appunto come Colonia di Popham, corrispondente all'attuale villaggio di Phippsburg, nel Maine, presso la foce del fiume Kennebec. Il loro intento era quello di commerciare con la madrepatria metalli preziosi, spezie e pellicce, oltre alle forniture di legname per la costruzione delle navi inglesi. Met\u00e0 dei coloni fece ritorno in Inghilterra sul finire dell'anno a bordo della \"Gift of God\", mentre l'altra met\u00e0 rimase in loco per tutto l'inverno, la primavera e l'estate successive, periodo durante il quale venne costruita una nave di 30 tonnellate che venne chiamata \"Virginia\". Sul finire dell'estate del 1608, tutti i coloni rimanenti tornarono in Inghilterra a bordo della \"Virginia\" e della \"Mary and John\": la colonia era durata in tutto poco circa un anno. Anche se non fu un insediamento permanente, essa \u00e8 oggi considerata la seconda colonia inglese dopo Cuttyhunk nel 1602, nella regione poi nota come New England. L'esatto sito della Colonia di Popham \u00e8 stato riscoperto nel corso di scavi archeologici condotti nel 1994.\nJamestown.\nLa London Company guidata dal capitano Christopher Newport port\u00f2 avanti la sua spedizione. Il 20 dicembre 1606, il capitano salp\u00f2 dall'Inghilterra a bordo della sua nave ammiraglia, la \"Susan Constant\", assieme ad altre due navi pi\u00f9 piccole, la \"Godspeed\" e la \"Discovery\", con 105 uomini e ragazzi, oltre a 39 marinai. Dopo un inusuale lungo viaggio di 144 giorni, il gruppo giunse alla foce della Baia di Chesapeake, sbarcando nel punto dove il lato meridionale della baia incontra l'oceano Atlantico, luogo oggi identificato da una croce e chiamato Cape Henry, in onore di Enrico Federico, principe del Galles, figlio primogenito del re Giacomo I.\nLe loro istruzioni erano di scegliere un luogo interno nei pressi di una fonte d'acqua potabile cos\u00ec da essere meno vulnerabili a eventuali attacchi da parte degli spagnoli o di altri coloni europei. Il gruppo salp\u00f2 nuovamente verso ovest nella baia e raggiunse la foce di Hampton Roads, fermandosi nella localit\u00e0 oggi nota col nome di Old Point Comfort. Mantenendo la costa sulla destra, si avventurarono lungo il grande fiume che venne rinominato dagli stessi coloni James, sempre in onore del re inglese. Dopo l'esplorazione giunta sino alla confluenza del fiume con l'Appomattox (in corrispondenza dell'attuale citt\u00e0 di Hopewell), il gruppo ridiscese il fiume sino all'Isola di Jamestown, che offriva una posizione difensiva favorevole contro le navi nemiche e nel contempo acque sufficientemente profonde per attraccare le navi di supporto o rifornimento degli inglesi. Nel giro di due settimane, i coloni costruirono il primo forte e denominarono la fondazione Jamestown.\nOltre ad assicurarsi oro e altri minerali preziosi da inviare agli investitori in Inghilterra, la sopravvivenza stessa dei coloni a Jamestown dipendeva dai rifornimenti regolari dall'Inghilterra e dal commercio con i nativi americani. Il luogo scelto era molto distante dalle terre pi\u00f9 interne e offriva poco spazio per la caccia, con poca acqua fresca da bere e poco terreno per l'agricoltura. Il capitano Newport fece ritorno in Inghilterra due volte, conducendo personalmente la prima e la seconda missione di supporto durante il 1608, lasciando la \"Discovery\" a uso dei coloni. A ogni modo, le morti per malattia e i conflitti con i nativi americani furono un problema non indifferente per i coloni inglesi. Malgrado i tentativi di cavare minerali, far crescere bacchi da seta ed esportare il nativo tabacco della Virginia, questi primi anni non produssero profitti degni di nota, e non era chiaro se la colonia sarebbe stata mantenuta economicamente dai finanziatori.\nNel 1609, con l'abbandono dell'insediamento costituito da parte della Plymouth Company, la carta di propriet\u00e0 della London Company venne modificata includendo anche l'area compresa tra il 34\u00ba e il 39\u00ba parallelo, quindi esteso \"da mare a mare\". Per questo motivo, almeno sulla carta, la Colonia della Virginia aveva la possibilit\u00e0 di espandersi anche nell'entroterra sino alla costa dell'oceano Pacifico, corrispondente all'attuale California, comprendendo quindi tutti gli attuali stati in quell'area (Kentucky, Missouri, Colorado, Utah, ecc.). A ogni modo, per ragioni pratiche, i primi virginiani non si avventurarono eccessivamente nell'entroterra, anche se queste rinnovate prospettive spinsero gli investitori inglesi a continuare il finanziamento dell'espansione della colonia con quello che divenne noto come \"terzo rifornimento\".\nLe Bermuda: Le Isole Somers.\nCon l'arrivo del \"Third Supply\", la London Company aveva gi\u00e0 costruito una nuova nave. La \"Sea Venture\" era stata disegnata specificatamente per l'emigrazione di altri coloni e per trasportare materiali e rifornimenti per la colonia dalla madrepatria, ed era quindi particolarmente capiente. Essa divenne la nave ammiraglia del capitano del convoglio, sir George Somers. Il \"Third Supply\" fu il pi\u00f9 grande a essere consegnato, con otto navi in totale. Il nuovo capitano della \"Sea Venture\" era il vice ammiraglio della missione, Christopher Newport. Centinaia di nuovi coloni si trovarono a bordo della nuova nave.\nAd alcuni giorni di distanza dal porto di Londra, per\u00f2, le nove navi che erano dirette verso il Nuovo Mondo incontrarono un grande uragano nell'oceano Atlantico e per tre giorni le navi non riuscirono a comunicare tra loro. L'ammiraglio sir George Somers guidava la nuova \"Sea Venture\" con la maggior parte del carico e, deliberatamente, decise di virare in direzione delle attuali Bermuda per evitare di arenarsi con la tempesta. A ogni modo, sebbene non vi fossero stati morti, la nave abbisognava di alcune riparazioni e per questo si insedi\u00f2 nell'arcipelago che divenne cos\u00ec propriet\u00e0 dei coloni inglesi.\nI sopravvissuti alle Bermuda costruirono cos\u00ec altre due piccole navi e gran parte di loro continu\u00f2 cos\u00ec il viaggio verso Jamestown, lasciando un avamposto nelle Bermuda per assicurarsene il possesso. I possedimenti della Compagnia nelle Bermuda vennero ufficializzati nel 1612, con la terza e ultima concessione che estendeva i confini della Virginia sino a comprendere anche le Bermuda o, come erano note all'epoca, il territorio della \"Virgineola\". Le Bermuda erano note anche col nome di \"The Somers Isles\" (in ricordo dell'ammiraglio Somers). I finanziatori della Virginia Company a questo punto vi derivarono una seconda compagnia, la Somers Isles Company, che amministr\u00f2 le Bermuda dal 1615 sino al 1684.\nA ogni modo, al loro arrivo a Jamestown, i sopravvissuti della \"Sea Venture\" scoprirono che i dieci mesi di lontananza dalla colonia avevano fortemente aggravato la situazione generale. Sette altre navi erano giunte portano altri coloni, ma poco cibo e rifornimenti. Assieme alle lotte coi nativi locali, la perdita delle risorse a bordo della \"Sea Venture\" portarono a un periodo di carestia che perdur\u00f2 dalla fine del 1609 al maggio del 1610, periodo durante il quale mor\u00ec l'80% dei coloni, alcuni dei quali giunsero addirittura ad atti di cannibalismo. I sopravvissuti alle Bermuda avevano portato con loro alcuni rifornimenti e cibo, e questo faceva intendere che Jamestown era destinata ormai a essere abbandonata in virt\u00f9 di un ritorno in Inghilterra.\nLa permanenza a Jamestown.\nSamuel Argall era il capitano di una delle sette navi del \"Third Supply\" che erano giunte a Jamestown nel 1609 dopo essersi separate dalla \"Sea Venture\", il cui fato rimase sconosciuto. Sbarcato i suoi passeggeri e un numero limitato di risorse, egli fece ritorno in Inghilterra con la promessa di portare nuovi aiuti ai coloni di Jamestown. Il re aveva autorizzato un altro leader, Thomas West, III barone De La Warr, meglio conosciuto col nome di \"Lord Delaware\", a mantenere l'ordine in loco e per questo la London Company pot\u00e9 organizzare una nuova missione di rifornimento. Le nuove navi salparono da Londra il 1\u00ba aprile 1610.\nPoco dopo che i sopravvissuti alla carestia e i coloni provenienti dalle Bermuda avevano abbandonato Jamestown, le navi con nuovi rifornimenti risalirono il James River con cibo, rifornimenti, un dottore e nuovi coloni. Lord Delaware era determinato a far sopravvivere la nuova colonia e riusc\u00ec a intercettare le navi gi\u00e0 pronte alla partenza a circa 16\u00a0km da Jamestown e a farle tornare sui loro passi. I coloni tornarono quindi nell'insediamento grazie alle nuove provviste dall'Inghilterra.\nTra coloro che stavano abbandonando Jamestown vi era anche John Rolfe, uno dei sopravvissuti della \"Sea Venture\" che aveva perso la moglie e il figlio alle Bermuda. Egli era un uomo d'affari originario di Londra che aveva portato con s\u00e9 dei semi da piantare, alcune foglie di tabacco e delle idee per un nuovo commercio che rilanciarono ben presto l'economia coloniale dell'area.\nDal 1612, Rolfe inizi\u00f2 delle coltivazioni intensive di tabacco che riusc\u00ec a far crescere ed esportare con successo. Fu a quel punto che il villaggio di Jamestown pot\u00e9 definirsi economicamente indipendente dalla madrepatria e quindi permanentemente colonizzato.\nColonia reale (1624\u20131776).\nNel 1620, un successore della Plymouth Company invi\u00f2 dei coloni nel Nuovo Mondo a bordo della famosissima \"Mayflower\". Noti come \"pilgrims\" (pellegrini), questi nuovi coloni raggiunsero il Massachusetts dove si insediarono. La porzione della Virginia a nord del 40\u00ba parallelo divenne nota come New England, sulla base di quanto riportato dal capitano John Smith.\nNel 1624, le carte di possedimento della Virginia Company vennero revocate per ordine di re Giacomo I e la Colonia della Virginia pass\u00f2 nelle mani dell'autorit\u00e0 della monarchia inglese, costituendo difatti una colonia della corona. Successivamente vennero stilate altre convenzioni per la Colonia del Maryland nel 1632 e per la Provincia della Carolina nel 1663 e nel 1665, fatti che ridussero ulteriormente l'estensione del territorio coloniale della Virginia sino alla Rivoluzione americana.\nLa popolazione, nell'ambito della guerra civile inglese, pur essendo lontana dalla madrepatria, si schier\u00f2 per la maggioranza con la corona piuttosto che con Oliver Cromwell. Malgrado questo, il governatore della Virginia venne rimpiazzato dal puritano Richard Bennett per ordine dello stesso Cromwell nel 1652, seguito da altri due nominali \"Governatori del Commonwealth\". Con la restaurazione nel 1660, il governatorato torn\u00f2 nelle mani di Sir William Berkeley.\nDal momento che gli inglesi incrementavano il loro consumo di tabacco, il tabacco nelle colonie americane divenne un prodotto di grande importanza economica, in particolare per la regione attorno alla baia di Chesapeake. Vaste piantagioni vennero realizzate lungo i fiumi della Virginia, dove vennero fondati anche sistemi sociali ed economici per la vendita di questi beni, come l'importazione di schiavi dall'Africa per la lavorazione delle terre. Nel 1730 la Camera dei Cittadini della Virginia pose uno standard di qualit\u00e0 sul tabacco esportato grazie al \"Tobacco Inspection Act of 1730\", con regolari ispezioni nelle oltre 40 localit\u00e0 produttrici del bene."}
{"id": "1232318", "revid": "599013", "url": "https://it.wikipedia.org/wiki?curid=1232318", "title": "Cattedrale di Santa Maria (Alghero)", "text": "La cattedrale di Santa Maria Immacolata \u00e8 la cattedrale della diocesi di Alghero-Bosa.Risalente a partire dal XVI secolo, si trova nel centro storico della citt\u00e0, di cui \u00e8 uno dei principali monumenti, nonch\u00e9 una delle chiese pi\u00f9 grandi della Sardegna.\nStoria.\nNel 1503 il papa Giulio II promulg\u00f2 una bolla con cui si attuava una profonda revisione delle diocesi sarde, fortemente voluta dal sovrano Ferdinando II.\nLe tre piccole diocesi di Castro, Bisarcio e Ottana vennero unite e incorporate nella nuova diocesi di Alghero.\nAlghero, elevata al rango di citt\u00e0 nel 1501, era allora priva di un tempio abbastanza grande da fungere da cattedrale e i vescovi della nuova diocesi non vi risedettero sino agli anni '30 del XVI secolo, epoca a cui si fa risalire l'inizio della fabbrica del Duomo. La durata notevole della sua costruzione si rileva nella commistione notevole di stili, anche se pu\u00f2 considerarsi prevalente il gotico catalano.\nEntro il 1550 erano probabilmente conclusi l'area dell'abside con il coro e le cinque cappelle radiali e il soprastante campanile, a canna ottagonale, con il sottostante portale. \nNel corso degli anni '50 la costruzione prosegu\u00ec ad opera dell'architetto militare Rocco Cappellino, cremonese, che applic\u00f2 al tempio elementi tardorinascimentali visibili nell'ultima cappella a sin delle cinque cappelle radiali, nell'ampia aula longitudinale divisa in tre navate e nel vasto transetto. Il Duomo era aperto al culto, anche se non terminato, nel 1593, quando vi si celebrarono alcune ordinazioni sacerdotali.\nDopo la copertura dell'aula in stile rinascimentale, nel 1638 si provvedette alla copertura del transetto e alla costruzione della cupola ottagonale sopra il presbiterio.\nNel 1730 la chiesa, dopo essere stata ornata da artistici arredi marmorei in seguito ad imponenti e interminabili lavori di restauro, venne riconsacrata e solo nel 1862 si costru\u00ec la nuova facciata neoclassica in sostituzione di quella tardorinascimentale.\nDescrizione.\nEsterno.\nL'esterno della cattedrale \u00e8 caratterizzato principalmente dall'alta torre campanaria, uno dei simboli di Alghero, che spicca nel panorama urbano del centro storico. La torre, sul retro della chiesa, fa parte della prima fase di costruzione dell'edificio, \u00e8 in stile tardogotico, con la canna a sezione ottagonale, diverse aperture ad arco ogivale sui lati, e, dopo una balaustra lungo la quale archi e pinnacoli si alternano, \u00e8 coronata con una slanciata guglia di forma piramidale comune in Catalogna rivestita di maioliche policrome. Alla base del campanile si apre il portale che lo collega alla cappella centrale del deambulatorio. \u00c8 in stile fiorito, con colonnine sormontate da archetti ogivali, decorato da sfere e piccoli gigli scolpiti nella pietra.\nL'ingresso principale si trova sulla piccola piazza del Duomo, dove si affaccia il prospetto ottocentesco in stile neoclassico. Presenta un monumentale pronao classico, dotato di un timpano triangolare retto da quattro colonne di ordine dorico sorrette da un alto stilobate con scalinata centrale.\nInterno.\nLo spazio interno del tempio \u00e8 a croce latina suddiviso in tre navate, separate tra loro da pilastri e colonne di gusto classico. Ha stile tardo rinascimentale come dimostra la volta a botte leggermente ribassata impostata su un cornicione sorretto da grandi mensole classicistiche e segnata da sottarchi che dividono lo spazio sottostante in campate. Il minimo scarto dei bracci ortogonali conferisce all'impianto longitudinale una centralit\u00e0 di stampo rinascimentale, evidenziata dall'accentuato sviluppo in altezza.\nNelle navate laterali si aprono sei cappelle, tre per lato, tutte ornate da interessanti opere d'arte. Notevoli soprattutto le prime cappelle di ciascuna navata, pi\u00f9 grandi delle successive e coperte da cupole che gravano su alti pilastri alternati a colonne doriche in arenaria, in cui si trovano due imponenti altari ottocenteschi in stile neoclassico; di particolare rilievo la prima cappella a destra, dedicata al Santissimo Sacramento, con un imponente altare consacrato nel 1824, scolpito nel marmo e decorato al centro con un tempietto circolare che ricorda il tempio di Vesta a Roma.\nAltre cappelle si aprono sul transetto coperto a padiglione, che ospita anche il mausoleo marmoreo, in stile neoclassico, di Maurizio di Savoia (1762-1799), duca del Monferrato, scolpito agli inizi del XIX secolo da Felice Festa su committenza di Carlo Felice di Savoia, fratello del duca.\nNel punto in cui la navata centrale incrocia il transetto si innalza la seicentesca cupola ottagonale, costruita su un alto tamburo finestrato, al di sotto della quale si trova il presbiterio. L'area presbiterale, sopra il pavimento dell'aula di qualche gradino, \u00e8 cinta da una balaustra, realizzata in marmi intarsiati dal genovese Giuseppe Massetti nel 1727. Lo stesso artista realizz\u00f2 anche l'altare maggiore, col gruppo scultoreo raffigurante l'Immacolata tra angeli, e l'elegante pulpito. Ai lati della scala di accesso al presbiterio fanno la guardia due leoni marmorei, secondo il modello del Duomo di Cagliari, ripreso poi in varie chiese dell'Isola.\nDietro il coro ligneo, nell'abside poligonale, si aprono cinque cappelle radiali in stile gotico, unite fra loro a formare un deambulatorio Delle cinque cappelle radiali, l'ultima a sin, ultima costruita per l'ispirazione rinascimentale dei peducci, presenta pianta rettangolare e volta a crociera senza nervature. Nelle cappelle vi sono pregevoli altari lignei, opera di abili artigiani locali e deliziosi altari in marmo, fra i quali spicca quello del SS. Sacramento, realizzato in prezioso marmo di Carrara su commissione del vescovo Pietro Bianco di Sassari.\nOrgano a canne.\nSulla cantoria in controfacciata si trova l'organo a canne Mascioni \"opus 477\", costruito nel 1935. A trasmissione pneumatica, ha due tastiere di 58 note ciascuna ed una pedaliera concavo-radiale di 30."}
{"id": "1232320", "revid": "1433186", "url": "https://it.wikipedia.org/wiki?curid=1232320", "title": "Maricao", "text": "Maricao \u00e8 una citt\u00e0 di Porto Rico situata nell'entroterra centro-occidentale dell'isola. L'area comunale confina a nord con Las Mar\u00edas, a est con Lares e Yauco, a sud con Sabana Grande e a ovest con San Germ\u00e1n e Mayag\u00fcez. Il comune, che fu fondato nel 1874, oggi conta una popolazione di oltre 5.000 abitanti ed \u00e8 suddiviso in 16 circoscrizioni (\"barrios\")."}
{"id": "1232322", "revid": "1603714", "url": "https://it.wikipedia.org/wiki?curid=1232322", "title": "Fran\u00e7ois Boucher", "text": "Biografia.\nNasce a Parigi il 29 settembre 1703. Da Nicolas, suo padre, modesto pittore, incisore e disegnatore di ricami con il quale apprende le prime tecniche pittoriche e di stampa. Nel 1721 entra nello studio di Fran\u00e7ois Lemoyne (1688-1737), che aveva ottenuto la prestigiosa carica di \"primo pittore del re\", godendo delle migliori commissioni di Luigi XIV e della corte francese; qui resta pochi mesi, avendone assorbito in fretta lo stile esemplato dalla scuola veneziana dei Ricci, dei Pellegrini e della Carriera.\nEntra nel laboratorio dell'affermato incisore Jean-Fran\u00e7ois Cars (1661-1730) dove esegue semplici decorazioni per carte intestate, eseguite tuttavia con una tale abilit\u00e0 da essere notato e coinvolto da un altro noto incisore, Jean de Julienne, che gli propone di collaborare all'iniziativa da questi intrapresa, l'edizione a stampa dei dipinti e dei disegni dell'appena scomparso Antoine Watteau, il cui primo volume, \"Figures des diff\u00e9rents caract\u00e8res de paysage et d'etudes dessin\u00e9es d'apr\u00e8s nature par Antoine Watteau\", esce nel 1726. Fu anche allievo di Joseph Aved. A sua volta fu il maestro di Jean-Baptiste Deshays che in seguito spos\u00f2 sua figlia.\nNel 1723 vince il \"Prix de Rome\", ma soggiorna nella capitale italiana solo quattro anni dopo, dove rimane impressionato in particolar modo dal Correggio, dal Veronese, dal Guercino e dal Tiepolo. Rientra a Parigi durante il 1731 e nel giro di tre anni viene nominato membro dell'Acad\u00e9mie royale de peinture et de sculpture. Grazie alla protezione di Madame de Pompadour, sua allieva in disegno, e all'amicizia del marchese di Marigny, direttore del \"B\u00e2timents du Roi\", ottiene l'incarico di \"primo pittore del re\" oltre alla direzione della produzione degli arazzi di Beauvais.\nCon l'opera solimeniana \"Venere che ordina a Vulcano le armi per Enea\" incomincia una serie di trattazioni mitologiche, con le quali rappresenta la societ\u00e0 parigina ruotante attorno a Luigi XV, tradotta attraverso figurazioni eleganti e sensuali, scene luminose, colori chiari, forme avviluppate. Tra le opere a sfondo mitologico pi\u00f9 riuscite si annoverano \"Il trionfo di Venere\" del 1740 e \"Diana uscita dal bagno\" del 1742. Boucher non trascura nemmeno la pittura religiosa e in onore della Pompadour decora anche la cappella dello Ch\u00e2teau de Bellevue a Meudon e quando passa di moda l'attenzione per il mondo sfarzoso di Versailles diviene uno dei pi\u00f9 ricercati disegnatori per arazzi, per i quali predilige le ambientazioni pastorali, come \"Psiche condotta da Zefiro al palazzo d'Amore\".\nAll'apice del successo artistico e mondano, accoglie vari pittori nel suo \"atelier\", tra i quali Fragonard e David. In questo periodo, ritenuto il pi\u00f9 fertile della sua carriera, realizza una formidabile collezione di terrecotte, di oggettistica orientale come porcellane giapponesi e vassoi. Nel 1769 suscita polemiche e dibattiti per il suo anticonformista \"Marche des boh\u00e9miennes en caravane\" esposto al \"Salon\".\nTra i suoi ritratti, il pi\u00f9 celebre \u00e8 quello della Pompadour (1755), mentre come incisore si mette in evidenza con l'edizione delle commedie di Moli\u00e8re del 1734. La sua voluminosa carriera comprende anche diecimila disegni, di grande successo e diffusione.\nMusei.\nElenco dei musei che espongono opere dell'artista:"}
{"id": "1232325", "revid": "827882", "url": "https://it.wikipedia.org/wiki?curid=1232325", "title": "Franco Di Ciaula", "text": "Si dedic\u00f2 con passione al mondo cinematografico, interessandosi, fra i primi in Italia, alle pellicole a colori. Fond\u00f2 la Compagnia per il doppiaggio cinematografico. Nella sua attivit\u00e0 di regista e autore cinematografico, ebbe modo di stringere una forte amicizia e collaborazione professionale con il concittadino Francesco Casavola, musicista e compositore il quale si era dedicato alla composizione di colonne sonore per diversi film e documentari.\nNel 1934 fu nominato delegato ufficiale del Governo d'Italia per il Teatro al Festival Internazionale di Mosca. Collabor\u00f2 con il Ministero del turismo e dello spettacolo, facendo parte del comitato di esperti.\nFu attivo anche nell'ambito sindacale ricoprendo cariche di prestigio a livello provinciale e nella capitale."}
{"id": "1232326", "revid": "108782684", "url": "https://it.wikipedia.org/wiki?curid=1232326", "title": "Comunit\u00e0 montana dei Monti Sabini, Tiburtini, Cornicolani e Prenestini", "text": "La Comunit\u00e0 montana dei Monti Sabini, Tiburtini, Cornicolani e Prenestini \u00e8 una delle comunit\u00e0 montane del Lazio, sita nella provincia di Roma. Consta di 18 comuni:"}
{"id": "1232328", "revid": "416175", "url": "https://it.wikipedia.org/wiki?curid=1232328", "title": "Chiesa della Madonna di Fucinaia", "text": "La chiesa della Madonna di Fucinaia \u00e8 un edificio sacro che si trova in localit\u00e0 Botro ai Marmi a Campiglia Marittima.\nStoria e descrizione.\nDeve il suo nome alla presenza sin dall'antichit\u00e0 di un'attivit\u00e0 metallurgica. La sua fondazione \u00e8 collegata al ritrovamento di un'immagine della Madonna sopra una fucina: il dipinto, raffigurante la \"Madonna con Bambino\" (XV secolo), \u00e8 conservato nella sagrestia di San Lorenzo.\nLa facciata si innalza su un nartece a tre archi sorretti da pilastri in pietra; \u00e8 ad unica navata con abside e pianta a tau. L'interno \u00e8 ricoperto da volte a crociera impostate su semipilastri.\nL'altare maggiore \u00e8 addossato ad una parete nella quale in due nicchie sono collocate le statue di \"San Giacomo\" e di \"San Filippo\" del XVIII secolo; la mensa \u00e8 sormontata da un'edicola in cui \u00e8 la copia della \"Madonna di Fucinaia\"."}
{"id": "1232329", "revid": "1005847", "url": "https://it.wikipedia.org/wiki?curid=1232329", "title": "Philippe Moureaux", "text": "Moureaux \u00e8 ed anche professore di storia economica alla Universit\u00e9 Libre de Bruxelles.\nMoureaux \u00e8 stato ministro degli interni e delle riforme istituzionali nel governo diretto da Wilfried Martens nel 1980. L'anno successivo, come ministro della giustizia, ha fatto varare leggi contro il razzismo e la xenofobia."}
{"id": "1232335", "revid": "9860904", "url": "https://it.wikipedia.org/wiki?curid=1232335", "title": "Antibes Juan-les-Pins", "text": ""}
{"id": "1232336", "revid": "121664496", "url": "https://it.wikipedia.org/wiki?curid=1232336", "title": "Ralph Lane", "text": "Biografia.\nLane nacque a Lympstone, nella contea del Devon, in Inghilterra. Suo padre era Sir Ralph di Orlingbury, e sua madre, Maud, era cugina di Caterina Parr, l'ultima moglie di Enrico VIII.\nViene ricordato soprattutto per essere stato il primo europeo ad esplorare la baia di Albemarle Sound e per il suo tentativo fallito di colonizzare l'isola di Roanoke situata all'estuario dell'omonimo fiume, su richiesta di Sir Walter Raleigh, Signore e Governatore della Virginia. Lane partecip\u00f2 a numerose altre spedizioni d'esplorazione della costa atlantica degli Stati Uniti, e, nel gennaio 1592, fu nominato generale supremo d'Irlanda, e nominato cavaliere nel 1593. \nL'anno successivo sub\u00ec gravi ferite durante una sollevazione irlandese contro la Corona d'Inghilterra, da cui non si riprese pi\u00f9. Mor\u00ec nell'ottobre 1603."}
{"id": "1232337", "revid": "3732", "url": "https://it.wikipedia.org/wiki?curid=1232337", "title": "Scrittura collaborativa", "text": "La scrittura collaborativa consiste nella partecipazione di pi\u00f9 persone alla stesura di un testo. Si adotta questa pratica soprattutto nella scrittura di documenti o di codici sorgente di programmi informatici. Una delle caratteristiche fondamentali della scrittura collaborativa \u00e8 la sua asincronicit\u00e0, cio\u00e8 il fatto che i membri del gruppo non devono riunirsi per lavorare insieme cosicch\u00e9 i tempi di scrittura si riducono notevolmente.\nOggi per gestire la scrittura collaborativa si usano dei software: gli strumenti pi\u00f9 usati per la scrittura di documenti sono le Wiki, mentre per la programmazione \u00e8 il controllo versione. Anche la maggior parte degli editor di testo permettono di aggiungere annotazioni o commenti a margine, permettendo cos\u00ec a molte persone di lavorare sullo stesso documento, ciascuna delle quali pu\u00f2 apporre le proprie modifiche.\nWikipedia \u00e8 un esempio di progetto di scrittura collaborativa su larga scala. Per la stesura di testi letterari, si preferisce invece la denominazione di scrittura collettiva.\nDiritto d'autore.\nNormalmente la scrittura collaborativa viene attuata in regime di copyleft ma non \u00e8 a priori da escludersi l'ipotesi di autori che si accordino per una scrittura collaborativa con tutti i diritti riservati. \nOvviamente nel diritto italiano esiste un presupposto: la tutela non \u00e8 accordata se non nei casi previsti dall'art, 1 l'apporto creativo deve essere originale ed avere una consistenza \"minima\" sotto la quale non c'\u00e8 presa in considerazione.\nL'art. 3 della legge sul diritto d'autore d\u00e0 la definizione delle opere collettive,\nL'autore viene individuato dall'art. 7 in chi \"organizza e dirige la creazione dell'opera stessa\".\nL'utilizzazione economica spetta, invece all'editore, mentre ai singoli \"collaboratori dell'opera collettiva \u00e8 riservato il diritto di utilizzare la propria opera separatamente\" e \"spetta il diritto di riprodurlo in estratti separati o raccolti in volume, purch\u00e9 indichi l'opera collettiva dalla quale \u00e8 tratto e la data di pubblicazione\".\nCreative Commons e GFDL.\nNella terminologia, anche in lingua italiana in uso nelle Creative Commons, non c'\u00e8 corrispondenza esatta con quella usuale nel diritto italiano: \"\u201cCollective Work\u201d\" non corrisponde a \u201copere collettive\u201d. Per il diritto italiano sono \u201copere collettive\u201d anche quelle costituite da \"parti di opere\", mentre solo opere \u201cnella loro interezza e forma originale\u201d rientrano nel concetto CC. Viceversa nel concetto anglosassone anche una minima modifica all'opera \u00e8 degna di tutela sia pure in una forma attenuata.\nAll'interno del sistema \"copyleft\" era stata la CC by sa ad adottare per prima la nozione di \"autore collettivo\" ora accolto anche da GFDL con la versione 1.3\nComparazione e analisi testuale.\nIn ambito accademico, sono utilizzati programmi antiplagio dedicati alla tutela del diritto d'autore e alla verifica dell'originalit\u00e0 degli elaborati proposti da studenti e ricercatori. Esistono sia programmi installabili in macchine locali in modalit\u00e0 \"stand-alone\" che siti internet. Il servizio di comparazione testuale confronta due o pi\u00f9 testi, in genere riga per riga, svolgendo sia un'analisi qualitativa che quantitativa, arrivando a stimare una percentuale di somiglianza fra due documenti.\nAlcuni programmi sono in grado di svolgere l'analisi su pi\u00f9 di due documenti parallelamente, e di stimare la somiglianza non solo in base alla mera ripetizione di parole o frasi identiche, ma anche in base ad analogie di significato (e possibile lista di frequenza estesa).\nIl confronto testuale pu\u00f2 riguardare anche il codice sorgente di un \"software\" informatico. Alcuni programmi consentono di indicare una versione principale ed una secondaria, impostando delle macro di sincronizzazione che automaticamente adeguano le differenze rilevati fra due versioni."}
{"id": "1232338", "revid": "599013", "url": "https://it.wikipedia.org/wiki?curid=1232338", "title": "Aitor Ocio", "text": ""}
{"id": "1232342", "revid": "1124164", "url": "https://it.wikipedia.org/wiki?curid=1232342", "title": "If I Could Do It All Over Again, I'd Do It All Over You", "text": "If I Could Do It All Over Again, I'd Do It All Over You \u00e8 il secondo album della band inglese di rock progressivo Caravan, pubblicato nel 1970 dalla Decca. Contende al successivo \"In the Land of Grey and Pink\" il primato di miglior disco del gruppo.\nL'esperienza acquisita con l'album di esordio \"Caravan\", un'opera che malgrado diversi spunti interessanti risultava ancora abbastanza grezza nelle sue atmosfere beat e psichedeliche, permette ai Caravan di raffinare il proprio stile e di produrre il nuovo disco.\n\"If I Could Do It All Over Again, I'd Do It All Over You\" \u00e8 il primo album \"classico\" dei Caravan e li consacra tra i grandi del rock progressivo. Con una sapiente miscela di pop, jazz e musica classica, diventano i capostipiti del filone melodico della scena di Canterbury. Rivelano quanto diverso sia il loro percorso da quello dei Soft Machine, l'altra grande band nata come i Caravan dalle ceneri dei Wilde Flowers, maggiormente votato al jazz rock.\nLe fiabe vocali di Richard Sinclair e Pye Hastings, la cui dolcezza \u00e8 stemperata dal surrealismo dei testi, si incrociano con gli assoli alle tastiere di Dave Sinclair e ai fiati di Jimmy Hastings per conferire all'album un sound spensierato, equilibrato e brillante. Efficaci sono anche gli spunti di jazz e di sperimentazione.\nFra le tre lunghe medley dell'album, in cui i momenti melodici si alternano a vertiginose folate di progressioni strumentali, spicca \"For Richard\", che diventa presto uno dei brani pi\u00f9 richiesti durante le esibizioni nei concerti. Una versione orchestrale dal vivo verr\u00e0 proposta nell'album \"Caravan and the New Symphonia\" del 1974. I ben congegnati e repentini cambi di ritmo delle medley creano un effetto psichedelico di grande originalit\u00e0, che verr\u00e0 adottato dalle pi\u00f9 grandi band del progressive europeo.\nAnche \"Hello Hello\" e la title track, corte canzoni melodiche molto orecchiabili, ottengono un grande successo e, data la durata ridotta rispetto alle medley, sono state spesso trasmesse nelle stazioni radio britanniche e nel programma televisivo della BBC Top of the Pops.\nIl primo CD esce nel 1988 per la francese Mantra Records (Mantra 001), e nel 2001 la Decca Universal pubblica una versione rimasterizzata (8829682) contenente quattro tracce aggiuntive. Nel 2010 la Decca ha ristampato in Giappone su CD l'album, in una versione completata da un libretto contenente i testi in giapponese e in inglese.\nTracce.\nTutti i brani sono di Coughlan, P. Hastings, D. Sinclair e R. Sinclair"}
{"id": "1232344", "revid": "729019", "url": "https://it.wikipedia.org/wiki?curid=1232344", "title": "Stazione di Genova Sturla", "text": "La stazione di Genova Sturla \u00e8 una fermata ferroviaria posta sulla linea Genova-Pisa, fra le stazioni di Genova Brignole e Genova Quarto, servendo l'omonimo quartiere cittadino.\nStoria.\nIl 23 novembre 1868 fu inaugurata la linea ferroviaria da Genova Brignole a Chiavari, che comprendeva una stazione nell'area occupata dall'attuale piazza Sturla, posta ad un livello pi\u00f9 basso rispetto al piano stradale. Lasciata la galleria sotto il colle di San Martino, i treni percorrevano l'attuale via Sclopis, impegnando poi un viadotto sul rio Vernazza, parte del quale ancora oggi visibile, prima di sostare a Sturla.\nIl 1\u00ba agosto 1913, con l'attivazione della nuova galleria Sammartino con raddoppio e spostamento a monte della linea, la vecchia stazione di Sturla fu soppressa a favore dell'attuale fermata. Il relativo fabbricato viaggiatori, il cui piazzale stradale era raggiungibile dalla nuova via Massaua, fu completato ed attivato un paio d'anni dopo, il 12 agosto 1915.\nA poca distanza dalla stazione si trovano il campo sportivo per l'atletica leggera di villa Gentile e la chiesa della Santissima Annunziata di Sturla.\nSuperata la vecchia stazione di Sturla in direzione levante, la zona era servita da una seconda fermata ferroviaria, denominata via Tabarca, posta a sud dell'attuale Villa Gentile ed anch'essa soppressa in occasione dello spostamento a monte della ferrovia.\nMovimento.\nSui due binari di Genova Sturla effettuano fermata i collegamenti regionali svolti da Trenitalia nell'ambito del contratto di servizio stipulato con la Regione Liguria, quasi tutti ricadenti nel servizio ferroviario urbano di Genova.\nServizi.\nNell'ambito della categorizzazione delle stazioni, RFI classifica l'impianto nella categoria \"silver\". Esso dispone di:\nInterscambio.\nA poca distanza dalla stazione si trova la fermata della linea di autobus dell'AMT numero 45 (che collega la stazione di Genova Brignole con l'ospedale pediatrico Gaslini), la fermata della linea 584 che collega il quartiere collinare di Bavari con l'ospedale pediatrico Gaslini, e i capilinea delle linee 42 (che collega Sturla con piazza De Ferrari nel centro cittadino), 512 e 513 (che servono i quartieri collinari di Quarto).\nScendendo verso mare, in Piazza Sturla, vi sono le fermate della linea 15 (che collega il quartiere del levante genovese Nervi e il centro della citt\u00e0, passando per il quartiere di Albaro) e 31 (che collega il succitato ospedale Gaslini e la stazione Brignole, passando sul lungomare per il quartiere della Foce), oltre alla linea notturna N2, che attraversa la citt\u00e0 da Nervi fino a Voltri."}
{"id": "1232346", "revid": "1833487", "url": "https://it.wikipedia.org/wiki?curid=1232346", "title": "Pablito Calvo", "text": "Biografia.\nDeve la sua fama principalmente al ruolo del protagonista del film \"Marcellino pane e vino\" di Ladislao Vajda, che interpret\u00f2 a sei anni, selezionato tra oltre cento bambini.\nFu attivo nel cinema fino al 1963 in produzioni spagnole e italiane, lavorando con lo stesso Vajda e poi anche con Tot\u00f2, in un film intitolato \"Tot\u00f2 e Marcellino\", di Antonio Musu.\nIl precoce successo non lo aiut\u00f2 a far carriera, non riuscendo a ripetere il successo della pellicola d'esordio. A sedici anni lasci\u00f2 il cinema per studiare ingegneria industriale; dopo la laurea esercit\u00f2 per anni la professione e in seguito diresse alcune agenzie immobiliari. Nel 1976 si spos\u00f2 con la coetanea Juana Olmedo, dalla quale nel 1979 ebbe un figlio, Pablito Jr.\nNel settembre 1999 fu ospite del programma televisivo Meteore su Italia 1. In quell'occasione asser\u00ec che non sentiva affatto nostalgia per il cinema.\nMorte.\nMor\u00ec improvvisamente la notte del 2 febbraio 2000 presso l'ospedale Vistahermosa di Alicante per un aneurisma. Fu cremato."}
{"id": "1232350", "revid": "32047776", "url": "https://it.wikipedia.org/wiki?curid=1232350", "title": "Torino Football Club 2004-2005", "text": ""}
{"id": "1232352", "revid": "466539", "url": "https://it.wikipedia.org/wiki?curid=1232352", "title": "Man of the Hour", "text": "Man of the Hour \u00e8 una canzone dei Pearl Jam, scritta dal cantante Eddie Vedder per la colonna sonora del film \"Big Fish - Le storie di una vita incredibile\", come canzone che accompagna i titoli di coda e come opening track dell'. La canzone usc\u00ec nel novembre 2003, poco prima dell'uscita del film; fu il primo lavoro pubblicato senza etichetta discografica, con l'aiuto di Amazon.com.\nLa canzone pu\u00f2 anche essere trovata sul . Un singolo della canzone fu pubblicato il 26 novembre 2003, contenente la versione demo della canzone, solamente con Vedder alla voce; la parte di chitarra fu resa disponibile tramite acquisto dal sito-web della band.\nLa canzone fu eseguita dal vivo il 22 ottobre 2003, durante il concerto tenuto dalla band alla Benaroya Hall di Seattle. Dalla morte di Johnny Ramone, la canzone viene dedicata a lui.\nSignificato del testo.\nLa canzone parla di un uomo giovane che dice addio al proprio padre: \"The man of the hour has taken his final bow/Goodbye for now\" (\"L'uomo del momento ha fatto l'ultimo inchino/Addio per ora\"). In accordo con Billboard, \"la versione acustica \u00e8 accentata da una chitarra slide nostalgica, con il testo che riflette su come il legame padre/figlio pu\u00f2 essere fortificato da ci\u00f2 che sembrano ostacoli insormontabili.\"\nSecondo quanto detto da Eddie Vedder il 1\u00ba giugno 2006, durante lo svolgimento del concerto di East Rutherford, New Jersey, questa \u00e8 la prima parte di due canzoni fra loro legate; la seconda \u00e8 \"Come Back\" contenuta in \"Pearl Jam\", dove \u00e8 presente lo stesso giovane che parla con la salma due mesi dopo l'accaduto.\nAccoglienza.\nEddie Vedder fu nominato ai Golden Globe nella categoria miglior canzone originale, poi vinto da Annie Lennox con \"Into the West\" per il film \"Il Signore degli Anelli - Il ritorno del re\". Fu anche nominata per il \"2003 Broadcast Film Critics Association Award\".\nNell'intervista al regista Tim Burton presente sul DVD di \"Big Fish - Le storie di una vita incredibile\", ha dichiarato che la canzone \u00e8 \"magnifica\" e \"cos\u00ec adatta\" e che niente collega e rispecchia cos\u00ec bene il film."}
{"id": "1232355", "revid": "838137", "url": "https://it.wikipedia.org/wiki?curid=1232355", "title": "Partito Popolare Sloveno", "text": "Il Partito Popolare Sloveno (in sloveno \"Slovenska ljudska stranka\", acronimo \"SLS\") \u00e8 un partito sloveno di centro-destra membro del Partito Popolare Europeo.\nStoria.\nIl partito \u00e8 nato nel 1988 con il nome di Lega Agricola Slovena (slov. \"Slovenska kme\u010dka zveza\") come primo partito democratico della Slovenia; la sua fondazione segn\u00f2 l'inizio del processo di democratizzazione, chiamato \"primavera slovena\", che continu\u00f2 con l'Affare JBTZ, la vittoria della Coalizione DEMOS alle prime elezioni democratiche del 1990 e la proclamazione dell'indipendenza della Slovenia nel 1991. Nel 1990 modific\u00f2 il proprio nome in \"Lega Agricola Slovena - Partito Popolare\" e nel 1992 assunse il nome dello storico \"Partito Popolare Sloveno\"; nel 2000 ottenne il diritto legale di usare tale denominazione storica grazie all'unificazione con i Democratici Cristiani Sloveni di Lojze Peterle.\nTra il 1992 e il 1997 il partito rimase all'opposizione contro i primi tre governi di Janez Drnov\u0161ek, ma nel 1997 strinse un accordo di coalizione con la Democrazia Liberale di Slovenia che lo port\u00f2 al governo. L'accordo fu duramente contestato dall'allora Partito Socialdemocratico Sloveno. Nel 2000 il Partito Popolare usc\u00ec dalla coalizione di governo, si fuse con i Democratici Cristiani Sloveni e form\u00f2 un nuovo governo con i socialdemocratici di Janez Jan\u0161a, guidato da Andrej Bajuk. Gi\u00e0 dopo alcuni mesi un disaccordo sulla legge elettorale provoc\u00f2 lo scioglimento della coalizione di governo e la scissione del partito: molti ex cristiano-democratici fondarono infatti Nuova Slovenia. Alle elezioni del 2000 il partito sub\u00ec una nettissima sconfitta, passando da 28 a 9 deputati nell'Assemblea Nazionale. Ci\u00f2 nonostante entr\u00f2 nel nuovo governo di centro-sinistra di Janez Drnov\u0161ek.\nAlle elezioni politiche del 2004 il partito perse ulteriormente consensi, scendendo al 6,8% dei voti e 7 seggi nel parlamento. Entr\u00f2 nel governo di centro-destra di Janez Jan\u0161a (SDS), dove ottenne tre ministeri.\nAlle politiche del 2008 i Popolari si allearono con gli ecologisti del Partito della Giovent\u00f9 di Slovenia (SMS); l'alleanza ottenne appena il 5,2% dei voti e 5 seggi. Il partito torn\u00f2 all'opposizione dopo pi\u00f9 di 11 anni di governo.\nNel 2009 Radovan \u017derjav divenne il nuovo presidente del partito. \u017derjav adott\u00f2 una linea pi\u00f9 moderata rispetto al passato, cercando di dare l'immagine di un'opposizione costruttiva.\nAlle elezioni del 2011, abbandonata l'alleanza con SMS, il partito ottenne il 6,9% dei voti e 6 seggi ed entr\u00f2 del secondo governo di Janez Jan\u0161a."}
{"id": "1232361", "revid": "2108263", "url": "https://it.wikipedia.org/wiki?curid=1232361", "title": "Carlo VIII di Svezia", "text": "Il fatto di riferirsi a Karl Knutsson come Carlo VIII \u00e8 un'invenzione infatti successiva alla sua morte. I re svedesi Erik XIV (1560-68) e Carlo IX (1604-11) guadagnarono i propri numeri di successione grazie ad uno studio fittizio della storia della Svezia. Le monete dell'epoca lo indicano comunque correttamente con il nome di Carlo II.\nFamiglia.\nKarl Knutsson nacque nel 1409, figlio di Knut (Tordsson) Bonde, cavaliere e membro del Consiglio Privato del Re di Svezia (\"riksr\u00e5d\"), e di Margareta Karlsdotter (Sparre av Tofta), l'unica figlia di Carlo Ulvsson di Tofta. Il Re Carlo mor\u00ec il 14 maggio 1470. Il suo primo matrimonio, nel 1428, con Birgitta Turesdotter (Bielke) (m. 1436) gli diede la prima erede, Cristina. Il suo secondo matrimonio, nel 1438, con Caterina Karlsdotter (Gumsehuvud) (m. 1450) gli diede la seconda figlia, Maddalena, che spos\u00f2 Ivar Axelsson (Tott). Egli ebbe inoltre due figli dalla terza moglie (che era formalmente un'amante) Cristina Abrahamsdotter, Anna e Carlo. Il padre, secondo una leggenda dei contemporanei, discendeva da un fratello minore di Erik IX (Sant'Erik di Svezia). La madre, appartenente ad una nobile famiglia di Jarl svedesi era conseguentemente imparentata con i Folkunge, conti di Svezia, derivati da una figlia di Canuto IV di Danimarca e di Adele delle Fiandre.\nI travagliati anni del governo.\nNel 1434 divenne membro del Consiglio Privato di Svezia e nell'ottobre assunse uno degli incarichi pi\u00f9 importanti, quello di Grand Conestabile di Svezia, o \"Riksmarsk\". A causa della crescente insoddisfazione del Re Eric di Pomerania verso la nobilt\u00e0 svedese, Carlo nel 1436 venne proclamato \"Riksh\u00f6vitsman\", una carica che corrispondeva a quella di Governatore Militare della regione svedese del Realm ed infine sostitu\u00ec il re come reggente dal 1438 al 1440, come risultato della rivolta di Engelbrekt Engelbrektsson. Durante la reggenza provvisoria di Carlo, ebbe luogo la cosiddetta \"Ribellione di David\" (una rivolta contadina) che prese piede in Finlandia. Eric di Pomerania venne costretto ad abbandonare il trono e nel 1440 Cristoforo di Baviera, venne eletto Re di Svezia, Norvegia e Danimarca. All'incoronazione di Cristoforo, nel settembre 1441, Carlo venne nominato cavaliere e Gran Giudice di Svezia, o \"Riksdrots\". Nell'ottobre egli rinunci\u00f2 a quest'ultima carica per ricoprire nuovamente quella di Gran Conestabile. Dal 1442 divenne governatore militare (\"h\u00f6vitsman\") a Viborg in Finlandia con il titolo di Margravio di Viborg.\nLa sua prima sede fu Turku. Presto la politica invasiva di Cristoforo lo spinse a concedere anche il castello di Turku. Per questo motivo, Carlo si trasfer\u00ec al castello di Vyborg, lungo le coste ad est della Finlandia, dove egli tenne una corte indipendente, acquisendo una sovranit\u00e0 indipendente sulle proprie terre e promuovendo la Lega Anseatica, acquisendo la citt\u00e0 russa diNovgorod e l'alleanza con i Cavalieri Teutonici nelle attuali Estonia e Lituania.\nAlla morte di Cristoforo nel 1448, deceduto senza un erede diretto, Carlo venne eletto Re di Svezia il 20 giugno ed il 28 giugno venne incoronato re alla Pietra di Mora, non lontano da Uppsala, con la presenza delle proprie truppe, visto il parere contrario dei reggenti Bengt e Nils J\u00f6nsson (Oxenstierna). La sua elezione divenne pretesto per proporre l'Unione di Kalmar, realizzata proprio in quegli anni per iniziativa svedese, e nel 1449 venne eletto Re di Norvegia e venne incoronato a Trondheim il 20 novembre. I danesi, nel 1448, avevano eletto Cristiano I come loro nuovo monarca. Presto, nel 1450, Carlo venne forzato a cedere a Cristiano la Norvegia. Dal 1451, Svezia e Danimarca erano in guerra l'una con l'altra. A causa delle devastazioni e delle guerre, in Svezia divenne sempre maggiore l'opposizione verso Carlo. L'opposizione pi\u00f9 forte venne data dalla chiesa svedese che accusava Carlo di volersi appropriare contemporaneamente del potere temporale e spirituale. Altri oppositori provenivano dalla famiglia degli Oxenstierna e dalla casata dei Vasa, che avevano rappresentato l'opposizione all'elezione del re ed avevano perso.\nDurante i successivi vent'anni, Carlo venne deposto due volte, riacquisendo il trono tre volte (1448-57, 1464-65, 1467-70).\nNel 1457, prese piede una nuova rivoluzione, capeggiata dall'Arcivescovo di Uppsala J\u00f6ns Bengtsson Oxenstierna e dal Nobile Erik Axelsson Tott. Carlo venne inviato in esilio a Danzica. I due capi della rivolta si organizzarono in una coreggenza, e prepararono l'elezione per Cristiano I di Danimarca a re (prima a Turku, poi a Stoccolma).\nNel 1463, il Re Cristiano ebbe degli scontri con l'arcivescovo a causa della sua politica fiscale. L'Arcivescovo J\u00f6ns Bengtsson venne imprigionato, il che caus\u00f2 una ribellione della famiglia del prelato che port\u00f2 all'esilio di Cristiano dalla Svezia. Carlo venne richiamato dai ribelli, e regn\u00f2 per circa sei mesi, ma venne nuovamente esiliato. Nel 1467, il reggente Erik Axelsson Tott, che ora aveva richiesto il supporto di carlo, lo incoron\u00f2 ancora una volta Re di Svezia. Carlo regn\u00f2 per tre anni, sotto il potere del parlamento, sino alla sua morte nel 1470.\nIl suo unico erede era figlio di Cristina Abrahamsdotter che spos\u00f2 poco prima di morire. Il governo svedese non permise al ragazzo di succedere al padre, ma nomin\u00f2 uno dei suoi parenti a reggente per il nuovo re, Sten Sture il Vecchio (nipote di Carlo).\nPolitica.\nCarlo rappresent\u00f2 la crescita dell'aristocrazia svedese che proprio in quegli anni cercava di espandere l'influenza della Svezia sulla penisola scandinava soggiogando gli oppositori. Nel secolo successivo, quando l'unione fu dissolta, Carlo ricevette molti onori come uno dei personaggi che pi\u00f9 di ogni altri si erano prodigati per l'indipendenza della Svezia.\nLa nipote di Carlo, Cristina Nilsdotter Gyllenstierna spos\u00f2 Sten Sture il Giovane la cui reggenza rappresent\u00f2 simili valori: nazionalismo ed indipendenza Svedese.\nLa famiglia di Carlo VIII, nella persona di alcuni suoi parenti, rimase annoverata nella nobilt\u00e0 svedese per lungo tempo. I discendenti di Carlo non ottennero alcun trono sino al 1863 quando il Principe Cristiano di Schleswig-Holstein-Sonderburg-Glucksburg divenne Re di Danimarca con il nome di Cristiano IX. I discendenti di Carlo ebbero rappresentanti nelle casate di Norvegia, Grecia e Gran Bretagna.\nUna sua discendente diretta, la Principessa Sibilla di Sassonia-Coburgo-Gotha spos\u00f2 un principe ereditario di Svezia nel XX sec., e con suo figlio, il Re Carlo XVI Gustavo di Svezia, il sangue di Carlo VIII torn\u00f2 a scorrere sul trono svedese."}
{"id": "1232362", "revid": "48344", "url": "https://it.wikipedia.org/wiki?curid=1232362", "title": "Laura Pellegrini", "text": ""}
{"id": "1232363", "revid": "186563", "url": "https://it.wikipedia.org/wiki?curid=1232363", "title": "MS-DOS Batch", "text": ""}
{"id": "1232365", "revid": "1305772", "url": "https://it.wikipedia.org/wiki?curid=1232365", "title": "Strada statale 63", "text": ""}
{"id": "1232366", "revid": "1543377", "url": "https://it.wikipedia.org/wiki?curid=1232366", "title": "Viva La Bam", "text": "Viva La Bam \u00e8 stato un reality show di MTV interpretato da Bam Margera e la sua \"crew\". Lo show deriva dal precedente programma televisivo di MTV, \"Jackass\", dove Margera e i membri di CKY erano apparsi.\nOgni episodio ha un tema, una missione, o una sfida che viene compiuta con scherzi, performance su skateboard o con l'aiuto di amici, di parenti e di esperti.\nLa Crew \u00e8 composta da Ryan Dunn, Brandon DiCamillo, Chris Raab (accreditato come \"Raab Himself\") e Rake John (nome reale Ted Webb). Nello show ci sono anche i genitori di Margera, Phil, April, suo fratello Jess Margera e suo zio Vincent Margera conosciuto come \"Don Vito\". La maggior parte dello show \u00e8 girato attorno a West Chester, Pennsylvania ma sono stati visitati anche New Orleans, Los Angeles, Messico, Brasile e l'Europa. Inoltre Bam e la sua Crew sono andati su Spring Break nel 2006 facendo Viva La Spring Break. Lo show ha debuttato il 26 ottobre 2003 su MTV negli Stati Uniti e successivamente \u00e8 stato messo in onda in tutto il mondo. Ogni stagione conteneva 8 puntate di mezz'ora, con la quinta \u00e8 finito lo show il 14 agosto 2005.\nTitoli in lavoro per lo show sono Kiss a Good Man's Ass (adesso \u00e8 il titolo del sequel di ), Bam N' Friends, and BaMTV.\nIl tema principale dello show \u00e8 \"The King of Rock'n Roll\" fatta dalla band finlandese Daniel Lioneye. Nello show ci sono altre canzoni fatte dai gruppi preferiti di Bam come HIM, Vains of Jenna, Clutch, Turbonegro, e The 69 Eyes.\nNel dicembre 2005 ci sono state voci di una probabile sesta stagione su Last Call with Carson Daly. Bam sment\u00ec tutto, ma disse che erano in progettazione alcuni stunts per Jackass con Johnny Knoxville. Nel marzo 2006 Bam e la sua crew (ad eccezione di Raab) fecero due episodi speciali di Viva La Bam a MTV Spring Break chiamati \"Viva La Spring Break\".\nRiferimenti.\n\"Viva la Bam\" Stagioni 1-5. MTV / 18 Husky Productions, 2003 - 2005"}
{"id": "1232374", "revid": "1684799", "url": "https://it.wikipedia.org/wiki?curid=1232374", "title": "Wetter", "text": ""}
{"id": "1232375", "revid": "1086846", "url": "https://it.wikipedia.org/wiki?curid=1232375", "title": "Associazione Calcio Fiorentina 1976-1977", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1976-1977.\nStagione.\nIl primo impegno affrontato dalla Fiorentina nella stagione 1976-77 fu la prima fase della Coppa Italia; dopo aver vinto le prime due gare, i \"viola\" pareggiarono gli ultimi due incontri (fra cui quello con i diretti rivali dell') giungendo al secondo posto finale che comporter\u00e0 l'eliminazione della squadra dal torneo nazionale.\nDopo aver battuto il alla prima di campionato, per tutto il mese di ottobre la Fiorentina ebbe un rendimento discontinuo subendo due sconfitte interne consecutive contro e . A partire da novembre la squadra migliorer\u00e0 le proprie prestazioni ottenendo una striscia di dodici risultati utili consecutivi che la porteranno ad accreditarsi fra le contendenti per la qualificazione in Coppa UEFA.\nSuperato un periodo di crisi a cavallo fra febbraio e marzo la Fiorentina, seppure con qualche battuta di arresto, rimarr\u00e0 saldamente nelle posizioni valide per l'accesso nella terza competizione europea: vincendo gli scontri diretti con le altre concorrenti in calo (fra cui il , sconfitto a tavolino per via di intemperanze del pubblico partenopeo), i \"viola\" si assicurarono la terza piazza del campionato, seppur distante 15 punti dal Torino secondo e 16 dalla campione.\nDurante la seconda parte del campionato la Fiorentina disput\u00f2 anche la Coppa Mitropa, in un girone che la vide opposta a e : perdendo tutte le gare esterne i \"viola\" conclusero il girone al terzo posto, con due punti di svantaggio sulla vetta e una differenza reti negativa.\nMaglie e sponsor.\nLe divise costituite da maglia viola, calzoncini bianchi e calzettoni viola rimangono vengono confermate assieme all'alternativa interamente bianca con bordi viola sulle maglie.\nOrganigramma societario.\nArea direttiva\nArea direttiva\nArea tecnica\nArea sanitaria"}
{"id": "1232377", "revid": "144796", "url": "https://it.wikipedia.org/wiki?curid=1232377", "title": "Federico II di Danimarca e Norvegia", "text": ""}
{"id": "1232381", "revid": "182193", "url": "https://it.wikipedia.org/wiki?curid=1232381", "title": "Disastro aereo delle Ande", "text": "Con l'espressione disastro aereo delle Ande ci si riferisce all'incidente aereo avvenuto sulla Cordigliera delle Ande, nel territorio del comune argentino di Malarg\u00fce, il 13 ottobre 1972 e ai drammatici avvenimenti che ne conseguirono, conclusi con il salvataggio dei sopravvissuti entro la vigilia di Natale dello stesso anno. Nell'incidente e nelle settimane seguenti persero la vita 29 persone e ne sopravvissero 16.\nOrganizzazione e inizio del viaggio.\nNegli anni 1970 l'aeronautica militare uruguayana (Fuerza A\u00e9rea Uruguaya) versava in difficolt\u00e0 finanziarie: al fine di rimpinguare le proprie casse aveva iniziato ad affittare alcuni dei propri aeroplani ed equipaggi per operare voli passeggeri charter su diverse rotte interne e internazionali nel Sudamerica. \nTra questi vi era anche il volo 571, decollato la mattina del 12 ottobre 1972 dall'aeroporto Carrasco di Montevideo, in Uruguay, e diretto all'aeroporto Ben\u00ectez di Santiago del Cile. Il viaggio era stato prenotato dalla squadra di rugby degli Old Christians Club (legata al Collegio Universitario \"Stella Maris\" di Montevideo) per recarsi a disputare un incontro al di l\u00e0 della Cordigliera delle Ande: a bordo del velivolo vi era dunque la squadra al completo, accompagnata da tecnici, familiari e amici, ai quali si era aggiunta una persona estranea al gruppo, Graciela Mariani, che si doveva recare a Santiago per il matrimonio della figlia.\nIl velivolo impiegato era un Fokker/Fairchild FH-227D. In cabina di pilotaggio sedevano il comandante, colonnello Julio C\u00e9sar Ferradas, e il copilota, tenente colonnello Dante H\u00e9ctor Lagurara; ambedue erano piloti militari con un'esperienza di migliaia di ore di volo, abilitati anche a condurre aerei da caccia. Nella circostanza era previsto che il pilotaggio fosse affidato a Lagurara, che stava maturando le ore di volo necessarie per acquisire la qualifica di comandante sui Fokker. Il personale di volo era completato dall'ufficiale di rotta, tenente Ram\u00f3n Mart\u00ednez, dal meccanico di bordo, sergente Carlos Roque, e da uno steward, sergente Ovidio Ram\u00edrez.\nIn totale l'aereo aveva pertanto imbarcato 45 persone, ossia due in meno rispetto a quanto preventivato: due giocatori della squadra infatti si recarono in Cile a bordo di comuni voli di linea, uno essendo giunto in ritardo all'aeroporto, l'altro in quanto figlio di un agente della KLM.\nLo scalo a Mendoza.\nIl piano di volo prevedeva un viaggio diretto dall'Uruguay al Cile, senza scali intermedi: tuttavia, mentre si stava sorvolando l'Argentina, l'equipaggio venne informato che le Ande erano interessate da nebbia fitta e diffuse perturbazioni; dato che stava anche calando la notte, i piloti decisero per precauzione di atterrare all'aeroporto El Plumerillo di Mendoza. Passeggeri e militari scesero dall'aereo e si sistemarono in albergo nella citt\u00e0 argentina, cogliendo l'occasione per fare qualche acquisto.\nIl giorno successivo, 13 ottobre, le condizioni meteorologiche non apparivano migliorate: ci\u00f2, unitamente al fatto che i regolamenti aeronautici argentini vietavano agli aerei militari stranieri di rimanere pi\u00f9 di 24 ore sul territorio nazionale, mise sotto pressione i piloti, chiamati a valutare se accollarsi il rischio di proseguire il viaggio oppure decidere di rientrare a Montevideo. Questa seconda eventualit\u00e0 appariva alquanto inopportuna per tutte le parti in causa: da un lato l'aviazione militare avrebbe dovuto rimborsare i biglietti (rimettendoci anche tutte le spese vive inerenti il volo: carburante, personale, manutenzione del velivolo), dall'altro i rugbisti avrebbero dovuto rinviare la tourn\u00e9e in Cile, in vista della quale avevano prenotato alberghi e vari altri servizi non rimborsabili integralmente.\nFerradas e Lagurara pertanto attesero l'arrivo di un aereo dal Cile al fine di consultarsi con il relativo equipaggio; ricevute rassicurazioni sulla praticabilit\u00e0 della prosecuzione del viaggio, decisero di ripartire verso Santiago.\nLa quota di tangenza del Fokker F27 (pari a 28\u00a0000 piedi/8\u00a0540 m) non gli permetteva di attraversare in un punto qualsiasi e con margine di sicurezza le Ande (che in quel tratto raggiungono altezze superiori ai 6 000 metri s.l.m.): l'aereo doveva quindi necessariamente attraversare la catena in corrispondenza di un avvallamento o un valico montano. Per raggiungere il Cile vi erano due rotte possibili: la prima, pi\u00f9 veloce ma meno sicura, prevedeva l'attraversamento del passo Juncal, situato in linea d'aria circa 200\u00a0km a ovest di Mendoza, per poi sorvolare San Felipe e virare a sud verso Santiago; la seconda prevedeva invece una lunga discesa verso sud fino a Malargue, per poi deviare verso ovest, superare le Ande in corrispondenza del passo Planch\u00f3n, sorvolare Curic\u00f3 e l\u00ec infine virare a nord in direzione della capitale cilena.\nIl tenente colonnello Lagurara, sebbene fosse stato rassicurato sulla praticabilit\u00e0 di entrambe le rotte, opt\u00f2 per quest'ultima: il Planch\u00f3n era infatti a minor quota rispetto al Juncal e tutta la relativa aerovia era servita dal sistema di navigazione VOR (che era invece assente sulla tratta diretta). Il pilota presentiva infatti che le precarie condizioni atmosferiche avrebbero verosimilmente fatto s\u00ec che l'aereo volasse costantemente sopra un tappeto di nubi, tanto compatto da nascondere completamente le montagne; l'uso del VOR avrebbe quindi consentito un sicuro volo strumentale evitando pericolose derive e deviazioni.\nIl secondo volo.\nLe prime fasi del volo si svolsero regolarmente: dopo aver raggiunto Chilechito ed essersi immesso nella rotta \"Amber 26\", alle 15:08 (circa due minuti in ritardo rispetto alla tabella di viaggio stilata prima del decollo) l'aereo arriv\u00f2 a Malargue e vir\u00f2 verso ovest, imboccando la rotta \"Green 17\", che l'avrebbe portato a valicare il passo Planch\u00f3n ed entrare nello spazio aereo cileno.\nIl Fokker si era stabilizzato a un'altitudine di 18\u00a0000 piedi (5\u00a0486 metri): a tale quota la visibilit\u00e0 frontale era sgombra, mentre al di sotto, a parte alcuni picchi pi\u00f9 alti, le montagne erano coperte da un tappeto uniforme di nubi. L'equipaggio poteva quindi rendersi conto di aver oltrepassato il passo solo mediante un calcolo che tenesse conto della velocit\u00e0 stimata dell'aereo in rapporto al vento e del tempo trascorso dalla deviazione su Malargue, oltre che tramite il controllo degli strumenti di navigazione del velivolo.\nFu proprio in questo frangente che Lagurara, nuovamente ai comandi del velivolo, commise gli errori decisivi: alle 15:21, 13 minuti dopo il passaggio su Malargue, comunic\u00f2 ai controllori di Santiago di stare sorvolando il Planch\u00f3n e che, secondo i suoi calcoli, sarebbe arrivato sopra Curic\u00f3 dopo 11 minuti, ovvero alle 15:32. Tuttavia, dato che l'incedere dell'aereo era rallentato dal vento da ovest che spirava a una velocit\u00e0 superiore ai 60\u00a0km/h, la velocit\u00e0 effettiva di crociera era minore rispetto a quella indicata dagli strumenti di bordo: i calcoli del pilota erano dunque gi\u00e0 inesatti (probabilmente sarebbero occorsi altri tre minuti al Fokker per raggiungere il passo). Ma inaspettatamente, alle ore 15:24, dopo solo tre minuti dalla comunicazione precedente, Lagurara comunic\u00f2 a Santiago di trovarsi gi\u00e0 sopra Curic\u00f3 e di essere quindi pronto a deviare verso nord lungo la rotta \"Amber 3\", che avrebbe instradato il Fokker per l'avvicinamento all'aeroporto Arturo Merino Ben\u00edtez.\nLa torre cilena, che non aveva del resto tra le sue mansioni quella di controllare la correttezza dei tempi comunicati dai piloti, non si accorse dell'incongruenza e istru\u00ec l'aereo uruguaiano per la discesa verso Santiago. Ricevuta tale comunicazione, Lagurara vir\u00f2 verso nord: a quel punto l'aereo si trovava all'incirca sopra il passo Planch\u00f3n, sicch\u00e9 la curva fece dirigere il velivolo nel cuore della cordigliera.\nIpotesi sull'errore di rotta.\nCertamente l'errore fatale si sarebbe potuto evitare se i piloti avessero prestato una corretta attenzione ai tempi del volo. Tuttavia non \u00e8 stato chiarito quanto abbia eventualmente potuto contribuire all'errore un ipotetico guasto strumentale dell'apparato di radiolocalizzazione e gestione della rotta. Di fatto, il Fokker era dotato di due apparati per la radiolocalizzazione e il tracciamento della rotta; quello normalmente in uso, e utilizzato anche durante il volo del 13 ottobre, era il moderno sistema VOR (VHF Omnidirectional Range), che ha costituito, fino all'avvento del GPS, lo standard di navigazione aerea per voli a corto e medio raggio.\nI VOR operano su frequenze VHF che viaggiano solo in linea retta e non vengono influenzate dagli agenti atmosferici, permettendo quindi di calcolare accuratamente gli angoli. Questo per\u00f2 implica anche che i VOR possono operare solo a distanze inferiori ai 240\u00a0km, altrimenti perdono la loro efficacia. Le stazioni VOR sono usate come intersezioni lungo le aerovie. Una tipica aerovia \u00e8 costituita da linee rette che collegano fra loro diverse stazioni VOR. Durante un volo, l'aereo viaggia quasi sempre in linea retta e ogni tanto effettua delle virate: queste virate avvengono quando nella rotta viene cambiato il VOR di riferimento. Nel volo in questione le tre aerovie erano \"Amber 26\" e \"Amber 3\" in direzione nord-sud, \"Green 17\" in direzione est-ovest.\nIl tipico strumento del VOR \u00e8 formato da un disco a bussola (solitamente chiamato \"compass card\") sovrastato da un ago verticale e da un indicatore cosiddetto \"To\"/\"From\" (da/a). All'esterno del disco c'\u00e8 una manopola chiamata \"Omni Bearing Selector\" (OBS), che ruota il disco. Tutti gli angoli sono riferiti al nord magnetico per permettere un facile confronto tra il VOR e la bussola. Il nord magnetico differisce dal nord reale per una quantit\u00e0 detta declinazione magnetica, la cui variazione dipende dalla posizione sul globo e pu\u00f2 essere trovata nelle carte e negli indici aeronautici. Se il pilota vuole avvicinarsi a una stazione VOR in direzione est dovr\u00e0 volare in direzione ovest per raggiungerla. Il pilota pertanto adoperer\u00e0 la regolazione OBS per ruotare il disco della bussola finch\u00e9 il disco non recher\u00e0 il numero 27 (270 gradi) allineato col puntatore in cima al disco.\nQuando il velivolo intercetter\u00e0 la radiale a 90 gradi (direzione est della stazione VOR) l'ago sar\u00e0 centrato e l'indicatore \"To\"/\"From\" mostrer\u00e0 \"To\". Si noti che il pilota imposta il VOR per indicare il reciproco: l'aereo seguir\u00e0 la radiale dei 90 gradi mentre il VOR indicher\u00e0 che la rotta per la stazione VOR (indicata con \"To\") \u00e8 270 gradi. Il pilota pertanto dovr\u00e0 solamente tenere l'ago centrato per seguire la rotta verso la stazione VOR. Se l'ago si sposta fuori centro il pilota vira solidalmente all'ago per ricentrarlo. Dopo aver sorvolato la stazione VOR l'indicatore \"To\"/\"From\" indicher\u00e0 \"From\" e il velivolo si trover\u00e0 pertanto sulla radiale di 270 gradi. Quando si sorvolano le pertinenze della stazione VOR l'ago in genere inizia a muoversi rapidamente in varie direzioni, per poi tornare centrato una volta raggiunta una certa distanza dalla stazione.\n\u00c8 stato quindi ipotizzato che Lagurara possa essere stato indotto in errore da un malfunzionamento del VOR (forse originato da alcune interferenze magnetiche dovute alle perturbazioni sulle Ande), che avrebbe erroneamente fatto scattare la scritta e segnalato l'avvenuto passaggio sulla verticale di Curic\u00f3. L'accertabilit\u00e0 di tale avaria \u00e8 tuttavia impossibile, anche perch\u00e9 le apparecchiature del Fokker, che pure non s'erano danneggiate durante l'incidente, furono poi rimosse e rese inutilizzabili dai sopravvissuti nel tentativo di far funzionare la radio di bordo per un infruttuoso tentativo di cercare soccorsi via etere.\nComunque, anche ipotizzando che questo errore strumentale si sia verificato, questo non scagionerebbe i piloti dell'aereo dall'accusa di superficialit\u00e0 e trascuratezza; un semplice controllo dei tempi di volo, necessario soprattutto laddove la possibilit\u00e0 di procedere \"a vista\" era tecnicamente quasi impossibile, avrebbe infatti permesso a Lagurara di accorgersi che le Ande non erano ancora state superate.\nL'incidente e i primi giorni.\nConvinti di essere allineati verso Santiago, i piloti iniziarono la manovra di discesa: l'aereo si trovava invece in volo nella zona tra il Cerro Sosneado e il vulcano Tinguiririca, peraltro ancora in territorio argentino. Il Fokker si addentr\u00f2 nel tappeto di nubi e incontr\u00f2 una forte turbolenza, che gli fece perdere improvvisamente qualche centinaio di metri di quota.\nD'improvviso l'aereo si trov\u00f2 al di sotto delle nuvole: piloti e passeggeri si accorsero quindi di essere in volo a pochissimi metri dai crinali rocciosi delle Ande. Per rimediare all'errore Lagurara spinse al massimo i motori e cerc\u00f2 di riprendere quota, ma ormai era troppo tardi: alle 15:31, a circa 4\u00a0200 metri di altitudine, l'aereo colp\u00ec la parete di una montagna con l'ala destra, che si stacc\u00f2 e ruotando tagli\u00f2 la coda del velivolo all'altezza della cambusa; il settore posteriore del velivolo quindi precipit\u00f2, portando con s\u00e9 alcuni passeggeri, mentre l'elica del motore destro sfondava la fusoliera.\nPriva di un'ala e della coda, la fusoliera, ormai ingovernabile, precipit\u00f2, colp\u00ec un altro spuntone roccioso perdendo anche l'ala sinistra e tocc\u00f2 infine terra di piatto su una ripida spianata nevosa, fortunatamente di pendenza simile alla sua traiettoria. L'aereo scivol\u00f2 lungo il pendio per circa due chilometri, perdendo gradualmente velocit\u00e0 fino a fermarsi nella neve. La coda termin\u00f2 invece la sua caduta pi\u00f9 in basso lungo lo stesso pendio.\nCome verr\u00e0 poi appurato, il corpo centrale del Fokker si era fermato alla quota di 3\u00a0657 metri; tuttavia l'altimetro della cabina di pilotaggio, sfasato dall'incidente, segnava un'altitudine di 2\u00a0133 metri.\nCi\u00f2 fu determinante nello svolgimento degli avvenimenti successivi, insieme alle informazioni date dal pilota Lagurara prima di morire a causa delle ferite riportate nello schianto; le sue ultime parole, ripetute pi\u00f9 volte, furono infatti: \u00abAbbiamo superato Curic\u00f2\u00bb. Quindi, basandosi su queste due informazioni (posizione e quota), errate, ma convergenti, i sopravvissuti credettero di trovarsi oltre la cresta della Cordigliera, nella zona pedemontana gi\u00e0 in Cile. Si trovavano invece a est dello spartiacque andino, ancora in Argentina, e per la precisione nel territorio municipale di Malarg\u00fce (Dipartimento di Malarg\u00fce, Provincia di Mendoza). Di qui la speranza dei sopravvissuti di portare a termine con successo una spedizione verso ovest alla ricerca di aiuti.\nDelle 45 persone a bordo, dodici morirono nell'impatto: Gaston Costemalle, Julio Ferradas (pilota), Alexis Houni\u00e9, Guido Magri, Ramon Martinez (equipaggio), Esther Nicola, Francisco Nicola (medico della squadra), Eugenia Parrado, Ovidio Ramirez (equipaggio), Daniel Shaw, Carlos Valeta, Fernando Vazquez. Alcuni furono catapultati fuori dopo il distacco della coda (Martinez, Ramirez, Costemalle, Houni\u00e9, Magri e Shaw), altri morirono per la violenza dell'impatto (Ferradas, i coniugi Nicola, Eugenia Parrado), uno per le gravi ferite (Vazquez). Uno di loro (Valeta), sbalzato dall'aereo durante la scivolata, scendendo a piedi il pendio nel tentativo di raggiungere gli altri sopravvissuti, scivol\u00f2 sulla neve fresca e ruzzol\u00f2 a valle. Altri cinque morirono nel corso della notte e del giorno successivo (Panchito Abal, Julio Martinez-Lamas, Felipe Maquirriain, Graciela Mariani e il co-pilota Dante Lagurara).\nAlcuni sopravvissuti avevano gambe rotte e ferite di vario genere e nessuno disponeva di vestiti adatti per resistere a quelle temperature. I primi soccorsi vennero prestati da Roberto Canessa e Gustavo Zerbino, studenti universitari di medicina, rispettivamente al secondo e al primo anno di corso, senza alcun materiale medico, che poterono quindi solo consigliare ai feriti di mettere gli arti fratturati nella neve, per alleviare il dolore e limitare il gonfiore, e medicare come potevano gli altri. Incredibile quanto accadde a uno degli \"eroi\" della vicenda, che avrebbe poi partecipato alla spedizione in ricerca di aiuto: Nando Parrado, creduto morto, venne lasciato tutta la prima notte all'addiaccio verso lo squarcio della fusoliera (il punto pi\u00f9 freddo), per poi scoprire il giorno dopo che era ancora vivo. Ripresosi, rimase accanto alla sorella Susana fino a quando lei non spir\u00f2, otto giorni dopo l'incidente, a causa delle gravi lesioni interne. Per sopravvivere al freddo della notte, con temperature che potevano arrivare anche a -30 \u00b0C, i sopravvissuti alzavano ogni sera una precaria barriera di valigie per chiudere la fusoliera dell'aereo nella parte posteriore squarciata, volta verso la salita del pendio.\nLe ricerche.\nNon appena la torre dell'aeroporto Benitez ebbe perso i contatti con il Fokker, i controllori telefonarono alla sede del Servicio Aereo de Rescate (SAR - servizio di soccorso aereo cileno), presso l'aeroporto di Los Cerrillos. Riascoltando le registrazioni delle comunicazioni con la torre di controllo di Santiago, i comandanti del SAR Carlos Garc\u00eda e Jorge Massa ipotizzarono correttamente l'errore di rotta commesso dal pilota e delinearono come sito di ricerca un'ampia zona delle Ande, a nord del passo del Planch\u00f3n, ove le vette delle montagne toccavano finanche i 5\u00a0000 m. In tale area era compreso anche il punto ove l'aereo era precipitato; purtroppo, per i velivoli da ricognizione dei soccorritori non fu possibile localizzare il luogo dell'incidente, a causa del fatto che la fusoliera bianca si mimetizzava nella neve; in aggiunta, le condizioni meteorologiche nella zona permanevano pessime. La morfologia del luogo rese altres\u00ec vani i tentativi di ricerca effettuati dai Carabineros cileni e dal \"Cuerpo de socorro andino\". Passata una settimana senza risultati, i vertici del SAR si convinsero che nessuno fosse sopravvissuto allo schianto e alle bassissime temperature dell'alta montagna; in aggiunta, le ricerche mettevano a repentaglio la vita degli uomini del corpo e facevano consumare carburante costoso. Ragion per cui, il 21 ottobre seguente le autorit\u00e0 interruppero le ricerche del velivolo.\nAnche i familiari fecero il possibile per cercare l'aereo, in alcuni casi con metodi non proprio ortodossi: alcuni di loro si rivolsero a un rabdomante il quale, davanti a una carta delle Ande, segnal\u00f2 che l'aereo era precipitato a est del vulcano Tinguiririca. Informarono di ci\u00f2 Carlos Paez Vilar\u00f2 (pittore, padre di Carlitos), che era andato in Cile per organizzare gruppi di ricerca per verificare le segnalazioni sull'aereo, il quale per\u00f2 disse che tale zona era gi\u00e0 stata controllata dal SAR. La sua ex-suocera decise per\u00f2 di insistere nel campo della chiaroveggenza e si rivolse all'astrologo uruguagio Boris Cristoff, domandandogli chi fosse il miglior chiaroveggente al mondo. Cristoff li indirizz\u00f2 all'olandese Gerard Croiset, che tuttavia in quei mesi era degente in ospedale; i suoi collaboratori girarono la richiesta al figlio, Gerard Croiset junior (che si supponeva avesse ereditato le doti divinatorie del padre); costui, a pi\u00f9 riprese, comunic\u00f2 loro di aver \"visto\" l'aereo precipitato a circa 60\u00a0km dal Passo del Planch\u00f3n (a nord o forse a sud), con il muso schiacciato, senza ali e percepiva vita all'interno di esso. Rifer\u00ec altres\u00ec che l'incidente era stato causato dall'assenza del pilota ai comandi, e che nei pressi del relitto si trovava un cartello con la scritta \"pericolo\" e un villaggio di case bianche in stile messicano, oltre a vari altri aneddoti, per esempio il fatto che all'aeroporto di Carrasco vi erano stati problemi con i documenti dei passeggeri.\nNella narrazione successiva, alcune sue asserzioni si rivelarono vere: l'aereo aveva effettivamente perso le ali e il muso era schiacciato e vi furono problemi con i documenti dei passeggeri all'aeroporto di Carrasco. Alcuni mesi dopo il ritrovamento del relitto, inoltre, una spedizione partita dall'Argentina scopr\u00ec che a poca distanza dal sito dell'incidente si trovava il villaggio di Minas de Sominar, formato da case bianche in stile messicano, e un cartello con la scritta: \u00abPericolo\u00bb. Nei mesi seguenti Croiset jr. cambi\u00f2 pi\u00f9 volte versione, facendo esasperare i familiari che si erano rivolti a lui, finch\u00e9 essi troncarono i rapporti.\nLe ricerche di Paez, con l'aiuto di alcuni genitori, si concentrarono a sud del Planch\u00f3n, dalla parte opposta rispetto a dove giaceva il Fokker. A mano a mano che passavano i giorni, i familiari cominciarono a rassegnarsi all'idea che nessuno fosse sopravvissuto e quindi poco alla volta abbandonarono le ricerche, tranne Paez Vilar\u00f2, che continu\u00f2 ostinatamente a cercare per oltre un mese, percorrendo sentieri in auto, a cavallo, a piedi, organizzando ricerche con piccoli aerei messi a disposizione da ricchi cileni. In Cile ormai era conosciuto come \"il matto che cercava il figlio\".\nTra le tante piste battute da Paez vi fu anche quella che lo port\u00f2 a poche decine di chilometri da suo figlio, sulla strada che portava alle Termas del Flaco e a Los Maitenes (in quel momento irraggiungibile per la neve), proprio dove i due sopravvissuti partiti verso ovest sarebbero poi stati ospitati dopo il loro avventuroso viaggio per salvarsi. Infatti Paez contatt\u00f2 il possidente terriero Joaquin Gandarillas, proprietario di vasti territori nella zona intorno al vulcano Tinguiririca, il quale lo condusse nella casa del cognato di Sergio Catalan, il mandriano che, circa due mesi dopo, avrebbe ritrovato due dei superstiti. Anche questo tentativo, tuttavia, fu infruttuoso.\nDopo tante ricerche infruttuose, Paez poco prima di Natale aveva deciso di rinunciare alle ricerche e tornare in Uruguay. Ma mentre era gi\u00e0 all'aeroporto in procinto di imbarcarsi venne chiamato al telefono; era il colonnello Morel, comandante del reggimento Colchagua di stanza a San Fernando e che l'aveva aiutato nelle sue ricerche precedenti, che l'avvertiva dell'avvenuto ritrovamento di due sopravvissuti all'incidente che avevano raggiunto proprio Los Maitenes.\nCibo e acqua.\nNei primi giorni successivi alla sciagura, i pasti dei sopravvissuti consistevano in un sorso di vino versato in un tappo di deodorante e un assaggio di marmellata per pranzo e un quadratino di cioccolato per cena; le razioni erano rigidamente distribuite dal capitano della squadra Marcelo Perez, per far durare il pi\u00f9 a lungo possibile il cibo disponibile. Il cibo e le bevande presenti sull'aereo erano stati acquistati dai passeggeri all'aeroporto di Mendoza, prima dell'imbarco. Constatato che masticare la neve non dissetava ma gelava la bocca, Fito Strauch ebbe l'idea di utilizzare le lamiere di alluminio recuperate dall'interno dei sedili come specchi ustori, per incanalare il calore del sole e sciogliere la neve. Per sopravvivere alla sete e al freddo i giovani ricorsero a tutta la loro ingegnosit\u00e0 per sfruttare il materiale a disposizione, per esempio i cuscini dei sedili venivano usati come ciaspole.\nCanessa e Maspons riuscirono a creare delle amache sospese nella fusoliera, utilizzando cinghie e aste metalliche non comodissime, ma di grande aiuto per i feriti agli arti inferiori, come Rafael Echavarren e Arturo Nogueira, anche se tale soluzione li riparava dagli urti involontari degli altri compagni, ma non dal freddo, che comunque entrava nella fusoliera, nonostante la barriera di valigie. I sopravvissuti si divisero in gruppi di lavoro: Canessa, Zerbino e Liliana Methol facevano parte del gruppo medico; il secondo gruppo era assegnato alla fusoliera, da tenere pulita, e gestiva le fodere dei cuscini utilizzate come coperte, faceva tenere fuori le scarpe dall'interno, ecc. Di questo gruppo facevano parte Harley, Paez, Storm e Nicolich. Il terzo gruppo era dei fornitori d'acqua, che dovevano trovare neve incontaminata e trasformarla in acqua. Terminate le ultime razioni, e dopo aver appreso da una radiolina a transistor trovata a bordo dell'interruzione delle ricerche, i sopravvissuti decisero di non morire di fame e di cibarsi dei cadaveri dei loro compagni morti, che erano stati sepolti nella neve vicino all'aereo.\nNon fu una decisione facile, n\u00e9 immediata: se all'inizio tale pensiero fu solo di qualcuno, a poco a poco la discussione si allarg\u00f2 a tutto il gruppo. Quando tutti i sopravvissuti ne parlarono apertamente, la discussione si protrasse dalla mattina fino al pomeriggio inoltrato, dibattendo tra questioni morali, religiose e laiche, fino a quando alcuni di loro riuscirono a reprimere la ripugnanza e a sormontare un tab\u00f9 primitivo. A poco a poco, nelle ore successive quasi tutti accettarono di rompere tale tab\u00f9, esclusivamente per spirito di sopravvivenza.\nLa valanga e i giorni successivi.\nAltri otto dei sopravvissuti allo schianto morirono la notte del 29 ottobre, quando una valanga travolse la fusoliera nella quale dormiva il gruppo: Daniel Maspons, Juan Carlos Menendez, Gustavo Nicolich, Marcelo Perez, Enrique Platero, Carlos Roque (equipaggio), Diego Storm. Mor\u00ec anche Liliana Methol, l'unica donna del gruppo rimasta e l'ultima a infrangere il tab\u00f9, solo perch\u00e9 col marito aveva fatto progetti per il futuro: non solo rivedere i quattro figli, ma anche averne un altro.\nLa fortuna assistette Roy Harley, l'unico a non essere seppellito dalla valanga, insieme a Echavarren e Nogueira, che per\u00f2 non poterono essere d'aiuto. Harley, infatti, si alz\u00f2 in piedi non appena sent\u00ec un forte rumore all'esterno e subito dopo si trov\u00f2 la neve fino alla vita; cominci\u00f2 freneticamente a scavare per liberare la persona pi\u00f9 vicina (la neve in pochi minuti si trasform\u00f2 in una sottile lastra di ghiaccio), che a sua volta fece la stessa cosa non appena fuori dalla neve. Purtroppo, alcuni di loro vennero raggiunti troppo tardi. Harley fu doppiamente fortunato, perch\u00e9 quella sera aveva cambiato il proprio posto con Diego Storm.\nAnche in questo caso Parrado rischi\u00f2 di morire sepolto dalla neve fresca e fu tra gli ultimi a essere liberato, parecchi minuti dopo la valanga. Parrado trasse allora l'incrollabile convinzione di essere predestinato a rimanere in vita per portare in salvo i compagni: era sopravvissuto allo schianto, in quanto pochi attimi prima dell'incidente aveva cambiato il proprio posto in aereo con Abal, che voleva vedere il panorama, e alla valanga. Si convinse maggiormente che l'unico modo di sopravvivere sarebbe stato attraversare le Ande e andare in cerca di aiuto. Tale idea gli era balenata in testa subito dopo il decesso della sorella.\nI superstiti della valanga dovettero rimanere all'interno della fusoliera per ben tre giorni, perch\u00e9 vi era in corso una tormenta, come scoprirono quando riuscirono a fare un largo foro di uscita attraverso la cabina dei piloti, dal quale potevano verificare le condizioni esterne e soprattutto avere ossigeno. In quei tre giorni furono obbligati a rimanere all'interno della fusoliera quasi piena di neve, costretti a muoversi pochissimo, dormire quasi in piedi, a fare i bisogni fisiologici sul posto e a nutrirsi con i corpi dei compagni morti nella valanga.\nUna seconda valanga colp\u00ec la fusoliera, ma essendo gi\u00e0 coperta dalla precedente, non provoc\u00f2 danni. Al quarto giorno la tormenta cess\u00f2 e i sopravvissuti finalmente uscirono, cominciando cos\u00ec a \"sistemare\" la fusoliera, portando fuori i deceduti, togliendo la neve, cercando di ripulirla, ovviamente con dispendio di energie preziose. Impiegarono otto giorni a rendere nuovamente vivibile la fusoliera. Tuttavia la valanga aveva certamente rafforzato e accelerato l'idea di organizzare una spedizione che si sarebbe diretta verso il Cile: i ragazzi, infatti, erano convinti che una volta scalato la montagna a ovest della fusoliera, avrebbero visto le verdi vallate del Cile e trovato civilt\u00e0 e quindi i soccorsi.\nCominciarono cos\u00ec a scegliere i candidati per la spedizione, eliminando le persone ritenute pi\u00f9 deboli (per esempio Methol non vedeva da un occhio, gi\u00e0 da prima dell'incidente, Eduardo Strauch era molto debole perch\u00e9 si nutriva pochissimo, e cos\u00ec via). Parrado non fu neanche candidato: era talmente risoluto che, se non fosse stato scelto, se ne sarebbe andato da solo. Per alcuni altri, anche se fisicamente idonei, era necessario essere sicuri che la loro forza d'animo non venisse meno. Organizzarono quindi delle spedizioni esplorative nei dintorni in diversi giorni successivi, per poter valutare i candidati. Fran\u00e7ois e Inciarte si fermarono ogni pochi passi per fumare. Turcatti e Algorta riuscirono ad arrivare all'ala, ma quest'ultimo era molto indebolito. Paez, Harley e Vizintin riuscirono a reperire vari pezzi dell'aereo, senza trovare alcunch\u00e9 di utile, ma il ritorno, da fare in salita, fu molto duro, e solo dopo il tramonto riuscirono a raggiungere i compagni.\nAlla fine di queste prove, i componenti della spedizione furono Parrado, Canessa, Vizintin e Turcatti, ai quali vennero concessi privilegi quali mangiare di pi\u00f9, dormire dove, come e quanto volevano, essere esenti dai lavori quotidiani, anche se Parrado e Canessa li eseguivano, sebbene in minor misura. La spedizione sarebbe partita dopo il 15 novembre: i sopravvissuti erano convinti che per tale data il clima sarebbe migliorato, visto che l'estate si avvicinava ogni giorno di pi\u00f9.\nIn quei giorni Arturo Nogueira mor\u00ec: le ferite alle gambe e alle caviglie peggiorarono e il suo fisico debilitato, in quanto si nutriva pochissimo, non resse. Fu un duro colpo per i ragazzi, persuasi che chi si era salvato dallo schianto e dalla valanga fosse destinato a tornare a casa. L'itinerario di viaggio fu contrastante: dalle informazioni in loro possesso il Cile si trovava a ovest, ma la bussola dell'aereo, rimasta intatta, e la posizione del sole nel cielo indicavano che la valle dove si trovavano era orientata a est, cos\u00ec la loro ipotesi fu che la valle incurvasse intorno alle montagne verso nord-est e poi si orientasse verso ovest, mentre, trovandosi essi dal lato argentino delle Ande, la valle era effettivamente orientata verso lo spartiacque atlantico. Quindi decisero di andare verso est.\nIl 15 la spedizione fu pronta a partire: Parrado port\u00f2 con s\u00e9 una scarpetta rossa da bimbo, lasciando l'altra nella fusoliera con la promessa di ritornare a prenderla (le scarpette erano state acquistate dalla madre a Mendoza per il nipotino, figlio di Graciela, sorella di Parrado). La spedizione dur\u00f2 solo tre ore, a causa di una forte nevicata che aument\u00f2 di intensit\u00e0, costringendo la spedizione a tornare indietro. Dovettero aspettare due giorni e nel frattempo, la salute di Turcatti peggior\u00f2: qualcuno, inavvertitamente, gli aveva calpestato una gamba prima della partenza, lasciando un livido. Il livido si infett\u00f2 e, nonostante Canessa incidesse i foruncoli pieni di pus, Turcatti rimase con una gamba dolorante e zoppicante. Non pot\u00e9 pi\u00f9 partecipare alla spedizione.\nIl 17 novembre Canessa, Parrado e Vizintin ripartirono e i ragazzi rimasti nella fusoliera fecero scommesse e previsioni su quanto tempo avrebbero impiegato a raggiungere la civilt\u00e0 e quindi la salvezza di tutti loro. Dopo circa due ore di cammino, i tre ragazzi raggiunsero casualmente la coda dell'aereo (che essi avevano sempre pensato trovarsi lungo la rotta dell'incidente) e per loro fu come trovare un tesoro: abiti puliti e un poco di cibo (zucchero, cioccolatini, pasticci di carne, rum, coca-cola). Quella notte, dormirono all'interno di essa. Il giorno dopo ripartirono dirigendosi sempre verso est. Ma in montagna le distanze sono ingannevoli e nel pomeriggio la piega della valle che essi avevano valutato verso ovest sembrava sempre pi\u00f9 lontana; inoltre Canessa aveva la sensazione che si stessero addentrando sempre pi\u00f9 tra le montagne.\nDovettero trascorrere la seconda notte all'aperto, scavando una buca nella neve, con temperature sempre pi\u00f9 gelide col trascorrere delle ore, con il cielo sereno e mancanza di vento, coprendosi con le coperte che si erano portati e scaldandosi a vicenda, dormendo a malapena. Sapendo che un'altra notte come quella non l'avrebbero superata, soprattutto se il tempo si fosse guastato, decisero di tornare alla coda, recuperare le batterie che avevano trovato e portarle alla fusoliera, in quanto il meccanico Roque (poi morto durante la valanga) nei primi giorni aveva detto loro che con esse si poteva far funzionare la radio. Non riuscirono a portare le pesanti batterie alla fusoliera, visto che il ritorno era tutto in salita, per cui decisero di fare l'opposto: ritornare alla fusoliera, smontare la radio e portarla alla coda. Nella valigia che usarono come slitta misero vestiti, sigarette, medicinali da portare ai compagni.\nDurante la spedizione, nella fusoliera il morale era alto, perch\u00e9 pensavano che la salvezza fosse molto vicina. Inoltre, erano contenti di avere pi\u00f9 spazio per dormire e soprattutto non avevano contatti con Canessa e Vizintin, in quel periodo irritanti e prepotenti. L'atmosfera allegra, per\u00f2, scomparve, in quanto Rafael Echavarren spir\u00f2 a causa della gangrena alle gambe e della forte denutrizione. Inoltre, il giorno dopo, la spedizione torn\u00f2 e Canessa, Parrado e Vizintin raccontarono la loro avventura, dell'impressione che la direzione fosse sbagliata, delle batterie e del materiale che avevano trovato nella coda.\nIl 23 novembre Canessa e Parrado si accinsero a togliere la radio dalla cabina di pilotaggio, convinti che con l'aiuto di Harley avrebbero potuto farla funzionare. Harley era considerato l'esperto, perch\u00e9 aveva aiutato un amico ad assemblare un impianto stereo, ma lui era convinto che non sarebbe mai riuscito a farla funzionare; anche Algorta lo pensava, anche se non disse niente, mentre Canessa e altri, invece, erano certi che Harley sarebbe riuscito a farla funzionare.\nUna volta estratta la radio e l'antenna e nonostante i tentennamenti di Harley e di Canessa, molto titubante a riprendere a camminare nella neve, la spedizione ripart\u00ec alla volta della coda. La ripartenza della spedizione port\u00f2 ancora una ventata di buon umore, per gli stessi motivi della precedente partenza. Non poterono per\u00f2 rimanere passivi in attesa degli eventi: il cibo cominciava a scarseggiare. Ossia, il problema non era avere le provviste, ma trovarle: le persone decedute nello schianto erano state seppellite da uno spesso strato di neve in seguito alle due valanghe, e rimanevano una o due vittime della valanga a disposizione. Inoltre, il disgelo era realmente iniziato, per cui i cadaveri in superficie, appena coperti da un lieve strato di neve, cominciarono a imputridire, soprattutto nelle ore pi\u00f9 calde della giornata.\nI quattro ragazzi, una volta arrivati alla coda, passarono la giornata a riposare e a frugare nelle valigie che il disgelo a poco a poco riport\u00f2 alla luce e che nel passaggio precedente non videro. In una valigia Parrado trov\u00f2 una macchina fotografica, che sar\u00e0 usata per le fotografie che hanno immortalato i drammatici momenti vissuti. Dopo tre giorni di lavoro intorno alla radio, Parrado e Vizintin dovettero tornare alla fusoliera, perch\u00e9 il cibo che avevano portato con s\u00e9 non era sufficiente. Una volta alla fusoliera dovettero cercare loro stessi di disseppellire un cadavere, perch\u00e9 gli altri superstiti stavano diventando sempre pi\u00f9 deboli. Dopo due giorni tornarono alla coda, dove constatarono che Canessa e Harley erano riusciti a fare i collegamenti tra radio e batterie e radio e antenna, ma non captarono nessun segnale.\nPensando che l'antenna fosse difettosa, ne crearono una artigianale. Quando collegarono tale antenna a una radio a transistor che avevano con loro, riuscirono a captare alcune stazioni del Cile, dell'Argentina e dell'Uruguay. Ma quando provarono a collegarla alla radio del Fokker, non captarono nulla. Nel ricollegarla alla radiolina a transistor, udirono anche un notiziario che comunicava che un Douglas C-47 avrebbe ripreso le ricerche del Fokker (erano le ricerche personali di Carlitos Paez e di alcuni genitori). Harley e Canessa erano felicissimi, Vizintin non ebbe particolari reazioni, Parrado disse che anche se le ricerche erano riprese non era certo che li avrebbero trovati. Rimase sempre dell'idea che se la radio non avesse funzionato, sarebbe partito per l'ovest, direzione Cile. Vizintin stacc\u00f2 il materiale intorno a quello che era stato l'impianto di riscaldamento del Fokker; era un materiale leggero che tratteneva il calore e pens\u00f2 di farne una specie di sacco a pelo, che sarebbe servito per le notti che avrebbero eventualmente dovuto affrontare.\nDopo otto giorni passati nella coda, visti gli inutili tentativi, decisero di tornare alla fusoliera, anche perch\u00e9 il disgelo stava creando dei problemi di stabilit\u00e0 della coda. Harley diede sfogo a tutta la sua frustrazione prendendo a calci e facendo a pezzi la radio che avevano cos\u00ec faticosamente costruito. Il percorso per tornare alla fusoliera era tutto in salita e Harley, molto demoralizzato e fisicamente pi\u00f9 debole (non aveva ricevuto lo stesso trattamento degli altri), fece sempre pi\u00f9 fatica al punto tale da volersi fermare e lasciarsi andare. Fu Parrado che non lo abbandon\u00f2, incitandolo, esortandolo, insultandolo e sorreggendolo con molta fatica, riuscendo a portarlo fino alla fusoliera.\nI ragazzi non avrebbero comunque avuto alcuna possibilit\u00e0 di far funzionare la radio perch\u00e9 questa non era compatibile con la tensione delle batterie: la radio dell'aereo non poteva essere alimentata con la corrente continua a 24 volt delle batterie, ma richiedeva un sistema di alimentazione a due stadi pi\u00f9 complesso, basato sull'uso di alternatori azionati dal movimento dei motori dell'aereo, a una tensione alternata di 115 volt; le batterie servivano solo per la fase di avviamento dell'aereo e per l'alimentazione elettrica a motori spenti.\nPartenza della spedizione decisiva per raggiungere il Cile a piedi.\nCanessa rimase colpito dallo spettacolo che si present\u00f2 al ritorno: i suoi compagni emaciati, deboli, stanchi e sfiduciati. Il caldo dell'estate in arrivo li portava a passare la parte centrale della giornata all'interno della fusoliera e i compiti attribuiti erano svolti sempre pi\u00f9 con lentezza, non solo per i fisici debilitati. Addirittura Canessa not\u00f2 il \"disordine\" che ormai regnava all'esterno della fusoliera. Inoltre, la frustrazione e la tensione continuavano ad aumentare: i battibecchi erano quotidiani ma non si protraevano a lungo, perch\u00e9 solo l'unit\u00e0 del gruppo avrebbe dato loro la possibilit\u00e0 di salvarsi. Anche i rosari recitati tutte le sere non per tutti avevano ancora lo stesso significato: se all'inizio del disastro rappresentavano un modo per chiedere l'intercessione divina per la salvezza, per alcuni di loro era diventato un modo per prendere sonno, per altri un modo per passare il tempo, anche se per la maggioranza il rosario rimase un gesto religioso cui non rinunciare.\nCi\u00f2 nonostante Canessa fu molto titubante a riprendere il discorso della spedizione, sperando che il C-47 li trovasse. Gli altri, per\u00f2, furono irremovibili, anche perch\u00e9 convinti che dopo tanti giorni, le ricerche erano orientate al ritrovamento di corpi, non di persone vive. Cominciarono cos\u00ec a cucire con il materiale portato da Vizintin dalla coda il sacco a pelo che li avrebbe protetti durante le notti. Tuttavia, una volta terminato il sacco, Canessa continu\u00f2 a prendere tempo: la situazione era drammatica, ma la fusoliera era una certezza difficile da lasciare, rispetto all'ignoto della spedizione. Continu\u00f2 a trovare scuse, tanto che Fito Strauch ne parl\u00f2 con Parrado, dicendo di essere disposto a partire lui al posto di Canessa.\nLa situazione si sblocc\u00f2 il 10 dicembre, quando Turcatti mor\u00ec: l'infezione alla gamba peggior\u00f2 ed era terribilmente debilitato, perch\u00e9 una volta rinunciato alla spedizione si nutr\u00ec pochissimo e si erano formate piaghe da decubito. Decisero cos\u00ec di preparare la spedizione finale e, la sera prima della partenza, Parrado disse ai cugini Strauch di utilizzare anche i corpi della madre e della sorella, se fossero rimasti senza viveri. La speranza dei sopravvissuti di portare a termine con successo una spedizione verso ovest alla ricerca di aiuti si fondava sulle indicazioni errate dell'altimetro e del pilota Lagurara.\nRitenendo di trovarsi in Cile, nella zona pedemontana oltre le cime delle Ande, credevano che il ripido pendio visibile verso ovest fosse l'ultima salita oltre la quale si trovavano le pianure del Cile. Era invece il fianco est di uno dei monti dello spartiacque tra Cile e Argentina; ci\u00f2 significava che oltre quel pendio c'erano in realt\u00e0 ancora montagne e montagne. Se i sopravvissuti lo avessero saputo, credibilmente avrebbero cercato la salvezza camminando in direzione est, verso le valli dell'Argentina; il cammino in quella direzione sarebbe stato tutto in discesa e molto meno ripido. \u00c8 infatti questa la strada percorsa nei successivi decenni, a dorso di cavallo o di mulo, da tutte le spedizioni organizzate dai sopravvissuti e dalle persone interessate a visitare i luoghi della sciagura. Inoltre, a soli 20 km a est dal luogo del disastro si trovava il rifugio estivo Hotel Termas \"El Sosneado\", che, pur essendo chiuso in quel periodo, era una solida struttura in muratura e conteneva viveri e legna da ardere.\nCos\u00ec, il 12 dicembre 1972, circa due mesi dopo il disastro, Parrado, Canessa e Vizint\u00edn diedero il via alla nuova spedizione per raggiungere il Cile a piedi. Per l'occasione, era stato appositamente cucito uno speciale sacco a pelo artigianale, ricavato dal materiale isolante della coda dell'aereo, per ripararsi dal freddo notturno. Impiegarono quasi tre giorni, invece di uno solo previsto, per raggiungere la cima del pendio, a un'altitudine di 4\u00a0600 m, paragonabile a quella del Monte Rosa. Il primo ad arrivare fu Parrado, seguito da Canessa. Si accorsero allora che la realt\u00e0 era diversa da quella che avevano immaginato: al di sotto della vetta si stendeva una sterminata selva di picchi montuosi coperti di neve. Resisi conto che la distanza da percorrere sarebbe stata molto superiore a quanto preventivato, Canessa e Parrado decisero quindi che Vizint\u00edn sarebbe tornato all'aereo, perch\u00e9 i viveri che si erano portati appresso sarebbero bastati solo per due persone.\nIl viaggio di Parrado e Canessa.\nDopo la separazione da Vizintin, Parrado e Canessa camminarono per altri sette giorni. Dalla prima cresta era sembrato loro di vedere in lontananza, a pi\u00f9 di dieci chilometri di distanza, una valle tra le montagne; si diressero quindi in quella direzione sperando di trovare il corso di un fiume che li avrebbe condotti pi\u00f9 in fretta verso zone abitate. Riuscirono effettivamente a scendere, con enorme difficolt\u00e0, nella valle scavata tra le montagne dal Rio Azufre; percorsero l'ultimo tratto verso il fiume lasciandosi scivolare a mo' di slitta. Raggiunto il corso d'acqua, Parrado e Canessa ne seguirono per alcuni giorni la riva sinistra, prima nella neve e poi, man mano che scendevano di quota, tra le rocce.\nIncontrarono i primi segni di presenza umana: i resti di una scatoletta di latta e poi, finalmente, alcune mucche al pascolo. Pur sapendo di essere ormai vicini alla salvezza, si fermarono, esausti e con Canessa che ormai non sembrava pi\u00f9 in grado di proseguire. Quella sera, mentre riposavano sulla riva del fiume, a Parrado sembr\u00f2 di scorgere in lontananza, al di l\u00e0 del Rio Azufre ingrossato dallo scioglimento delle nevi, un uomo a cavallo. Urlarono per richiamarne l'attenzione, ma l'uomo si allontan\u00f2 dopo aver gridato qualcosa che non riuscirono a comprendere. Tuttavia, il giorno dopo videro tre uomini a cavallo che li guardavano sorpresi dall'altra parte del fiume; i due giovani tentarono di urlare chi erano e da dove arrivavano ma, a causa del rumore dell'acqua del torrente, non riuscirono a farsi capire. Allora uno dei tre uomini, il mandriano Sergio Catal\u00e1n, scrisse su un foglio di carta:\nIl mandriano arrotol\u00f2 il biglietto attorno a un sasso e lo lanci\u00f2 dall'altra parte del fiume.\nParrado a sua volta vi scrisse con un rossetto da labbra il seguente messaggio:\nParrado aggiunse inoltre sul retro del foglio un'ultima nota: \"\u00bfCuando viene?\", (\"Quando arriva?\"). Scritto il biglietto, Parrado lo riarrotol\u00f2 intorno a un sasso e lo lanci\u00f2 a Catal\u00e1n. Raccolto il sasso e letto il biglietto l'uomo sobbalz\u00f2 e fece il gesto di aver capito e che avrebbe cercato aiuto. Prima di lasciarli, il mandriano lanci\u00f2 loro alcune pagnotte che aveva con s\u00e9, che Parrado e Canessa divorarono immediatamente. Catal\u00e1n si diresse allora a cavallo verso ovest per raggiungere il posto di polizia (tenuto dai Carabineros cileni) del paese di Puente Negro. Poco dopo not\u00f2 sul lato sud del fiume un altro dei mandriani che, come lui, tenevano il bestiame al pascolo in una malga nella localit\u00e0 di Los Maitenes. Catal\u00e1n lo inform\u00f2 della situazione e gli chiese di raggiungere Parrado e Canessa e di portarli a Los Maitenes, mentre lui sarebbe andato a Puente Negro.\nMentre finalmente Parrado e Canessa venivano soccorsi e portati nella malga di Los Maitenes, dove furono curati e nutriti, Catal\u00e1n percorse il Rio Azufre fino alla confluenza con il Rio Tinguiririca; attraversato un ponte sul fiume, si trov\u00f2 sulla strada che collegava San Fernando e Puente Negro alla localit\u00e0 di villeggiatura delle Termas del Flaco; si fece dare un passaggio da un autocarro fino a Puente Negro dove avvert\u00ec i carabineros, che a loro volta avvertirono il colonnello Morel, comandante del reggimento di truppe da montagna Colchagua (che era il nome della provincia) di stanza a San Fernando.\nIl salvataggio.\nIl 23 dicembre il colonnello Morel avvert\u00ec le autorit\u00e0 che esistevano dei superstiti al disastro del 13 ottobre; lo stesso giorno part\u00ec da Santiago una spedizione di soccorso con due elicotteri Bell UH-1 Iroquois. Dopo aver fatto tappa a San Fernando, i soccorritori si diressero verso Los Maitenes, nelle cui vicinanze incontrarono gli uomini a cavallo che portavano Parrado e Canessa verso San Fernando. Parrado decise di salire sull'elicottero per dirigere i soccorsi fino alla carcassa dell'aereo e portare in salvo i suoi compagni. Era gi\u00e0 pomeriggio e le condizioni atmosferiche erano proibitive perch\u00e9 in quelle ore del giorno i venti nelle Ande soffiano con maggiore violenza, e fu solo grazie alla maestria dei piloti - tra cui il comandante Massa, pilota del presidente cileno Salvador Allende - che i due elicotteri resistettero alle forti raffiche e alle pericolose correnti ascensionali.\nIl problema, una volta arrivati sul luogo del disastro, era come caricare i superstiti: la ripidit\u00e0 del pendio non consentiva l'atterraggio, i due elicotteri dovettero attendere in volo stazionario orizzontale e rasenti al suolo per il tempo necessario affinch\u00e9 una parte dei superstiti potesse salire a bordo. Non fu possibile portare in salvo tutti i sedici sopravvissuti; alcuni alpinisti e un infermiere rimasero sul posto fino alla mattina seguente, quando vennero tutti raccolti da una seconda spedizione di soccorso. Gli alpinisti, oltre ai mandriani di Los Maitenes, furono i primi a conoscere dalla bocca dei superstiti come erano riusciti a sopravvivere.\nVennero tutti ricoverati in ospedale con sintomi di insufficienza respiratoria da alta montagna, disidratazione, traumi e malnutrizione, ma si trovavano comunque in condizioni di salute migliori di quanto si sarebbe potuto prevedere, nonostante alcuni avessero perso fino a 40\u00a0kg.\nI sopravvissuti sono ritornati pi\u00f9 volte sul luogo della loro disavventura, che \u00e8 diventato meta di escursioni (con partenza dall'Argentina) da parte di curiosi, affascinati da un'avventura che ha pochi precedenti. In una di queste escursioni, nel 2005, venne ritrovato un sacco contenente gli effetti personali e persino il passaporto di uno dei sopravvissuti.\nLista passeggeri.\nMorti.\nTra parentesi le cause del decesso\nTrasmissioni TV.\nIl 30 marzo 2008 \u00e8 stato ospite al programma \"Il senso della vita\" di Paolo Bonolis uno dei 16 sopravvissuti al disastro, Roberto Canessa, raccontando quei drammatici 73 giorni di sofferenza, speranza e angoscia che i sopravvissuti passarono prima che lo stesso Canessa e Nando Parrado attraversassero le Ande per raggiungere la salvezza in territorio cileno."}
{"id": "1232384", "revid": "106990", "url": "https://it.wikipedia.org/wiki?curid=1232384", "title": "Incidente aereo delle Ande", "text": ""}
{"id": "1232387", "revid": "62898", "url": "https://it.wikipedia.org/wiki?curid=1232387", "title": "Acknowledgment", "text": ""}
{"id": "1232391", "revid": "110157", "url": "https://it.wikipedia.org/wiki?curid=1232391", "title": "Miass (citt\u00e0)", "text": "Miass \u00e8 una citt\u00e0 della Russia centrale (oblast' di \u010celjabinsk), situata nei monti Urali sul fiume omonimo, a circa 100 km di distanza in direzione ovest dal capoluogo \u010celjabinsk.\nFondata nel 1773 come centro minerario per l'estrazione del rame, crebbe nel secolo successivo a causa della scoperta di giacimenti auriferi; ottenne lo \"status\" di citt\u00e0 nel 1926."}
{"id": "1232394", "revid": "287204", "url": "https://it.wikipedia.org/wiki?curid=1232394", "title": "Adelardo di Bath", "text": "\u00c8 conosciuto per le sue traduzioni dall'arabo al latino di varie opere riguardanti astrologia, astronomia, filosofia e matematica, di cui anch'egli scrisse opere originali. Grazie alla sua opera, alcune opere degli antichi scienziati greci sono state reintrodotte in Occidente attraverso la loro traduzione dall'arabo.\nBiografia.\nAdelardo nacque intorno al 1080 a Bath. Inizialmente, studi\u00f2 al monastero benedettino, dove divenne monaco dell'Ordine di San Benedetto, poi, dal 1100 and\u00f2 in Francia, a Tours, dove si applic\u00f2 nelle arti del trivio e del quadrivio. Comp\u00ec molti viaggi, tra cui Salerno, Siracusa, Grecia, Toledo e Antiochia. Nel 1106 torn\u00f2 a Bath, ma gi\u00e0 l'anno dopo era a Laon, dove insegn\u00f2. Dal 1122 si stabil\u00ec definitivamente nella citt\u00e0 natale. Mor\u00ec circa nel 1152.\nOpere originali.\nLe sue opere originali pi\u00f9 importanti sono \"Quaestiones Naturales\" (Questioni naturali), \"De Eodem et Diverso\" (L'uguale e il differente), e \"De avibus tractatus\" (Trattato sugli uccelli, altrove citato come \"De cura accipitrum\" o \"De curis accipitrum\"), conversazioni indirizzate al nipote sotto forma di dialogo o di corrispondenza.\nLe \"Quaestiones Naturales\" sono una risposta alle domande del nipote su cosa Adelardo avesse imparato dai suoi studi sugli arabi, mentre le altre due opere sono sugli studi su greci e inglesi. In queste opere Adelardo spiega anche le sue teorie originali, a proposito della forma della Terra (che egli sosteneva essere sferica) e di come essa potesse rimanere ferma nello spazio, oppure su quanto una roccia debba cadere prima di fermarsi se un lunghissimo buco fosse scavato sulla crosta terrestre: oggi si parla del baricentro del pianeta.\nTeorizz\u00f2 anche che la materia non pu\u00f2 essere distrutta: la teoria \u00e8 stata sviluppata in seguito con la legge della conservazione della massa. Si occup\u00f2 anche di pressione atmosferica e del vuoto. Molte delle domande che si pose riflettevano la cultura popolare del suo tempo.\nTra le altre opere, scrisse un breve trattato sull'abaco (\"Regulae abaci\"), uno sull'astrolabio e gli \u00e8 anche attribuito un manuale di chiromanzia, il \"Chiromantia parva\".\nTraduzioni.\nTradusse le tavole astronomiche di al-Khw\u0101rizm\u012b e l\"'Introduzione all'Astrologia\" di Ab\u016b Ma'shar. Una delle sue opere pi\u00f9 conosciute \u00e8 gli \"Elementi\" di Euclide, dall'arabo al latino, che divenne il testo pi\u00f9 autorevole nelle scuole di matematica europee. La traduzione di Giovanni Campano (del XIII secolo, pubblicata a stampa nel 1482) \u00e8 debitrice di quella di Adelardo."}
{"id": "1232399", "revid": "1086846", "url": "https://it.wikipedia.org/wiki?curid=1232399", "title": "Associazione Calcio Fiorentina 1977-1978", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1977-1978.\nStagione.\nDopo la positiva stagione 1976-77, la Fiorentina ha disputato una stagione tribolata che si \u00e8 conclusa con una salvezza ottenuta solo all'ultima giornata grazie alla miglior differenza reti nei confronti del Genoa e del Foggia e dopo che tre allenatori si sono succeduti sulla panchina della squadra viola (a Carlo Mazzone successe Mario Mazzoni dopo dodici giornate, il quale dovette dimettersi dopo quattro turni per motivi di salute in luogo di Giuseppe Chiappella).\nLa squadra ha fornito prestazioni negative anche in Coppa UEFA, dalla quale \u00e8 stata eliminata ai trentaduesimi di finale: a contribuire in maniera significativa all'esclusione dei viola dal torneo fu lo schieramento di Gianfranco Casarsa (che doveva scontare ancora due turni di squalifica) nel match contro lo (0-0 sul campo). Ci\u00f2 ha comportato la sconfitta per 3-0 a tavolino della Fiorentina.\nIn Coppa Italia i viola hanno vinto prima del campionato il terzo girone di qualificazione, davanti alla Roma, alla Sampdoria al Modena ed al Rimini. Nel girone di finale, disputato al termine del campionato, sono arrivati secondi a due punti dall'Inter.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1232401", "revid": "63760", "url": "https://it.wikipedia.org/wiki?curid=1232401", "title": "Tauroboliaste", "text": ""}
{"id": "1232403", "revid": "287204", "url": "https://it.wikipedia.org/wiki?curid=1232403", "title": "Charleroi 21 Futsal", "text": "Il Charleroi 21 Futsal \u00e8 un club belga di calcio a 5 con sede a Charleroi. Fino al 2011 era noto come Action 21.\nStoria.\nL'unico club rappresentativo nella zona di Charleroi sino al 1998 era il Rapaso Charleroi Garenne, fondato nel 1995, da cui erano usciti diversi ottimi giocatori di calcio a 5. Nel 1999 dalla fusione con il FCS Sambreville, di propriet\u00e0 di Paul Locicero, disputante l'antagonista lega della ABFS, nacque una forte realt\u00e0 come lAction 21, che decise di partecipare alla lega della URBSFA. Subito nel primo anno di partecipazione al campionato, la squadra di Charleroi vinse il titolo nazionale, al quale sono seguiti altri sei titoli consecutivi che l'hanno fatta diventare la recordman belga di titoli consecutivi. Dopo il 2000, con l'istituzione della Coppa UEFA, la squadra inizi\u00f2 a farsi conoscere in Europa, nelle edizioni 2001-02 e 2002-03 la squadra belga giunse alla finale, sconfitta entrambe le volte dal Playas de Castell\u00f3n F\u00fatbol Sala. Nella stagione 2004-2005 i due maggiori club di Charleroi, Action 21 e Kickers, firmarono un accordo di collaborazione che sfoci\u00f2 in una felicissima annata chiusasi con un \"en plein\" eccezionale, fatto di Campionato, Coppa e Supercoppa del Belgio, e il titolo di Campione d'Europa dopo aver battuto i russi del MFK Dinamo Moskva. Il titolo di campione continentale si pu\u00f2 a tutti gli effetti considerare storico: l'Action 21 \u00e8 stata la prima formazione non spagnola a vincere la massima competizione europea per club organizzata dalla UEFA. Nel 2011 la situazione economica sfavorevole spinge la societ\u00e0 alla ricerca di nuovi partner; dalla fusione con il Frameuro Mons nasce quindi il Charleroi 21."}
{"id": "1232412", "revid": "609989", "url": "https://it.wikipedia.org/wiki?curid=1232412", "title": "Go-Back-N ARQ", "text": ""}
{"id": "1232416", "revid": "767487", "url": "https://it.wikipedia.org/wiki?curid=1232416", "title": "Buza", "text": "Buza (in ungherese \"Buza\", in tedesco \"Besotten\") \u00e8 un comune della Romania di 1.360 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 2 villaggi: Buza e Rotunda."}
{"id": "1232427", "revid": "399", "url": "https://it.wikipedia.org/wiki?curid=1232427", "title": "Top 100", "text": "Top 100 \u00e8 una classifica trasmessa su MTV Italia dal dicembre del 1995, riguardante le 100 canzoni pi\u00f9 ascoltate nel corso dell'anno. Generalmente la classifica viene messa in onda gli ultimi giorni di dicembre di ogni anno, per poi trasmettere la versione integrale di tutte le 100 canzoni verso i primi giorni di gennaio dell'anno nuovo.\nDal 1995 al 2000 il programma ebbe un presentatore che descriveva le varie canzoni, mentre dal 2001 in poi la classifica venne mandata in onda senza nessuna conduzione.\nDa febbraio a luglio del 2006 in occasione del decimo anniversario vennero trasmesse integralmente tutte le classifiche della \"Top 100\" dal 1995 al 2005.\nNel 2008 cambia la grafica della classifica di MTV Italia e viene abbandonata quella tradizionale utilizzata dal 1995. Nel 2009 si piazza al primo posto la canzone \"Domani 21/04.2009\" degli Artisti Uniti per l'Abruzzo, diventando di fatto la prima canzone italiana a classificarsi prima nella Top 100.\nNel 2010 la classifica spar\u00ec dal palinsesto (anche se venne comunque pubblicata sul sito internet di MTV) e al suo posto viene trasmessa una versione ridotta, la Top 50."}
{"id": "1232431", "revid": "154639", "url": "https://it.wikipedia.org/wiki?curid=1232431", "title": "Jean Terrasson", "text": "Professore di filosofia greca e latina nel Coll\u00e8ge royal, fu eletto membro dell'Acad\u00e9mie des inscriptions et belles-lettres nel 1707 e dell'Acad\u00e9mie fran\u00e7aise nel 1732.\nVoltaire ha scritto di lui, nel suo \"Si\u00e8cle de Louis XIV\", che egli fu un \u00abfilosofo durante la sua vita e alla sua morte. Vi sono bei brani nel suo \"S\u00e9thos\". La traduzione di Diodoro \u00e8 utile: la sua analisi di Omero passa per essere senza gusto\u00bb\nTre opere singolari.\nIl \"S\u00e9thos\" di Jean Terrasson conobbe un autentico successo e popolarizz\u00f2 la nozione dei \u00abmisteri egizi\u00bb. Terrasson vi narra la vicenda di S\u00e9thos, una storia d'invenzione che egli dice di aver tratta da un manoscritto greco di un anonimo, il quale a sua volta avrebbe avuto accesso a fonti originali egiziane. Essendo la composizione dell'opera molto anteriore alla decifrazione dei geroglifici, gli egittologhi non attribuiscono alcun valore storico alle notizie di Terrasson. Emanuel Schikaneder si ispir\u00f2 a questo scritto nel comporre il testo de \"Il flauto magico\", musicato da Mozart, particolarmente per i passaggi su temi legati alle concezioni massoniche, come l'aria \"O Isis und Osiris\".\nLa sua \"Acad\u00e9mie des dames\" \u00e8 la traduzione di un dialogo erotico saffico, che egli finge di attribuire a Luisa Sigea, poetessa erudita della corte di Lisbona, e poi, sosteneva ancora Terrasson, tradotto in latino da Joannes Meursius, umanista di Leida, nell'Olanda meridionale. Se Luisa Sigea \u00e8 certamente esistita, il Mersius \u00e8 un personaggio del tutto inventato e l\"'Acad\u00e9mie des Dames\" \u00e8 una creazione dell'avvocato e storico francese Nicolas Chorier, il cui manoscritto circolava negli ambienti libertini.\nNella sua \"Dissertation critique sur l'Iliade\", Terrasson pretende che, grazie soprattutto agli apporti di Cartesio, la scienza, la filosofia e perci\u00f2 lo spirito umano avessero fatto un tale progresso che i poeti del Settecento ormai superavano nettamente quelli dell'antica Grecia. Vi fa anche osservazioni originali sull\u2019\"Op\u00e9ra\", considerata da lui un ponte tra la musica che narra una storia e la musica che \u00e8 per proprio conto una fonte di piacere.\nTra le altre opere, la \"Philosophie applicable \u00e0 tous les objets de l'esprit et de la raison\" \u00e8 un saggio filosofico e teologico sul piacere e il dolore. Gli si attribuisce anche un \"Trait\u00e9 de l'Infini Cr\u00e9\u00e9\", ritenuto per lo pi\u00f9 di Malebranche.\nL'abate Terrasson nella \"Critica della ragion pura\".\nTerrasson \u00e8 menzionato nella prefazione alla prima edizione della \"Critica della ragion pura\" di Immanuel Kant, che lo cita a proposito della questione degli esempi con cui eventualmente corredare un'opera di metafisica e nell'oscillazione tra una versione \"popolare\" ed una seccamente scolastica. Scrive Kant: \"L'abate Terrasson dice [...]: se si misura la vastit\u00e0 di un libro non dal numero delle pagine, ma dal tempo necessario per comprenderlo, si pu\u00f2 allora dire di parecchi libri, che sarebbero molto pi\u00f9 brevi, se non fossero tanto brevi\".\nLa citazione \u00e8 tratta dalla traduzione tedesca (\"Philosophie nach ihrem allgemeinen Einflusse alle Gegenst\u00e4nde des Geiste und der Witten\", Berlino, 1762, p. 117) di un libro pubblicato postumo: \"La Philosophie applicable \u00e0 tous les objets de l'esprit et de la raison\", Parigi, 1754, pp. 145-146"}
{"id": "1232436", "revid": "132266", "url": "https://it.wikipedia.org/wiki?curid=1232436", "title": "Jean Paul Getty Museum", "text": ""}
{"id": "1232442", "revid": "287204", "url": "https://it.wikipedia.org/wiki?curid=1232442", "title": "Associazione Calcio Fiorentina 1978-1979", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1978-1979.\nStagione.\nIl nuovo presidente Rodolfo Melloni cerc\u00f2 di allestire una squadra pi\u00f9 competitiva, dopo i risultati negativi dell'anno precedente. Furono acquistati il difensore Roberto Galbiati, il centrocampista Mauro Amenta e l'attaccante Dino Pagliari, mentre tornarono in viola Giuseppe Lelj e Maurizio Restelli.\nL'allenatore Paolo Carosi lanci\u00f2 i giovani Luciano Venturini, Luciano Bruni e Armando Ferroni, mentre il giocatore pi\u00f9 influente dell'anno fu Ezio Sella; Giancarlo Antognoni che non rese come al solito per vari problimi fisici.\nIn campionato manc\u00f2 continuit\u00e0 di risultati: tra un buon inizio e un'ottima fine di torneo ci furono, per contraltare, le brutte prestazioni fornite tra la 13\u00aa e la 20\u00aa giornata, periodo in cui i viola raccolsero solamente 3 punti. Il sesto posto finale venne accolto comunque come un buon auspicio per gli anni a venire.\nCuriosamente, dei 5 rigori avuti a favore, i calciatori viola non ne realizzarono nessuno; in Coppa Italia la viola fu eliminata al primo turno, giungendo seconda nel proprio girone alle spalle della Juventus.\nOrganigramma societario.\nArea direttiva\nArea tecnica\nArea sanitaria\nGiovanili.\nPiazzamenti.\nIl Campionato nazionale Dante Berretti viene vinto dalla giovanile della Fiorentina; i viola si aggiudicano anche il Torneo di Viareggio per la quinta volta nella storia della competizione, nonch\u00e9 il Torneo Internazionale Citt\u00e0 di Port-de-Bouc."}
{"id": "1232443", "revid": "1013865", "url": "https://it.wikipedia.org/wiki?curid=1232443", "title": "Greymouth", "text": "Greymouth, in m\u0101ori M\u0101whera, \u00e8 un piccolo centro avente circa 8.170 abitanti (stima del 2020) della West Coast dell'Isola del Sud della Nuova Zelanda.\nPrincipali fonti di reddito sono il porto di mare, le miniere carbonifere e gli impianti di lavorazione del legname."}
{"id": "1232445", "revid": "1086846", "url": "https://it.wikipedia.org/wiki?curid=1232445", "title": "Associazione Calcio Fiorentina 1979-1980", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1979-1980.\nStagione.\nQuesta stagione non inizia nel migliore dei modi per la squadra viola, sia per la morte del presidente Rodolfo Melloni colto da un malore, sia per la campagna acquisti praticamente nulla, nonch\u00e9 per i risultati, tanto in campionato quanto in Coppa Italia.\nLa squadra ha una reazione e fa un buon finale del girone di andata ed un ottimo girone di ritorno, guidata da un sempre pi\u00f9 leader Giancarlo Antognoni che con 8 reti \u00e8 anche il capocannonniere dei viola, risalendo fino al secondo posto in graduatoria, grazie a 16 risultati utili consecutivi, ma non riuscendo comunque a raggiungere l'Inter campione e perdendo le due ultime decisive partite.\nLe ultime due sconfitte pregiudicano la classifica che si chiude al sesto posto, un risultato che comunque viene ben accolto, soprattutto dopo il bruttissimo inizio.\nIn Coppa Italia la Fiorentina viene eliminata subito al primo turno, giungendo seconda per differenza reti, nel terzo girone vinto dalla Ternana.\nGiovanili.\nPiazzamenti.\nLa Fiorentina vince il Campionato Primavera per la seconda volta, la Coppa Italia Primavera e il Torneo Internazionale S. Teresa di Gallura."}
{"id": "1232448", "revid": "110157", "url": "https://it.wikipedia.org/wiki?curid=1232448", "title": "Richmond (Nuova Zelanda)", "text": "Richmond \u00e8 una cittadina della Waimea Plains, nella regione di Tasman, nell'Isola del Sud della Nuova Zelanda. La citt\u00e0 \u00e8 sede del District Council, ed \u00e8 il capoluogo regionale. Sorge nella parte orientale della regione e confina con la citt\u00e0 di Nelson (il cui territorio costituisce una regione unitaria). Nell'insediamento sono presenti chiese anglicane e di vari credi protestanti tra i pi\u00f9 antichi della Nuova Zelanda."}
{"id": "1232464", "revid": "767487", "url": "https://it.wikipedia.org/wiki?curid=1232464", "title": "Waitangi (Northland)", "text": "Waitangi \u00e8 un minuscolo centro del Northland, nella parte pi\u00f9 settentrionale dell'Isola del Nord neozelandese situato 60\u00a0km a nord di Whangarei.\nNel 1840 a Waitangi fu stipulato il patto tra emissari dell'Impero britannico e locali capi m\u0101ori, attraverso il quale si poneva fine ai conflitti tra europei e indigeni, riconoscendo il territorio e i suoi abitanti come appartenenti alla Corona inglese.\nAttualmente \u00e8 possibile visitare la residenza privata (all'epoca apparteneva all'inglese James Busby, ma il suo inquilino pi\u00f9 importante fu il governatore Lord Bledisoloe, che l'acquist\u00f2 nel 1931), la quale \u00e8 stata trasformata in museo."}
{"id": "1232470", "revid": "666668", "url": "https://it.wikipedia.org/wiki?curid=1232470", "title": "Futsal Club Forcom Antwerp", "text": "Il Futsal Club Forcom Antwerp \u00e8 stata una squadra belga di calcio a 5 con sede ad Anversa.\nStoria.\nLa societ\u00e0 venne fondata nel 1974 come \"Sparta Merksem\"; divenne in seguito \"Transport Lauwers Ranst\" e \"TLR Antwerpen 2000\" finch\u00e9 nel 2004 assunse la denominazione \"Forcom Antwerp\". Nel suo palmar\u00e8s sono presenti due coppe nazionali vinte nel 2000 e nel 2003 ma soprattutto il campionato vinto nel 2006-07 ai danni dell'Action 21 Charleroi. Nel maggio del 2007 la societ\u00e0 un\u00ec le forze con il per dare vita al .\nRosa 2006-2007.\nAllenatore: Geert Mestdagh"}
{"id": "1232474", "revid": "287204", "url": "https://it.wikipedia.org/wiki?curid=1232474", "title": "Gran Premio di Spagna 2006", "text": "Il Gran Premio di Spagna 2006 si \u00e8 svolto il 14 maggio sul Circuito di Catalogna ed ha visto vincere, per la prima volta in casa, lo spagnolo Fernando Alonso, che ha saputo sfruttare al meglio la Renault di gran lunga superiore alla Ferrari di Michael Schumacher, secondo. Sul podio insieme ai due leader del mondiale, c'era Giancarlo Fisichella, mentre riuscivano ad entrare nei primi otto Felipe Massa, Kimi R\u00e4ikk\u00f6nen, le due Honda di Jenson Button e Rubens Barrichello e la Bmw di Nick Heidfeld, in costante crescita.\nQualificazioni.\nPrima Sessione.\nCronaca.\nLa prima sessione di qualifiche si fa subito interessante, con l'eliminazione di uno dei due veterani: David Coulthard,infatti, non fa segnare un tempo di qualifica e si schiera dietro a tutti.\nA salvarsi dei tre team \"inferiori\" \u00e8 ancora una volta l'italiano Vitantonio Liuzzi, sulla Toro Rosso.\nRisultati.\nTempo del 16\u00b0: 1'17\"213 (Nico Rosberg-Williams F1)\nSeconda Sessione.\nCronaca.\nLa seconda sessione vede l'eliminazione di un altro protagonista: il colombiano Juan Pablo Montoya, con il dodicesimo tempo.\nInsieme al sudamericano vengono eliminati anche Mark Webber, Nico Rosberg, Jacques Villeneuve, Christian Klien, al sedicesimo posto, Vitantonio Liuzzi.\nRisultato.\nTempo per salvarsi: 1'15\"468 (Nick Heidfeld- BMW SAuber F1 Team)\nTerza Sessione.\nCronaca.\nSono le Renault a farla da padrone.\nInfatti i due della scuderia francese si piazzano in prima fila, distanziati di 61 millesimi.\nInutili i tentativi di Schumacher e Massa, finiti in seconda fila, che vengono distanziati di 3 e 7 decimi per uno.\nOttima prestazione per le Toyota, con Ralf Schumacher sesto e Trulli settimo, mentre ad uscire deluso \u00e8 sicuramente il vicecampione 2005, Kimi R\u00e4ikk\u00f6nen, nono sullo schieramento.\nRisultato.\nPole position: 1'14\"648 (Fernando Alonso-Mild Seven Renault F1 Team)\nCambi sulla Griglia di Partenza.\nIl pilota BMW, Jacques Villeneuve, viene penalizzato di dieci posizioni per aver cambiato il motore durante il regime di parco chiuso.\nPartir\u00e0 cos\u00ec in 22\u00aa posizione, al fianco di David Coulthard.\nGara.\nCronaca.\nAlla partenza le Renault scattano in testa, e ci rimangono fino al diciassettesimo giro, quando si fermano prima Fernando Alonso, poi Giancarlo Fisichella.\nIn quel momento balza in testa Michael Schumacher, che mantiene la vetta fino alla sua sosta, al 23\u00ba giro.\nIl tedesco rientra dietro a Fisichella, ma riesce a superarlo dopo pochi giri e ad avvicinarsi ad Alonso.\nLa seconda sosta dell'asturiano avviene al quarantesimo giro, e Schumacher passa davanti. Inizia a spingere e fa anche il suo giro pi\u00f9 veloce, preceduto da Felipe Massa, che segna il giro pi\u00f9 veloce della gara (1:16.648).\nAl rientro di Schumacher, Alonso ritorna in testa e ci rimarr\u00e0 fino alla fine della gara.\nCollegamenti esterni.\nRisultato a chicanef1.com,con classifica del mondiale e statistiche\nAlonso, vince davanti al proprio pubblico nel GP di Spagna 2006 - F1world.it/amarcord"}
{"id": "1232476", "revid": "9862449", "url": "https://it.wikipedia.org/wiki?curid=1232476", "title": "ASP .NET", "text": ""}
{"id": "1232477", "revid": "933835", "url": "https://it.wikipedia.org/wiki?curid=1232477", "title": "Faraoni", "text": ""}
{"id": "1232478", "revid": "827882", "url": "https://it.wikipedia.org/wiki?curid=1232478", "title": "Oakridge Glen Oaks Cemetery", "text": "Oakridge Glen Oaks Cemetery \u00e8 un cimitero secolare situato a Chicago, Illinois nella frazione di Hillside. Il cimitero, situato a 4301 W. Roosevelt Road, \u00e8 adiacente ad altri due cimiteri, Mount Carmel Cemetery e Queen of Heaven Cemetery - entrambi sono cimiteri cattolici sotto il controllo dell'Arcidiocesi di Chicago.\nIl cimitero ha anche una sezione ebraica, con un memoriale di guerra."}
{"id": "1232484", "revid": "1926649", "url": "https://it.wikipedia.org/wiki?curid=1232484", "title": "Massimo Brambilla", "text": "Biografia.\nAnche il figlio Alessio, nato nel 2001, \u00e8 un calciatore, sempre di ruolo centrocampista: dopo aver fatto tutta la trafila del settore giovanile del , di cui ha anche capitanato la squadra Primavera, nell'estate del 2021 si \u00e8 trasferito al , con cui ha iniziato la carriera da professionista.\nCarriera.\nClub.\nMassimo Brambilla, cresciuto calcisticamente nel settore giovanile del , con cui esordisce in prima squadra nella stagione 1990-1991, disputando il campionato di Serie C1, e l'anno dopo conquista la promozione in Serie B. Rimane a Monza altre due stagioni e mezza, disputando due campionati di serie B e met\u00e0 stagione in Serie C1, quando nel gennaio del 1995 viene prelevato dalla (allora in Serie A), decide cos\u00ec di abbandonare la sua citt\u00e0 per andare a giocare in massima serie.\nCon la disputa met\u00e0 stagione, la squadra retrocede e viene acquistato dal . Nella stagione 1995-1996 disputa 26 incontri nel massimo campionato e la stagione successiva \u00e8 sempre a Parma, ma a gennaio, dopo solo 9 presenze e tanta panchina, viene acquistato a titolo definitivo dal Bologna, con cui disputa un'ottima seconda parte di stagione, collezionando 14 presenze ed il 7\u00ba posto finale in serie A.\nNell'estate 1997 a Bologna arriva Roberto Baggio e rimane un po' in disparte collezionando soltanto 2 spezzoni di partita. Ad ottobre quindi si presenta alla porta il che ha forti ambizioni di risalire in serie A, e nella prima stagione in maglia granata Brambilla disputa 26 partite mettendo a segno 2 gol. Nel finale di campionato, per\u00f2, subisce un grave infortunio che pregiudicher\u00e0 anche la stagione successiva, della quale gioca solamente l'ultima parte disputando 11 incontri, ma contribuendo comunque alla riconquista della serie A dopo 3 anni da parte del Toro.\nLa stagione successiva colleziona 28 presenze nella massima serie, non riuscendo comunque ad evitare l'immediata retrocessione in serie B della sua squadra. L'anno successivo la squadra viene affidata a Luigi Simoni, il quale relega spesso in panchina il centrocampista facendolo giocare solamente nei finali di gara. La squadra stenta a decollare e la panchina di Simoni \u00e8 sempre pi\u00f9 a rischio fin quando non viene esonerato cos\u00ec, successivamente, la squadra viene affidata a Camolese, il quale ne fa un titolare fisso, conquistando anche una nuova promozione in serie A.\nL'anno seguente qualcosa si rompe e Camolese non lo schiera pi\u00f9 con continuit\u00e0, cos\u00ec a fine stagione dopo sole 8 presenze, sposa l'ambizioso progetto del , con cui gioca il campionato di serie B conquistando una storica prima promozione in serie A per il club toscano.\nNonostante tutto a fine stagione viene ceduto al Cagliari in serie B, disputa il primo campionato da titolare collezionando 40 presenze ma soprattutto permette al Cagliari di riconquistare dopo 4 anni la serie A. La stagione seguente parte in quarta e viene schierato quasi sempre nell'undici titolare da Arrigoni, ma a gennaio incappa nuovamente in un brutto infortunio che lo metter\u00e0 fuorigioco per quasi tutto il girone di ritorno e colleziona in totale 17 presenze nella massima serie. La sua ultima partita nella massima serie coincide con quella dell'addio al calcio di Gianfranco Zola, Juventus-Cagliari 4-2.\nA fine stagione decide di avvicinarsi a casa accettando la proposta del neopromosso in serie B con ambizioni da met\u00e0 classifica, che per\u00f2 sorprende tutti restando in testa fino alla pausa per le festivit\u00e0 natalizie. Successivamente la squadra subisce un peggioramento dei risultati, ma prima della fine del campionato la squadra si riprende e conquista un posto nei play-off, dove perde la finale con il Torino mancando cos\u00ec l'opportunit\u00e0 di salire in serie A. L'ultima stagione con il la vive in chiaroscuro collezionando 25 presenze, ma senza raggiungere coi compagni i play-off, non disputati a fine campionato per la differenza di dieci punti tra la terza e la quarta classificata.\nNel giugno 2007 il suo contratto con il Mantova scade ed il 9 luglio 2007 firma l'accordo per tornare a chiudere la carriera laddove l'ha iniziata, al .\nNell'estate successiva firma un contratto con il .\nNazionale.\nHa giocato nell'Italia Under-21 che nel 1996 ha conquistato il campionato europeo ed ha preso parte alle Olimpiadi di Atlanta.\nAllenatore.\nNella stagione 2010-2011, ritiratosi dall'attivit\u00e0 agonistica, ha fatto parte dello staff del settore giovanile della stessa societ\u00e0 calcistica, guidando i giovanissimi nazionali. Nell'estate 2011 sottoscrive contratto con il Novara, societ\u00e0 neopromossa nella massima serie, e gli vengono affidati gli allievi nazionali. La stagione successiva passa invece alla guida dei giovanissimi nazionali.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-Uefa Pro.\nNella stagione 2015-2016 allena gli Allievi Nazionali dell'Atalanta, con cui vince il Torneo di Arco, lo Scudetto e la Supercoppa di categoria; allena la medesima formazione anche nella stagione 2016-2017, nella quale vince nuovamente il Torneo di Arco oltre al Torneo Internazionale Maggioni-Righi, mentre nella stagione 2017-2018 diventa l'allenatore della Primavera del club bergamasco arrivando fino alla semifinale di campionato e Coppa Italia. &lt;br&gt;\nNel 2018/19 riesce a vincere il campionato battendo l'Inter in finale (1-0) mentre in Coppa Italia esce per mano del Torino in semifinale. &lt;br&gt;\nPer la prima volta l'Atalanta vince la Supercoppa - a ottobre contro la Fiorentina (2-1) - e partecipa alla Youth League, la Champions League dei giovani, venendo eliminata agli ottavi dal Lione ai rigori; la vittoria del campionato questa volta arriva a tavolino poich\u00e9 al momento della sospensione dovuta all'emergenza COVID-19 l'Atalanta si trova in testa alla classifica mentre dalla Coppa era stata eliminata ai quarti per mano della Roma. &lt;br&gt;\nNel 2020-2021 in campionato arriva quinto perdendo poi la finale contro l'Empoli mentre dalla Coppa Italia esce agli ottavi per mano della Lazio.\nGiovanili.\n\"Statistiche aggiornate al 30 giugno 2019.\""}
{"id": "1232486", "revid": "1775883", "url": "https://it.wikipedia.org/wiki?curid=1232486", "title": "Stop (Spice Girls)", "text": "Stop \u00e8 una canzone delle Spice Girls. \u00c8 il terzo singolo estratto dal secondo album del gruppo, \"Spiceworld\".\nIl brano, di genere pop, \u00e8 stato scritto dalle Spice Girls insieme a Paul Wilson ed Andy Watkins.\nIl singolo.\nIl singolo della canzone \u00e8 il settimo della carriera del gruppo ed \u00e8 uscito il 9 marzo 1998 nel Regno Unito e il 2 giugno 1998 negli USA.\nIl brano, pur rimanendo in linea con i precedenti successi del gruppo, non ottiene il primo posto della classifica dei singoli britannica, piazzandosi comunque in un confortante secondo posto.Disco D'oro in Uk (335,000).\nTracce e formati.\nQuesti sono i formati e le relative tracklist delle principali pubblicazioni del singolo\nIl video.\nIl video della canzone \u00e8 ambientato in una comunit\u00e0 di una classe lavorativa ed \u00e8 stato temporalmente individuato tra gli anni cinquanta e gli anni sessanta. Durante il video, le cinque ragazze ballano, saltano e partecipano a competizioni mentre camminano per le strade di quel quartiere. Di particolare rilievo \u00e8 il fatto che questo \u00e8 l'ultimo video in cui compare Geri Halliwell, che avrebbe abbandonato il gruppo entro poco tempo (il video del singolo successivo, infatti, vedeva la partecipazione delle ragazze solo in versione cartone animato).\nStop to the top.\nIn seguito all'annuncio della reunion delle Spice Girls, i fans di tutto il mondo si son organizzati per cercare di portare la canzone alla numero uno della classifica dei singoli inglese, tramite i download legali compiuti, nella settimana tra il 2 luglio e il 7 luglio 2007. Nella classifica dei singoli inglese infatti vengono conteggiati sia le vendite di singoli fisici, nei negozi, sia i download effettuati dai siti legali a pagamento. Nonostante la totale assenza di pubblicit\u00e0 da parte dei mass media e basandosi solo sulla pubblicit\u00e0 effettuata tra i fans club e una pagina di \"MySpace\" creata appositamente, la canzone \u00e8 riuscita a entrare in classifica al settantottesimo posto, irrompendo tra le hits del momento."}
{"id": "1232487", "revid": "120536408", "url": "https://it.wikipedia.org/wiki?curid=1232487", "title": "Mount Carmel Cemetery", "text": "Mount Carmel Cemetery \u00e8 un cimitero cattolico situato a Hillside, vicino a Chicago. Mount Carmel si trova nella giurisdizione dell'Arcidiocesi di Chicago, inoltre si trova vicino l'Interstatale 290. \u00c8 adiacente a due altri cimiteri: il Queen of Heaven Cemetery e l'Oakridge Glen Oaks Cemetery.\nIl cimitero venne consacrato nel 1901. Vi sono circa 226\u00a0275 salme sepolte, alla media di 800 l'anno."}
{"id": "1232488", "revid": "33689", "url": "https://it.wikipedia.org/wiki?curid=1232488", "title": "Anicio Probino", "text": "Biografia.\nAppartenente alla nobile \"gens Anicia\", Probino era figlio di Sesto Petronio Probo, uno dei pi\u00f9 influenti uomini della sua epoca e console nel 371, e di Anicia Faltonia Proba; era dunque fratello di Flavio Anicio Ermogeniano Olibrio, Anicio Probo e Anicia Proba. Secondo una ricostruzione, Probino sarebbe stato il padre di Petronio Massimo, brevemente imperatore nella primavera del 455.\nFu cresciuto col fratello Olibrio a Roma, dove era nato.\nDivise assieme al fratello il consolato per l'anno 395, mentre erano entrambi molto giovani; in questa occasione ai due fratelli venne dedicato un panegirico da parte di Claudio Claudiano (\"Panegyricus de consulatu Probini et Olybrii\"). Sebbene fossero originari di una famiglia appartenente all'aristocrazia senatoriale romana, tradizionalmente pagana, Olibrio e Probino erano cristiani; la nomina a consoli di questi due cristiani potrebbe essere stato un segnale, voluto dall'imperatore Teodosio I, proprio l'anno seguente all'usurpazione e restaurazione pagana di Flavio Eugenio.\nProbino fu poi proconsole d'Africa nel 396-397.\nAssieme al fratello ricevette la dedica dell'opera \"Exempla Elocutionum\" di Arusiano Messio, ed entrambi ricevettero una lettera (\"Epistole\", v) di Quinto Aurelio Simmaco nel 397. \u00c8 noto che compose dei versi."}
{"id": "1232489", "revid": "1645873", "url": "https://it.wikipedia.org/wiki?curid=1232489", "title": "Robert Muldoon", "text": "Biografia.\nGi\u00e0 ministro delle Finanze nella precedente amministrazione Holyoake, \u00e8 stato anche guida del Partito Nazionale. Fu nominato primo ministro nel 1975, durante il suo governo adott\u00f2 misure di congelamento dei salari, irrigidendo anche i provvedimenti messi in atto nel precedente governo laburista, soprattutto in materia di immigrazione, importazioni e valuta; durante il suo governo, Muldoon dovette affrontare con alcuni problemi sociali, il pi\u00f9 importante dei quali fu il crescente fenomeno migratorio di giovani menti in paesi stranieri per la mancanza di prospettive.\nDal punto di vista economico, il ministro cerc\u00f2 di venire a capo della sempre pi\u00f9 crescente inflazione e la dilagante disoccupazione con un ulteriore congelamento salariale e il sovvenzionamento di attivit\u00e0 agricole con i prezzi minimi supplementari (SMP). Un'altra questione con cui il governo dovette confrontarsi fu l'alzarsi del debito nazionale estero.\nQuesti problemi, sommati alla defezione nel 1984 di un membro del Partito Nazionale, portarono Muldoon a indire nuove elezioni, le quali segnarono una netta vittoria del Partito Laburista e il suo conseguente ritorno."}
{"id": "1232497", "revid": "1645873", "url": "https://it.wikipedia.org/wiki?curid=1232497", "title": "David Lange", "text": "Fu Primo ministro della Nuova Zelanda dal 1984 al 1989, anno in cui si dimise.\nFiglio di un medico, prima di iniziare la carriera politica esercit\u00f2 la professione di avvocato. Esponente del Partito Laburista, venne eletto deputato per la prima volta nel 1977; dal 1982 divenne segretario del \"Labour\" e fino al 1984 fu il leader dell'opposizione.\nAlle elezioni del 1984 ottenne il 43% dei voti e sconfisse il candidato del Partito Nazionale Robert Muldoon: in tal modo divenne, nell'anno dell'elezione, il premier pi\u00f9 giovane che il paese avesse mai avuto.\nLe misure maggiori adottate dal suo governo furono emesse perlopi\u00f9 nel campo ambientale: difatti l'impegno maggiore di Lange fu quello di denuclearizzare un'area di 320\u00a0km\u00b2 lungo la fascia costiera neozelandese e a rinegoziare i trattati dell'ANZUS con gli Stati Uniti per impedirgli di mantenere armamenti nucleari nei porti neozelandesi.\nNel 1989 present\u00f2 le dimissioni e venne sostituito dal suo vice Geoffrey Palmer, il quale a sua volta, nel 1990, si ritir\u00f2 due mesi prima delle nuove elezioni, sostituito dal Ministro degli Esteri Mike Moore.\nNegli anni Novanta la sua salute cominci\u00f2 a peggiorare: gi\u00e0 obeso (nel 1982 pesava 165\u00a0kg), gli venne diagnosticato prima il diabete, poi l'amiloidosi, infine un'insufficienza renale. Le complicazioni di queste patologie lo portarono ad una morte prematura (aveva da poco compiuto 63 anni) mentre si trovava al Middlemore Hospital di Auckland."}
{"id": "1232498", "revid": "47767", "url": "https://it.wikipedia.org/wiki?curid=1232498", "title": "Jackson (cognome)", "text": "Jackson \u00e8 un cognome di lingua inglese.\nEtimologia.\n\u00c8 un cognome derivato dal patronimico \"Jackson\", figlio di Jack."}
{"id": "1232499", "revid": "767487", "url": "https://it.wikipedia.org/wiki?curid=1232499", "title": "Le ragazze della Casa Bianca", "text": "Le ragazze della Casa Bianca (\"Dick\") \u00e8 un commedia del 1999 diretta da Andrew Fleming. Il titolo originale \"Dick\" gioca sul doppio senso, tra il soprannome di Richard e l'organo sessuale maschile.\nTrama.\nBetsy Jobs e Arlene Lorenzo sono due simpatiche amiche quindicenni che vivono la loro adolescenza nel Distretto di Columbia. Un giorno vanno in gita scolastica alla Casa Bianca assieme alla classe e, casualmente, si ritrovano a familiarizzare con alcuni membri della sorveglianza con la fortuna di riuscire a vedere da molto vicino il contestatissimo presidente Richard Nixon. Contrariamente al resto della classe, la loro visita alla Casa Bianca dura pi\u00f9 del previsto e questo le fa tardare tanto da essere sonoramente rimbeccate dall'insegnante una volta risalite sul bus del ritorno. Arlene, essendo sensibile e dall'indole sentimentale, finisce per innamorarsi del presidente convincendo l'amica a ritornare presto alla Casa Bianca per rivederlo; per non presentarsi a mani vuote, decidono di preparare dei biscotti ai pinoli usando la ricetta della mamma di Betsy, ma mentre li preparano non si accorgono della marijuana che il fratello di Betsy ha nascosto nel contenitore dei pinoli, e accidentalmente la mescolano all'impasto. Di qui un esilarante distribuzione dello spuntino a tutto il personale della Casa Bianca, compreso il presidente, che gradisce accompagnando i suoi seri discorsi con ridicole battute o risate sproporzionate. Le due ragazze, sebbene comunissime quindicenni, si ingraziano con i biscotti chiunque all'interno dell'edificio e finiscono assurdamente per essere assunte dallo stesso Nixon come dog-sitter del dolce Checker, il \"cane presidenziale\". Curiosando tra i cassetti dello studio ovale, trovano un registratore a nastro che viene subito sequestrato da Arlene per registrare un messaggio d'amore al presidente, ma poco dopo si accorgono che esso contiene registrazioni compromettenti riguardanti il famoso scandalo Watergate che coinvolse Nixon facendolo definitivamente uscire di scena. Contattate e pedinate da due famelici giornalisti, le ragazze dovranno ricorrere a travestimenti e incontri segreti per le trattative riguardanti lo scottante materiale."}
{"id": "1232506", "revid": "14691", "url": "https://it.wikipedia.org/wiki?curid=1232506", "title": "Karru", "text": ""}
{"id": "1232518", "revid": "188915", "url": "https://it.wikipedia.org/wiki?curid=1232518", "title": "Karoo National Reserve", "text": ""}
{"id": "1232521", "revid": "121195821", "url": "https://it.wikipedia.org/wiki?curid=1232521", "title": "Umano, troppo umano", "text": "Umano, troppo umano. Un libro per spiriti liberi (\"Menschliches, Allzumenschliches. Ein Buch f\u00fcr freie Geister\") \u00e8 il primo saggio eminentemente filosofico di Friedrich Nietzsche, pubblicato in due parti tra il 1878 e il 1879.\nL'opera si distacca totalmente dai precedenti lavori del filosofo: si tratta difatti di una raccolta di aforismi incentrati specificamente sull'essere umano e sulla sua particolare condizione esistenziale. L'acuta e attenta riflessione nietzschiana sulla \"Krisis\" in cui si trova l'uomo contemporaneo costituir\u00e0 uno degli spunti fondamentali per gran parte della riflessione filosofica a venire.\nOrigini.\nNel 1876 Nietzsche rompe con Richard Wagner, contemporaneamente con l'aggravarsi delle sue condizioni di salute le quali, facendosi sempre pi\u00f9 precarie (emicranie e problemi di vista sempre pi\u00f9 acuti e frequenti) lo costringono a chiedere un periodo di aspettativa dai suoi doveri accademici presso l'universit\u00e0 di Basilea. Nell'autunno di quello stesso anno, accompagnato dal suo nuovo amico Paul R\u00e9e, uno studioso di filosofia di origine ebraica (e pertanto subito inviso ai Wagner, fanatici antisemiti), si reca a Sorrento ospite di Malwida von Meisenburg, ricca mecenate delle arti, e qui inizia a scrivere \"Umano, troppo umano\".\n\u00c8 l'inizio del periodo cosiddetto illuministico del pensiero nietzschiano, favorito anche dai continui e proficui scambi di opinioni con Ree: il libro viene infine dedicato a Voltaire, pensatore che assurge cos\u00ec ad esempio simbolico della figura teorica dello \"spirito libero\": nella celebrazione della ricorrenza della morte, 1878. All'inizio, invece della prefazione c'era una citazione da un brano del Discorso sul metodo di Cartesio.\nIndice.\nUmano, troppo umano I.\nPrefazione (paragrafi 1-8).\nDatata \"Nizza, primavera 1886\": viene inserita per arricchire ed introdurre ad una ristampa successiva del libro.\nParte prima. Delle prime e ultime cose (aforismi 1-34).\nQui Nietzsche affronta alcune questioni riguardanti la metafisica,in particolar modo riflette sulle sue origini e sulla sua forma espressiva.\nParte seconda. Per la storia dei sentimenti morali (aforismi 34-107).\nIn questa sezione, chiamata cos\u00ec in onore di Ree che stava scrivendo a sua volta un saggio intitolato \"L'origine dei sentimenti morali\", Nietzsche attacca per la prima volta la teologia morale cristiana.\nParte terza. La vita religiosa (aforismi 108-144).\nViene sferrata una forte critica al culto cristiano in toto, definito come religione che vuole ottundere e distruggere le menti, stordire e inebriare i cuori.\nParte quarta. Dell'anima degli artisti e degli scrittori (aforismi 145-223).\nNietzsche qui denuncia il concetto di divina ispirazione nell'arte, sostenendo invece ch'essa \u00e8 risultato di un duro e continuo lavoro espressivo, e nient'altro.\nParte quinta. Indizi di cultura superiore e inferiore (aforismi 224-292).\nQui Nietzsche critica Charles Darwin, considerato un ingenuo che ha copiato da Thomas Hobbes. Introduce l'idea del \"Freigeist\" o spirito libero, il libero pensatore e il suo ruolo all'interno della societ\u00e0 civile.\nParte sesta. L'uomo nel rapporto con gli altri (aforismi 293-376).\nSezione costituita per lo pi\u00f9 da brevi aforismi sull'evoluzione dell'uomo all'interno della cosiddetta civilt\u00e0.\nParte settima. La donna e il bambino (aforismi 377-437).\nGli aforismi riguardanti le donne in questa sezione hanno dato il via alla vulgata popolare che vuole far essere il filosofo un accanito misogino: la sua conclusione \u00e8 che lo spirito libero preferisce rimanere celibe, in quanto vuole volare in alto da solo.\nParte ottava. Uno sguardo allo Stato (aforismi 438-482).\nQui Nietzsche si occupa di politica, e parla con forza contro la guerra e il nazionalismo imperante in Europa al suo tempo. Parla anche della \"razza ebraica\"\nParte nona. L'uomo solo con se stesso (aforismi 483-638).\nQui gli aforismi sono per lo pi\u00f9 brevi e in stile poetico e si potrebbero anche interpretare a volte come autobiografici\nTra amici. Un epilogo (poesia).\n\u00c8 bello tacere insieme,\nPi\u00f9 bello ridere insieme, -\nSotto il lenzuolo di seta del cielo,\nAppoggiati al muschio e al faggio\nRidere bene e forte con gli amici\nScoprendo i denti bianchi.\nSe ho fatto bene, meglio tacere;\nSe ho fatto male - meglio ridere\ne fare sempre peggio, rider peggio\nSinch\u00e9 non scenderemo nella fossa.\nAmici! S\u00ec! Cos\u00ec deve andare?\nAmen! E arrivederci!\nNessuna scusa! Nessun perdono!\nConcedete voi lieti, voi liberi di cuore\nA questo libro irragionevole\nOrecchio, cuore e asilo!\nCredetemi, amici, non a maledizioni\nSi volse per me la mia irragionevolezza!\nQuel che io trovo, quel che io cerco -\n\u00c8 mai stato in qualche libro?\nOnorate in me la corporazione dei matti!\nImparate da questo libro per matti\nCome la ragione venga - \"alla ragione\"!\nAllora amici, cos\u00ec deve andare?\nAmen e arrivederci!"}
{"id": "1232524", "revid": "121611381", "url": "https://it.wikipedia.org/wiki?curid=1232524", "title": "Monastero della Santissima Trinit\u00e0 (Catania)", "text": "Il Monastero della Santissima Trinit\u00e0 \u00e8 un edificio settecentesco situato al centro di Catania.\nOriginariamente sede di un convento di clausura femminile, oggi \u00e8 suddiviso in due aree principali di cui una ospita la Caserma dei Carabinieri del distretto di Piazza Dante, mentre l'altra il Liceo statale Enrico Boggio Lera.\nStoria.\nEpoca aragonese.\nL'area occupata dal plesso conventuale originariamente era una \"insula\" della Catania romana.\nIl primitivo monastero della Santissima Trinit\u00e0 era stato fondato nel 1349 grazie alle donazioni di Cesarea Augusta, una nobildonna catanese, originariamente ubicato sulla Luminaria (grossomodo corrispondente all'attuale via Etnea) pi\u00f9 ad est, dove oggi \u00e8 situato il Palazzo dell'Universit\u00e0.\nNel periodo in cui l'istituzione fu retta dai Canonici regolari di Sant'Agostino della \u00abCongregazione di Valverde\u00bb, era soggetta direttamente alla Santa Sede quale filiazione del monastero di Santa Maria di Valverde di Messina. La terminologia Valverde deriva dal nome della casa madre monastero di Valverde nelle Fiandre, in latino Virdis Vallis. Sottoposti alla giurisdizione della casa madre messinese erano i monasteri dell'Ordine in Sicilia, Calabria e Puglia.\nEpoca spagnola.\nSulla nuova area furono eretti nel 1537 il monastero di Santa Maria della Raccomandata (o di Valverde) e la chiesa di San Nicol\u00f2 dell'Oliva. La primitiva sede fu chiusa nel 1554 e spostata nelle nuove strutture nel 1566, l'edificio era circondato da mura che impedivano alle religiose di uscirne.\nA met\u00e0 del XVII secolo, erano censite 26 religiose ed era l'ottava istituzione pi\u00f9 popolata della citt\u00e0. Nel 1669 l'edificio fu circondato, rimanendone tuttavia illeso, dalle colate laviche dell'eruzione dell'Etna, l'8 marzo da sud, il 30 aprile da nord.\nNella seconda met\u00e0 del secolo erano censite 34 religiose, ma in seguito al terremoto del Val di Noto dell'11 gennaio 1693 ne morirono 28 (pi\u00f9 dell'80%). La sua collocazione centrale permise tuttavia di essere inserito tra i sei edifici religiosi da ricostruire, altre sette istituzioni monastiche cittadine furono abbandonate. L'area delle strutture fu ampliata notevolmente rispetto al nucleo primario e i lavori furono affidati all'architetto Alonzo Di Benedetto, sostituito nel 1735 da Giovanni Battista Vaccarini, che contribu\u00ec notevolmente a dare alla citt\u00e0 il caratteristico aspetto barocco, e dieci anni pi\u00f9 tardi a Francesco Battaglia che si occup\u00f2 prevalentemente della chiesa.\nNegli anni trenta del Settecento il monastero si ripopol\u00f2 fino ad ospitare 22 religiose, che continuarono ad osservare una rigida clausura, interrotta solo in occasione della festa del Santo Chiodo il 14 settembre. Nel corso della ricostruzione, si procedette a creare degli spazi che furono adibiti ad abitazioni e negozi e quindi affittati a terzi ricavandone proventi.\nEpoca contemporanea.\nNel 1861 il livello della via Vittorio Emanuele II (all'epoca \u00abStrada Reale\u00bb) su cui il convento si affaccia, fu abbassato e le abitazioni si ritrovarono un piano pi\u00f9 in alto rispetto alla sede stradale; si procedette quindi ad un'ulteriore ristrutturazione per rendere accessibili tutte le aree dell'edificio.\nIl 30 luglio 1866, con l'emanazione delle leggi eversive e conseguente confisca dei beni ecclesiastici da parte del Regno d'Italia, il monastero della Santissima Trinit\u00e0 fu chiuso. Inizialmente fu assegnato al Provveditorato agli Studi, che ne fece un convitto femminile. Successivamente, la struttura ospit\u00f2 la sede dello stesso provveditorato. Nell'ottobre 1923 divenne la sede del liceo scientifico \"Principe Umberto\". Il 1\u00ba ottobre 1967 il liceo fu trasferito nel quartiere Cibali e le classi rimaste nell'ex monastero formarono il Secondo Liceo Scientifico, poi ribattezzato Liceo Scientifico Statale \"Enrico Boggio Lera\"."}
{"id": "1232527", "revid": "287204", "url": "https://it.wikipedia.org/wiki?curid=1232527", "title": "Parco nazionale di Mapungubwe", "text": ""}
{"id": "1232528", "revid": "152625", "url": "https://it.wikipedia.org/wiki?curid=1232528", "title": "2 become 1", "text": ""}
