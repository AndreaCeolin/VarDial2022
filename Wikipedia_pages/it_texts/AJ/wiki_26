{"id": "1111412", "revid": "1942768", "url": "https://it.wikipedia.org/wiki?curid=1111412", "title": "Ferrovia Castelvetrano-Porto Empedocle", "text": "La ferrovia Castelvetrano-Porto Empedocle era una ferrovia a scartamento ridotto che collegava Castelvetrano, in Provincia di Trapani con Agrigento, compiendo un percorso in parte costiero nella Sicilia sud occidentale.\nStoria.\nIl progetto di costruzione di un collegamento ferroviario da Castelvetrano ad Agrigento risale al lontano anno 1882. In tale anno il Ministero dei lavori pubblici appront\u00f2 uno studio preliminare che per\u00f2 a causa del forte campanilismo e delle rivalit\u00e0 tra i paesi interessati sul tracciato da seguire non ebbe seguito. Uno dei tanti propositi era quello di una ferrovia a scartamento ordinario che saldasse a Porto Empedocle le due linee provenienti da Palermo (via stazione di Alcamo e via stazione di Aragona Caldare). Nel 1901 una Regia Commissione tent\u00f2 di risolvere la situazione delle ferrovie complementari sicule ma adottando lo scartamento ridotto e un tracciato che zigzagando tra l'interno e il litorale non doveva scontentare nessuno ma che di fatto metteva le basi per la lenta agonia della linea negli anni a venire. Nulla di fatto fino al 1906 quando a seguito del riscatto della Rete Sicula le FS subentranti affrontarono il problema; nel 1907 erano pronti i progetti ed il 20 giugno 1910 il primo tronco della ferrovia, da Castelvetrano a Selinunte, di 13,112\u00a0km, entrava in esercizio. I lavori andavano avanti lentamente fino al 2 luglio 1923 quando con l'attivazione del tratto da Sciacca a Ribera di 22,083\u00a0km si poteva finalmente percorrere l'intera linea che per\u00f2, giunti a Porto Empedocle, obbligava al trasbordo sulla linea a scartamento ordinario se si voleva raggiungere la stazione di Girgenti, (dal 1927 Agrigento Bassa), che distava 5\u00a0km dal centro cittadino.\nSolo nel 1933 venne costruito il tratto di circa 3\u00a0km da Agrigento Bassa all'attuale, nuova, stazione di Agrigento Centrale a scartamento ordinario con interposte le rotaie a scartamento ridotto realizzando il doppio scartamento, ma lasciando ancora isolata la linea da Castelvetrano, non collegata neanche all'altra linea FS a scartamento ridotto proveniente da Canicatt\u00ec e Licata, aperta nel 1924, che invece arrivava mediante tale doppio scartamento fino alla stazione centrale.\nLa Castelvetrano - Porto Empedocle, armata con rotaie Vignoles da 27\u00a0kg/m e traversine di legno come le altre linee secondarie della rete sicula, mostrava gi\u00e0 molti difetti progettuali che la rendevano vecchia gi\u00e0 all'atto della consegna: eccessiva tortuosit\u00e0, lunghi tempi di percorrenza, stazioni in genere molto distanti dal centro abitato e mancanza di proseguimento fino al capoluogo. Ma soprattutto risentiva dell'impostazione originaria delle ferrovie siciliane disegnate essenzialmente in funzione del trasporto verso i porti d'imbarco del minerale di zolfo estratto nei bacini dell'interno, senza tener conto che, con la lentezza di esecuzione dei lavori, all'atto dell'apertura delle linee il traffico zolfifero era gi\u00e0 crollato a livelli irrilevanti.\nEssendo unica via di comunicazione, all'epoca, poteva essere accettabile, dato che la rete stradale era inesistente; ma i miglioramenti stradali avvenuti negli anni immediatamente successivi che permettevano di arrivare nel cuore dei centri abitati anzich\u00e9 in aperta campagna, la necessit\u00e0 di trasbordare le merci nelle stazioni a scartamento ordinario e il crollo definitivo dell'attivit\u00e0 estrattiva zolfifera le diedero il colpo di grazia.\nNel 1949 l'arrivo delle automotrici RALn 60 produsse un incremento consistente del traffico passeggeri, segno che vi era una domanda di trasporto ancora elevata. Ma questo costitu\u00ec l'unico concreto tentativo di recupero e rimase l'unico fatto: all'introduzione dei nuovi mezzi non fecero seguito interventi strutturali, la linea, gi\u00e0 in condizioni pietose di armamento, venne lasciata priva di qualunque ammodernamento o manutenzione, il sistema di segnalamento rimase limitato ai soli pali indicatori delle stazioni e l'esercizio a Dirigenza unica, tutte condizioni che comportavano pesanti limitazioni d'esercizio e abbassamento della velocit\u00e0 commerciale a livelli irrisori. Il vero problema non era la mancanza di utenza ma l'assoluta indifferenza alle richieste provenienti da pi\u00f9 parti, anche delle istituzioni locali, di una trasformazione a scartamento ordinario e un ammodernamento della importante relazione costiera. Ogni richiesta rimase inascoltata; erano gli anni in cui da pi\u00f9 parti si riteneva il treno un mezzo ormai obsoleto e il futuro tutto dei mezzi su gomma.\nIl 20 maggio 1951 la linea venne finalmente prolungata da Porto Empedocle ad Agrigento Centrale mediante l'aggiunta di una terza rotaia al gi\u00e0 esistente binario a scartamento ordinario fino ad Agrigento Bassa. Il collegamento era stato fatto, tuttavia, in ritardo sui tempi di quasi mezzo secolo rendendone ormai quasi vana l'esecuzione.\nLa Castelvetrano Agrigento ormai perdeva di giorno in giorno utenti, sia a causa dei lunghi tempi di percorrenza che dell'offerta disarmonica di treni i cui orari erano compilati pi\u00f9 per risparmiare personale e mezzi che per venire incontro alla richiesta dei viaggiatori. Drastica era anche la contrazione del traffico merci, senza possibilit\u00e0 di espansione dato l'handicap dello scartamento; un tentativo era stato fatto verso la met\u00e0 degli anni sessanta, con l'introduzione di speciali carri per trasporto di carri ordinari; la loro circolazione tuttavia era limitata a Sciacca a causa della sagoma ridotta delle gallerie tra questa stazione e Porto Empedocle. Solo una segheria di Sciacca continuava a servirsi del vettore ferroviario e a Menfi, nel periodo della vendemmia, un'industria vinicola di grandi dimensioni caricava parecchi carri cisterna.\nIl 19 luglio 1966 una grande frana ad Agrigento caus\u00f2 l'inagibilit\u00e0 di centinaia di palazzi in condominio, costruiti su terreni instabili, e migliaia di senzatetto; la linea ebbe un'improvvisa impennata della domanda di trasporto di ogni genere di approvvigionamento e attrezzatura per fronteggiare l'emergenza. La linea era l'unica infrastruttura in grado di affrontarla, stante la difficile viabilit\u00e0 esistente; furono effettuati fino a cinque o sei treni merci al giorno trainati dalle R.302.\nLa fine.\nIl 23 febbraio 1976, dopo una chiusura per lavori di manutenzione, la linea tra Porto Empedocle ed Agrigento Bassa, terminati i lavori, venne privata del binario a scartamento ridotto e declassata a raccordo, e i servizi passeggeri affidati ad autoservizi sostitutivi. Nel novembre del 1976 il maltempo caus\u00f2 smottamenti tra Sciacca e Ribera, e dissesti fino a Porto Empedocle che causarono lunghe chiusure. Dal dicembre del 1977 il servizio venne sospeso da Realmonte ad Agrigento e sostituito da autocorse e qualche mese dopo chiuso tutto il tratto Ribera - Porto Empedocle.\nLe RALn 60 continuarono a svolgere i pochi servizi passeggeri tra Castelvetrano e Ribera e le R.302 del Deposito Locomotive di Castelvetrano la trazione dei treni merci. Nel 1983 ne erano attive due sole unit\u00e0.\nNel 1978 le FS ordinarono, tra le incertezze sul futuro, alla FIPEM un nuovo tipo di locomotiva di linea. Le nuove locomotive, classificate RD.142 2001 e 2002 vennero consegnate alla fine del 1981 ma entrarono in funzione solo all'inizio del 1983 al traino dei sempre pi\u00f9 rari treni merci.\nTutti i treni vennero sospesi dal 1\u00ba agosto all'8 settembre e per il resto dell'anno vennero programmati 5 treni di andata (dispari) e 4 di ritorno (pari), con la prima partenza da Castelvetrano alle ore 13.11 e una coppia limitata a Sciacca senza coincidenze con gli autobus sostitutivi Ribera - Agrigento.\nIl 31 dicembre 1985 fu l'ultimo giorno di vita dell'ultima linea a scartamento ridotto delle FS; il treno merci 59751 Castelvetrano - Sciacca, trainato dalla RD. 142.2002 ne fu l'ultimo treno.\nDal 1\u00ba gennaio 1986 cessarono tutti i servizi passeggeri e merci. Venne mantenuta nell'orario FS, per alcuni anni ancora, una coppia di autocorse sostitutive.\nIl decreto ministeriale n. 08T del 14 marzo 2004 emanato dal Ministro delle infrastrutture e dei trasporti, Pietro Lunardi, in risposta all'istanza del 18 luglio 2002 con cui l'amministratore delegato di RFI S.p.A. comunicava la rinuncia alla concessione dell'esercizio ferroviario della tratta tra Castelvetrano e Ribera, autorizz\u00f2 la dismissione definitiva della tratta in questione.\nMateriale rotabile presente all'atto della chiusura.\nNel Deposito di Castelvetrano, erano concentrati in accantonamento i seguenti rotabili:\nLocomotive\nCarri merci di vario tipo, n\u00ba 113.\nNegli anni successivi cinque automotrici RALn 60, di cui una appartenente al Deposito di Castelvetrano, vennero vendute alla FCE; le due locomotive diesel RD.142, nel 1993, a ditte di lavori ferroviari.\nIl restante materiale, di trazione e rimorchiato, \u00e8 rimasto abbandonato ed inutilizzato.\nStato della linea al 2014.\nSempre in anni recenti la fermata Tempio di Vulcano \u00e8 stata raggiunta con il treno storico organizzato dall'Associazione TRENO D.O.C., in occasione delle giornate conclusive della Sagra del Mandorlo in Fiore, ed il Treno dei Templi per la visita del giardino della Kolymbetra, gestito dal FAI, e del Parco Archeologico e Paesaggistico della valle dei Templi.\nCaratteristiche.\nLa circolazione dei treni sulla linea avveniva, sino alla chiusura, a Dirigenza unica con sede a Sciacca con l'ausilio dei Dirigenti Locali di Castelvetrano, Magazzolo e Porto Empedocle.\nLe stazioni per la gran parte erano sprovviste di qualunque sistema di segnalamento e munite di un solo palo indicatore a strisce bianche e nere oblique posto a un centinaio di metri dallo scambio d'ingresso della stazione; questo stabiliva il punto di arresto del treno in arrivo in una stazione di incrocio o precedenza. Ci\u00f2 creava le premesse per una lunga attesa in quanto il treno poteva avanzare fino alla stazione solo quando veniva chiamato a farlo mediante segnalazione a mano con bandiera o lanterna di servizio. L'avanzamento del treno poteva poi avvenire non superando la velocit\u00e0 di 15\u00a0km orari nell'impegnare lo scambio.\nLa linea, dal percorso molto tortuoso, presentava una pendenza massima del 25 per mille. Da Castelvetrano a Sciacca non vi erano gallerie; dopo Sciacca ve ne era una di 3.700\u00a0m prima di giungere alla stazioncina di Verdura, che nel progetto originario avrebbe dovuto avere il nome di \"Bivio Greci\" ed essere di diramazione per la costruenda linea ferroviaria per Caltabellotta e San Carlo, il capolinea sud della linea per Palermo Sant'Erasmo. I ponti erano di poco conto eccetto quello a 5 luci sul fiume Modione, quello in ferro, da 50\u00a0m, sul fiume Belice e quello a 5 luci sul fiume Verdura.\nLa velocit\u00e0 in linea era molto bassa; 30\u00a0km/h per i treni e 45\u00a0km/h, in qualche tratto 50\u00a0km/h, per le automotrici e ci\u00f2 a causa dell'armamento leggero e malandato.\nMateriale rotabile.\nMezzi di trazione.\nAll'atto dell'apertura delle prime tratte vennero utilizzate le locomotive a vapore del gruppo R.401 a quattro assi accoppiati. Le macchine nonostante le buone qualit\u00e0 non si dimostrarono adatte a causa del passo rigido troppo lungo e presto vennero trasferite in Libia.\nLe locomotive che prestarono il loro servizio fino alla chiusura della linea furono comunque le locomotive del gruppo R.301 e la loro versione a vapore surriscaldato R.302. Le R.301 in numero di 18 unit\u00e0 vennero assegnate ai depositi di Castelvetrano e Porto Empedocle gi\u00e0 a partire dal 1912 e poi concentrate a Castelvetrano all'atto del completamento della linea nel 1924. Per un certo tempo circolarono anche delle locomotive articolate \"Mallet\" del gruppo R.440.\nA seguito della chiusura della linea ferroviaria Trieste-Parenzo intorno al 1930 vennero utilizzate anche alcune locomotive del tipo \"P\" previa trasformazione dello scartamento da \"bosniaco\" (760\u00a0mm) a \"metrico\" (950\u00a0mm) effettuata dalle officine di Palermo Sant'Erasmo. Dette locomotive rimasero in servizio fino alla met\u00e0 degli anni cinquanta.\nNel 1926 la linea fu oggetto di un esperimento innovativo con l'immissione di un prototipo di automotrice, denominata CER 870.001, di costruzione congiunta FS e Officine Savigliano con motore diesel MAN da 150\u00a0hp e trasmissione elettrica. L'esperimento non diede comunque luogo a nessun seguito e di l\u00ec ad alcuni anni si persero le tracce del rotabile.\nNel 1949 vennero assegnate al servizio viaggiatori le nuove automotrici RALn 60 con le relative rimorchiate di costruzione Fiat e nel 1954 l'Ansaldo forn\u00ec due locomotori da manovra RD.212 che nelle intenzioni avrebbero potuto svolgere anche servizio di linea ma erano sprovvisti di freno continuo e il fatto rimase senza seguito. Si dovette aspettare il 1981 perch\u00e9 arrivassero due nuove e moderne locomotive, le RD.142 atte al servizio di linea, a dare il cambio alle, ormai stanche, R.302 ma era troppo tardi; nella lunga attesa si era quasi azzerato anche il servizio merci sulla linea.\nMateriale rimorchiato.\nSulla linea Castelvetrano - Porto Empedocle sono state utilizzate tutte le categorie di veicoli che costituivano il vasto parco rotabili della rete siciliana a scartamento ridotto.\nTutti i rotabili della linea, eccetto le automotrici e le locomotive diesel erano muniti di freno continuo automatico a vuoto, sistema Hardy. Il sistema era simile a quello in uso presso tutte le ferrovie del Regno Unito e venne scelto probabilmente perch\u00e9, date le troppe pendenze elevate della rete a scartamento ridotto, garantiva un elevato standard di sicurezza in caso di rottura della condotta del freno anche nel caso limite di guasti al sistema frenante. Alcuni carri vennero tuttavia modificati dagli anni sessanta in poi con il sistema frenante ad aria compressa Westinghouse per essere utilizzabili al traino delle automotrici RALn60.\nUna particolarit\u00e0 della linea \u00e8 stata l'uso, a partire dal 1960 dei carri Prnz 68 che erano in grado di trasportare carri a scartamento ordinario a due assi, di passo fino a 6,10\u00a0m e peso assiale fino a 18\u00a0t. Il sistema era molto pi\u00f9 sicuro di altri perch\u00e9 il carro trasportato veniva a trovarsi a cavallo del telaio del carro trasportatore e permetteva maggiore velocit\u00e0, fino alla categoria IV delle norme FS.\nPer il trasporto dei rotabili sulle linee a scartamento ordinario verso le officine o per i trasferimenti erano presenti anche due carri \"culla\", dislocati uno a Castelvetrano e uno a Porto Empedocle. Sono stati utilizzati in occasione del trasferimento delle automotrici cedute alla Circumetnea, per il trasporto della Raln 60 a Villarosa e per restanti trasferimenti di locomotive a vapore dopo la chiusura della linea."}
{"id": "1111414", "revid": "107831", "url": "https://it.wikipedia.org/wiki?curid=1111414", "title": "Stings of Conscience", "text": ""}
{"id": "1111415", "revid": "712828", "url": "https://it.wikipedia.org/wiki?curid=1111415", "title": "Kagome Higurashi", "text": ""}
{"id": "1111422", "revid": "830939", "url": "https://it.wikipedia.org/wiki?curid=1111422", "title": "Reading Rainbow", "text": "Reading Rainbow \u00e8 una serie televisiva per bambini statunitense andata in onda su PBE dal 6 giugno 1983 al 10 novembre 2006. La serie incoraggia i bambini alla lettura, concentrando ogni episodio su una storia ispirata alla letteratura per ragazzi.\nLa serie \u00e8 presentata da LeVar Burton, ogni episodio affiancato da una celebrit\u00e0. Fra i vari personaggi ospitati dallo show si possono citare Michael Ansara, Flavor Flav, Bill Cosby, Hulk Hogan, H\u00e9ctor Elizondo, Peter Falk, Richard Gere, Lionel Richard, Run-D.M.C., Bobby McFerrin e Zelda Rubinstein\n\"Reading Rainbow\" ha vinto un Peabody Award e ventisei Emmy Award, dieci dei quali nella categoria \"migliore serie per ragazzi\"."}
{"id": "1111425", "revid": "436907", "url": "https://it.wikipedia.org/wiki?curid=1111425", "title": "Pocketwatch", "text": "Pocketwatch \u00e8 un demo del cantante statunitense Dave Grohl, pubblicato nel 1992 dalla Simple Machines.\nIl disco.\nL'album venne realizzato dal musicista quando milit\u00f2 ancora nei Nirvana e lo incise sotto lo pseudonimo di Late!.\nGeoff Turner contribu\u00ec alla stesura di parte del testo del brano \"Winnebago\", ragion per cui \u00e8 possibile udire nel brano stesso la voce di Grohl che dice: \"Thanks for the lyrics, Geoff\" (Grazie per il testo, Geoff). Una nuova registrazione del brano venne poi utilizzata dai Foo Fighters come lato B del loro singolo d'esordio \"This Is a Call\".\nLo Skeeter Thompson, a cui si riferisce la traccia \"Just Another Story about Skeeter Thompson\", era il bassista degli Scream, gruppo in cui aveva militato anche Grohl. Di questo brano esiste anche una versione remix inserita nell'EP di Buzz Osborne \"King Buzzo\" e intitolata pi\u00f9 semplicemente \"Skeeter\". Una seconda registrazione di \"Color Pictures of a Marigold\" fu realizzata come lato B del singolo dei Nirvana del 1993 \"Heart-Shaped Box\" con il titolo semplificato di \"Marigold\" e incluso nel box set del 2004 \"With the Lights Out\". La canzone venne infine reinterpretata in una nuova versione dai Foo Fighters per la raccolta \"Skin and Bones\".\nNel lato dedicato ai brani in versione acustica dell'album \"In Your Honor\" del 2005 i Foo Fighters realizzarono una seconda versione di \"Friend of a Friend\". Il brano, presente anche durante il programma \"BBC Evening Session\" in cui parteciparono nel 1997, \u00e8 inoltre incluso in entrambi i CD e DVD incisi durante il tour acustico del gruppo nel 2006 che formano la raccolta dal vivo \"Skin and Bones\"."}
{"id": "1111427", "revid": "2104733", "url": "https://it.wikipedia.org/wiki?curid=1111427", "title": "Hunter (Bj\u00f6rk)", "text": "Hunter \u00e8 una canzone della cantante islandese Bj\u00f6rk, ed \u00e8 il terzo singolo tratto dall'album \"Homogenic\".\nDescrizione.\nIl testo racconta il processo dello scrivere canzoni. Nel video si vede la cantante calva e nuda dalle spalle in su. Si scuote e si muove e man mano si trasforma in un orso polare.\nIn occasione del Bj\u00f6rk Orkestral, serie di concerti del 2021 in cui ha celebrato la sua carriera, Bj\u00f6rk ha affermato sulla canzone:\nDal punto di vista musicale, il brano si distingue per le sonorit\u00e0 elettroniche che incontrano quelle sinfoniche."}
{"id": "1111429", "revid": "124171830", "url": "https://it.wikipedia.org/wiki?curid=1111429", "title": "Roberto Reggi", "text": " Nel 2014 ha ricoperto il ruolo di Sottosegretario di Stato al Ministero dell'Istruzione, dell'Universit\u00e0 e della Ricerca nel governo Renzi. \u00c8 stato il Direttore dell'Agenzia del demanio sino ad agosto 2018. Dal 1\u00b0 Giugno 2021 \u00e8 Presidente della Fondazione di Piacenza e Vigevano.\nBiografia.\nLaureato in ingegneria elettrotecnica, \u00e8 l'attuale responsabile delle concessioni di tutti gli impianti idroelettrici e termoelettrici, presso A2A, azienda multiutility leader in Italia anche per la produzione di energia elettrica. Attivo nel mondo del volontariato, \u00e8 cofondatore di un'associazione, che - ben presto - ha contribuito a fondare una cooperativa sociale (Cooperativa Eureka), di cui \u00e8 stato il primo presidente. Nel 1994 Reggi inizia una carriera in politica.\nDal 1994 al 1998, per la lista civica \"Alleanza per Piacenza\", fu \"Assessore alle politiche sociali ed abitative\" del comune di Piacenza con il sindaco di centrosinistra Giacomo Vaciago. Dopo aver aderito al partito I Democratici guidato da Arturo Parisi, nel 1999 viene eletto consigliere al consiglio provinciale di Piacenza nel turno elettorale vinto da Dario Squeri (all'epoca esponente del PPI inserito nella coalizione di centrosinistra). Nel 2002 fu eletto Sindaco di Piacenza al secondo turno con il 54,6% dei voti contro il Sindaco uscente Gianguido Guidotti del centrodestra, eletto nelle elezioni del 1998. Nel 2007 \u00e8 stato riconfermato Sindaco di Piacenza per il centrosinistra al secondo turno con il 55,7% (contro Dario Squeri per il centrodestra) e questa fu la prima volta che un Sindaco di Piacenza viene eletto per due mandati consecutivi. Nel corso dei suoi due mandati Reggi ottenne notoriet\u00e0 anche a livello nazionale.\nTra il 2005 e il 2007 Reggi \u00e8 stato coinvolto in un dibattito con il critico d'arte e allora assessore alla cultura di Milano Vittorio Sgarbi a causa delle vivaci proteste di quest'ultimo nei confronti di alcune opere d'arte posizionate al centro di alcune rotonde, giudicate orribili e totalmente antiestetiche: il noto critico d'arte ha presentato una propria lista nelle elezioni amministrative del 2007, contrastando Reggi (che poi vinse le elezioni) ed alleandosi con Dario Squeri, ex-esponente del centrosinistra passato nel 2005 al centrodestra.\nReggi \u00e8 stato un sostenitore di Enrico Letta come candidato alla guida del Partito Democratico nelle primarie nazionali del 2007 che si tennero poco dopo la sua rielezione a sindaco: proprio a Piacenza Letta ha iniziato la propria campagna per le primarie facendo il suo primo comizio insieme a Reggi. Scaduto il mandato amministrativo, le elezioni comunali 2012 hanno visto la vittoria del \"delfino\" di Reggi, Paolo Dosi, che ne aveva gi\u00e0 raccolto le redini prima alla guida del centrosinistra cittadino (nonostante l'iniziale diffidenza di Pier Luigi Bersani verso Dosi, poi vincitore delle primarie comunali del 2011). Nell'agosto 2012 Reggi inizia a collaborare con Matteo Renzi per organizzare la sua candidatura alle primarie nazionali del centrosinistra del 2012 e in seguito \u00e8 stato nominato, insieme a Giorgio Gori, coordinatore primarie di Renzi: a causa della sconfitta di Renzi alle primarie, Reggi \u00e8 stato escluso dalle candidature del PD per il rinnovo del Parlamento; questa sua esclusione \u00e8 stata definita dalla stampa, visto il suo curriculum (due volte Sindaco di un capoluogo di Provincia emiliano, eletto la prima volta sull'onda della contestazione al Governo Berlusconi II e rieletto la seconda volta nonostante il trend negativo del centrosinistra a causa del Governo Prodi II) e il suo ruolo tra i \"renziani\", come \"esclusione eccellente\".\nIn seguito alla nascita del Governo Renzi, il 28 febbraio 2014 Reggi viene nominato dal Consiglio dei Ministri sottosegretario al Ministero dell'istruzione, dell'universit\u00e0 e della ricerca, affiancando il ministro Stefania Giannini. Ricopre la carica fino al 19 settembre, perch\u00e9 il 23 settembre viene nominato Direttore dell'Agenzia del demanio.\nL'8 agosto 2018 il Governo Conte I solleva Reggi dall'incarico di Direttore dell'Agenzia del demanio, sostituendolo con Riccardo Carpino. \nA partire dal 1 luglio 2019, ricopre il ruolo di responsabile delle concessioni di tutti gli impianti di produzione idroelettrica e termoelettrica di A2A.\nIl 1\u00b0 giugno 2021 viene eletto all'unanimit\u00e0 Presidente della Fondazione di Piacenza e Vigevano."}
{"id": "1111431", "revid": "253269", "url": "https://it.wikipedia.org/wiki?curid=1111431", "title": "Jack Wagner", "text": "Biografia e carriera.\nNato nel Missouri, debutta nei primi anni '80 interpretando ruoli in serie come \"California\" (lo spin-off di \"Dallas\"), ma per raggiungere la vera fama dovr\u00e0 aspettare il 1983, anno in cui entra nella soap opera \"General Hospital\" nel ruolo di Frisco Jones. Questo personaggio lo rende molto celebre negli Stati Uniti e d\u00e0 modo all'attore di farsi apprezzare anche come cantante. Quando lascia la soap la sua ben avviata carriera sembra arenarsi: interpreta infatti ruoli da \"guest star\" in molte serie ma senza fermarsi in alcun set per diverso tempo. Solo nel 1991 riesce a tornare alla ribalta rivestendo i panni di Warren Lockridge nella soap opera \"Santa Barbara\" fino al 1993.\nDal 1994 al 1999 interpreta il ruolo del Dr. Peter Burns nel serial tv \"Melrose Place\" e, grazie a quella parte, si consacra come attore diventando un mito per molte adolescenti che seguivano il serial. Questa fama lo porter\u00e0 ad interpretare s\u00e9 stesso nella sitcom \"Sabrina, vita da strega\" (1997). Sul set della serie conosce la sua attuale compagna Heather Locklear.\nTra il 2000 e 2001 viene scelto da Aaron Spelling per recitare in un'altra serie, \"Titans\", cancellata per\u00f2 dopo una sola stagione a causa del basso ascolto. Alterna ruoli al cinema e a teatro e nel 2000 interpreta il protagonista nel film \"Volo 762 - Codice rosso\", il comandante John Prescott, che conferma le sue doti d'attore anche sul grande schermo. Precedentemente aveva interpretato film di vario genere, facendosi apprezzare in \"La met\u00e0 ignota\" (1997), dove interpreta la parte di due gemelli, mentre nel 2003 \u00e8 protagonista insieme a Joanna Pacu\u0142a di \"Incubo d'amore\", dove interpreta la parte di un cattivo.\nDal 2003 al 2012 \u00e8 nel cast fisso della soap opera \"Beautiful\", interpretando Dominick Marone. Nonostante l'impegno con la soap, Wagner torna alla musica e nel 2005 pubblica un nuovo album, per un totale di cinque album nella sua carriera. Nel 2009 recita anche in alcuni episodi di \"Detective Monk\" e nel 2011 nella sitcom \"Hot in Cleveland\".\nNel 2012 fa parte del cast della 14\u00aa edizione del reality Americano \"Dancing with the Stars\" (Ballando con le stelle) andato in onda dal 19 marzo al 22 maggio 2012 sulla ABC arrivando undicesimo. Insieme a Jack si sono esibite altre 11 celebrit\u00e0.\nNel 2013 torna nella soap opera \"General Hospital\" nel ruolo di Frisco Jones, ma solo per un paio di mesi.\nHa ricevuto nella sua lunga carriera tre candidature agli Emmy Awards.\nNel 1993 si \u00e8 sposato con Kristina, dalla quale ha divorziato nel 2006: la coppia ha due figli, Peter ed Harrison. \u00c8 stato legato sentimentalmente ad Ashley Jones, sua partner in \"Beautiful\".\nPremi e candidature.\nEmmy Awards.\nCandidature:\nSoap Opera Digest Awards.\nCandidature:\nRose d'Or Awards.\nVinti:\nGolden Boomerang.\nVinti:\nDoppiatori italiani.\nNelle versioni in italiano dei suoi film, Jack Wagner \u00e8 stato doppiato da:"}
{"id": "1111434", "revid": "289247", "url": "https://it.wikipedia.org/wiki?curid=1111434", "title": "Charles Lucien Bonaparte", "text": ""}
{"id": "1111436", "revid": "11694", "url": "https://it.wikipedia.org/wiki?curid=1111436", "title": "Hui", "text": ""}
{"id": "1111443", "revid": "767487", "url": "https://it.wikipedia.org/wiki?curid=1111443", "title": "Brides of Destruction", "text": "I Brides of Destruction sono un supergruppo statunitense hard rock fondato a Los Angeles nel 2002 dal bassista dei M\u00f6tley Cr\u00fce Nikki Sixx e dal chitarrista dei L.A. Guns Tracii Guns.\nLa Storia.\nLe Origini.\nL'origine dei Brides \u00e8 intricata: ogni membro della band, ad eccezione del cantante London LeGrand aveva alle spalle una carriera ed una certa notoriet\u00e0 nel campo della musica. Inizialmente, il bassista dei M\u00f6tley Cr\u00fce, Nikki Sixx, dopo lo scioglimento della sua band, era alla ricerca di altri progetti musicali a cui collaborare. Poco dopo, si incontr\u00f2 con Tracii Guns degli L.A. Guns, e si mise alla ricerca di un batterista e di un cantante.\nIl primo batterista a collaborare con la band fu Kris Kohls (degli Adema), che lasci\u00f2 la band tuttavia poco prima della registrazione del primo album.\nSuccessivamente fu reclutato come cantante London LeGrand dei Souls of We (band che raggiunger\u00e0 il successo solo nel 2008).\nInizialmente i membri della band sembrarono d'accordo a nominarsi \"Cockstar\", ma i programmatori radiofonici ben presto gli annunciarono che non avrebbero potuto annunciare il nome in pubblico, il che avrebbe avuto riscontri sul successo della band. Cos\u00ec, per un breve periodo successivo, la band prese il nome \"Motordog\", ma dopo poco tempo, un amico di Nikki Sixx sugger\u00ec tramite e-mail il nome \"Brides of Destruction\", che subito piacque alla band.\nIl Primo Album.\nLa band cominci\u00f2 dunque le prime registrazioni in studio, registrando alcune demo. Khols, il batterista, lasci\u00f2 la band a novembre del 2002, quindi come batterista venne scelto Scot Coogan, personaggio che si rivel\u00f2 molto valido a compiere il suo ruolo. Intanto, dopo alcune esibizioni in supporto ad altri gruppi, tra cui Mudvayne e Taproot, la band cercava di creare contratti con diverse etichette di registrazioni. all'inizio del 2003 venne stabilito il contratto con la Sanctuary Records, e venne pubblicato il loro album di debutto, \"Here Come the Brides\" alla cui formazione partecip\u00f2 anche il chitarrista John Corabi, che aveva collaborato in passato con i M\u00f6tley Cr\u00fce durante gli anni '90. La band scelse come singolo di debutto \"Shut the Fuck Up\", il cui testo \u00e8 una protesta contro i politici a favore della guerra contro il terrore. La traccia, trasmessa poco via radio forse per il testo \"scomodo\", non ottenne il successo sperato dalla band e fall\u00ec nelle classifiche. L'album riusc\u00ec comunque ad entrare nella Billboard top 100 vendendo 14.000 copie nella prima settimana.\nDa Runaway Brides ad oggi.\nNel 2005 Nikki Sixx lasci\u00f2 i Brides, per riunirsi coi M\u00f6tley Cr\u00fce per un tour di supporto ad un nuovo Greatest Hits. Ginger, chitarrista dei The Wildhearts si un\u00ec alla band come chitarrista ritmico, e al posto di Sixx venne Scott Sorry degli Amen. Con questa nuova formazione, i Brides ripresero a scrivere canzoni per l'album successivo, Runaway Brides, ma ci furono ancora dei cambi, per cui i due lasciarono la band nell'arco del 2005. Cos\u00ec vennero scelti Jeremy Guns al basso, musicista che stava collaborando coi Brides gi\u00e0 da prima che Sorry abbandonasse il gruppo, e Dazzle Rebel alla chitarra.\nVenne cos\u00ec pubblicato in quell'anno Runaway Brides, album con notevoli cambi di stile rispetto al precedente, e fu avviato un tour mondiale.\nIn un'intervista nel 2006, Tracii Guns disse che la situazione della band non era delle migliori, e perci\u00f2 si sarebbero presi una pausa per almeno un anno. Stando a quello che disse Tracii, il futuro dei Brides \u00e8 ancora incerto."}
{"id": "1111444", "revid": "932277", "url": "https://it.wikipedia.org/wiki?curid=1111444", "title": "Maritima", "text": "Ci si riferiva alla Maritima per indicare la Maremma, l'antica \"Maritima Regio\" romana, ovvero il territorio costiero bagnato dal mar Tirreno dislocato tra la moderna costa centro meridionale toscana e l'alto Lazio.\nSul finire dell'Ottocento molti paesi sulla costa toscana aggiunsero al proprio nome storico la specificazione \"marittimo\" o \"marittima\", cio\u00e8 \"della Maremma\": Rosignano Marittimo (LI), Campiglia Marittima (LI), Castellina Marittima (Pi) Casale Marittimo (PI), Monteverdi Marittimo (PI), Monterotondo Marittimo(GR), Massa Marittima (GR), Civitella Marittima (GR)."}
{"id": "1111446", "revid": "339392", "url": "https://it.wikipedia.org/wiki?curid=1111446", "title": "\u00c9oth\u00e9od", "text": ""}
{"id": "1111449", "revid": "1605525", "url": "https://it.wikipedia.org/wiki?curid=1111449", "title": "La famiglia Winshaw", "text": "La famiglia Winshaw \u00e8 un romanzo dello scrittore britannico Jonathan Coe, pubblicato per la prima volta nel 1994.\nTrama.\nProtagonista \u00e8 Micheal Owen, uno scrittore di poca fama, incaricato da Tabitha Winshaw di scrivere una storia della sua famiglia e nel contempo scoprire se era stato davvero Lawrence Winshaw a procurare la morte in guerra di suo fratello Godfrey, nel 1942.\nNella prima parte si alternano episodi della vita dei vari membri della famiglia Winshaw, per gran parte ambientati negli anni ottanta, e racconti, in prima persona, della vita di Mr. Owen, che si rivela sempre pi\u00f9 strettamente legata alle vicende dei Winshaw. Nella seconda parte, invece, Micheal Owen e i membri della famiglia Winshaw si ritrovano nella vecchia casa di famiglia per l'apertura del testamento di Mortimer Winshaw.\nNarrare le vicende degli avidi e rapaci membri della famiglia \u00e8 l'occasione per mettere in luce gli aspetti pi\u00f9 oscuri dell'Inghilterra thatcheriana e il disprezzo delle \u00e9lite nei confronti delle masse.\nNel libro si fa frequente riferimento al film \"Sette allegri cadaveri\" (\"What a Carve Up!\", che d\u00e0 il titolo al romanzo), film che Owen aveva visto per met\u00e0 al cinema il giorno del suo nono compleanno e che continua a tornargli in mente. E, in effetti, in alcune occasioni la realt\u00e0 riveler\u00e0 corrispondenze con il film."}
{"id": "1111452", "revid": "986213", "url": "https://it.wikipedia.org/wiki?curid=1111452", "title": "Francesco di Borbone-Conti", "text": "Francesco era il terzo figlio di Luigi I di Borbone-Cond\u00e9, primo Principe di Cond\u00e9 (1530 \u2013 1569), e di Eleonora di Roye, contessa di Roucy (1535-1564).\nFu governatore dell'Alvernia, di Parigi e del Delfinato; condottiero durante le Guerre di religione, fu il primo a ricevere il titolo di Conti.\nBiografia.\nEgli fu allevato nella fede protestante ma nella notte di San Bartolomeo pass\u00f2 al cattolicesimo. Nel 1577 partecip\u00f2 alla prima assemblea degli Stati generali a Blois e nel 1580 ricevette da Enrico III l'Ordine dello Spirito Santo. Nel 1581 ricevette il titolo di marchese di Conti e nel 1597 quello di principe di Chateau-Regnault. Dopo l'uccisione di Enrico III, avvenuta nel 1589, Francesco si leg\u00f2 al suo successore, Enrico IV, e continu\u00f2 a sostenerlo sebbene nel 1590, con la morte del cardinale di Borbone, venisse citato lui stesso come pretendente al trono di Francia. Combatt\u00e9 e si distinse nella battaglia di Ivry (4 marzo 1590), ma nel 1592 fu sconfitto a Craon da Filippo Emanuele di Lorena, duca di Mercoeur, ultimo capo della Lega cattolica.\nMatrimoni e figli.\nNel 1582 Francesco spos\u00f2 Giovanna Francesca di Coesme (1560 \u2013 1601), signora di Luc\u00e9 e di Bonn\u00e9table, vedova di Luigi di Montafi\u00e0 (\u20201577), che tuttavia mor\u00ec senza avergli dato figli. Nel 1605 spos\u00f2 in seconde nozze Luisa Margherita di Guisa (1588 \u2013 1631), contessa di Eu, principessa di Chateau-Regnault, figlia del defunto Enrico, duca di Guisa. Da questo matrimonio nacque nel 1610 una figlia, Maria di Borbone-Conti, che tuttavia mor\u00ec a tre settimane dalla nascita.Francesco ebbe anche un figlio nato al di fuori del matrimonio, Nicola (morto in Parigi nel 1648), chiamato poi Nicola di Gramont, che divenne abate di St. Stephan in Bassac.\nFrancesco mor\u00ec quindi senza eredi ed il titolo di principe di Conti si estinse, per essere poi nuovamente assegnato ad Armando di Borbone-Conti, (1629 \u2013 1666), secondo figlio maschio di Enrico II di Borbone-Cond\u00e9 (1588 \u2013 1646), da Luigi XIII."}
{"id": "1111457", "revid": "125472553", "url": "https://it.wikipedia.org/wiki?curid=1111457", "title": "Massimo Wertm\u00fcller", "text": "Biografia.\nNipote della regista Lina Wertm\u00fcller, dopo aver esordito in teatro nel 1976 con \"Luci di Boh\u00e9me\", spettacolo presentato alla Biennale di Venezia, nel 1978 inizia a frequentare il Laboratorio di esercitazioni sceniche di Gigi Proietti. Insieme ai compagni di corso Paola Tiziana Cruciani, Shereen Sabet, Rodolfo Lagan\u00e0, Patrizia Loreti e Silvio Vannucci fonda il gruppo comico La Zavorra, attivo nel teatro cabaret e nell'intrattenimento televisivo fino al 1984.\nNello stesso anno debutta sul grande schermo con il film \"La fine del mondo nel nostro solito letto in una notte piena di pioggia\", diretto dalla zia Lina, che lo diriger\u00e0 anche in \"Scherzo del destino in agguato dietro l'angolo come un brigante da strada\" (1983) e \"Sotto.. sotto.. strapazzato da anomala passione\" (1984), \"Notte d'estate con profilo greco, occhi a mandorla e odore di basilico\" (1986), \"In una notte di chiaro di luna\" (1989) e nel televisivo \"Francesca e Nunziata\" (2001), andato in onda su Canale 5.\nTra gli altri suoi ruoli in televisione, quello del commissario Giorgio Pettenella nella serie \"La squadra\", andata in onda su Rai 3 e in replica su Rai Premium. Due delle sue pi\u00f9 recenti apparizioni sono quelle nella serie \"RIS Roma\", dove interpreta il ruolo del generale Abrami, e nella serie televisiva \"1992\" di Sky, nel ruolo di Mariotto Segni.\nPrimo testimonial di Wind nel 1999, sostiene l'organizzazione Medici Senza Frontiere e diverse cause animaliste. Dal 2016 collabora con il sito di informazione \"alganews.it\".\nVita privata.\nNel 2018 si \u00e8 sposato con l'attrice Anna Ferruzzo."}
{"id": "1111459", "revid": "1305772", "url": "https://it.wikipedia.org/wiki?curid=1111459", "title": "DII", "text": ""}
{"id": "1111461", "revid": "338238", "url": "https://it.wikipedia.org/wiki?curid=1111461", "title": "Elton Brand", "text": "Carriera.\nEsordi.\nFin dal primo anno di \"high school\", Brand rivel\u00f2 alla madre l'intenzione di proseguire studi e carriera cestistica iscrivendosi nelle migliori universit\u00e0, per diventare poi un professionista.\nGrazie al lavoro svolto sui suoi movimenti nei pressi del canestro dall'allenatore del liceo, Lou Panzanaro, e alla sua grande etica lavorativa, Brand, all'epoca alto 194\u00a0cm, divenne uno dei migliori liceali. Con la squadra di basket della High School vinse due titoli statali. Rimanendo fedele alla sua idea originaria di voler studiare e giocare in un college prestigioso, scelse l'Universit\u00e0 Duke. Il suo primo anno di college fu sfortunato: a causa di un infortunio al piede sinistro salt\u00f2 le prime quindici partite. Rientra e gioca 21 partite, concludendo la sua stagione con 13,4 punti, 7,3 rimbalzi e 1,2 stoppate di media. La stagione 1998-99 Brand gioca 39 partite con i Blue Devils e in 30 minuti medi di impiego ottiene 17,7 punti, 9,8 rimblzi e 2,2 stoppate a partita, con una percentuale al tiro invidiabile: il 62% (la migliore della sua conference).\nNBA.\nNel 1999 si dichiara eleggibile per il draft NBA, dove viene chiamato con la prima scelta assoluta dai Chicago Bulls, orfani di Michael Jordan e Scottie Pippen. Nelle stagioni 1999-2000 e 2000-01 ottiene statistiche in \"fotocopia\": 20,1 punti e 10,1 rimbalzi di media. Nell'estate del 2001 viene mandato ai Los Angeles Clippers, in cambio dei diritti del rookie Tyson Chandler e Brian Skinner, perch\u00e9 i Bulls volevano puntare sulla giovane e fisicamente dotata coppia di lunghi Chandler-Curry. Nell'estate 2002 viene convocato dalla nazionale USA per disputare i Mondiali di basket giocati in casa, a Indianapolis.\nNel 2003 firma un contratto milionario con i Clippers: 82 milioni di dollari in sei anni. La stagione 2005-06 \u00e8 la migliore della carriera di Brand: 24,7 punti, 10 rimbalzi e 2,54 stoppate di media. I Clippers accedono ai play-off. Nella Post Season Elton ottiene 25,4 punti, 10,3 rimbalzi e 2,58 stoppate in 12 gare disputate. Nell'estate 2006 veste nuovamente la maglia della nazionale USA per i Mondiali di basket, svoltisi in Giappone e terminati con un bronzo. Nonostante un'altra stagione da oltre 20 punti a gara la sua squadra non si qualifica ai play-off.\nNell'agosto del 2007 si rompe il tendine d'Achille. Salta quasi tutta la stagione, rientrando solo per le ultime 8 partite, collezionando 17,6 punti e 8 rimbalzi di media. I Clippers, falcidiati dagli infortuni, falliscono anche in questa stagione i play-off.\nA fine giugno 2008 il contratto di Brand con i Los Angeles Clippers scade. Elton accetta di trasferirsi ai Philadelphia 76ers per 82 milioni di dollari in cinque anni, rifiutando l'offerta di rinnovo dei Clippers e la proposta dei Golden State Warriors. Anche quest'annata \u00e8 funestata da un infortunio (questa volta alla spalla) che richiede un intervento chirurgico e gli fa saltare quasi tutta la stagione."}
{"id": "1111462", "revid": "287204", "url": "https://it.wikipedia.org/wiki?curid=1111462", "title": "Massimo Wertmuller", "text": ""}
{"id": "1111474", "revid": "1305772", "url": "https://it.wikipedia.org/wiki?curid=1111474", "title": "Trainz", "text": "Trainz \u00e8 un gioco di simulazione di guida e di progettazione di treni e percorsi ferroviari. La ditta produttrice \u00e8 la australiana Auran. La versione pi\u00f9 recente \u00e8 .\nDescrizione del videogioco.\nDa sempre, il gioco si suddivide in tre sezioni: Ingegnere ferroviario, Macchinista e Deposito ferroviario.\nIl giocatore ha a disposizione una vasta scelta di binari, stazioni, segnali ferroviari ed elementi dello scenario quali texture, case e alberi.\nLe linee ferroviarie possono essere percorse da un grande numero di treni e carrozze, che possono essere guidate dal giocatore stesso.\nInoltre a partire da TRS2006, la visuale pu\u00f2 essere spostata nelle carrozze passeggeri."}
{"id": "1111475", "revid": "1451528", "url": "https://it.wikipedia.org/wiki?curid=1111475", "title": "Baicoli", "text": "I ba\u00eccoli sono biscotti tipici di Venezia, venduti in tradizionali scatole gialle di latta. Consistono in sottili fette tagliate da un piccolo panetto allungato, lasciate accostate nella posizione originale. \nStoria.\nSecondo alcune fonti il nome deriverebbe da quello locale del cefalo di taglia minuta. Nel \"Dizionario del dialetto veneziano\" pubblicato nel 1829, Giuseppe Boerio descrisse il baicolo come segue: \u201cPasta reale condita di zucchero, spugnosa, biscottata, che s'inzuppa nel caff\u00e8 o simili bevande. Dicesi baicolo per similitudine, bench\u00e9 grossolana, alla figura dei piccolissimi cefali, chiamati appunto Baicoli\u201d. Sono stati riconosciuti come P.A.T..\nCaratteristiche.\nTali biscotti hanno la caratteristica di conservare a lungo la fragranza quando sono conservati opportunamente in scatole di latta, pertanto potevano essere portati in mare e consumati durante i lunghi viaggi delle navi veneziane.\nTradizionalmente, essendo molto secchi, erano serviti con caff\u00e8 e zabaione nei quali potevano essere intinti.\nLa preparazione, che \u00e8 lunga e laboriosa, prevede due momenti di lievitazione e una doppia cottura in forno."}
{"id": "1111497", "revid": "1355461", "url": "https://it.wikipedia.org/wiki?curid=1111497", "title": "Agila II", "text": "Chiamato anche Achila, o Akhila, \"Agila\", anche in spagnolo e in portoghese, \"Aquila\" in catalano, fu coreggente del padre dal 708 al 710; in contrapposizione a Roderico tra il 710 ed il 711 o 713.\nOrigine.\nFiglio del re dei Visigoti Witiza e di una delle sue mogli o concubine, di cui non si conosce il nome e l'origine.\nBiografia.\nNel 708 fu associato al regno dal padre.\nNel 710, alla morte del padre, fu confermato re, ma solo dalle province del nord, la Tarraconense, sotto l'influenza degli ariani, e la Settimania, sotto l'influenza degli ebrei, mentre il consiglio dei nobili delle restanti province non lo riconobbe come re, ma non riusc\u00ec a cacciarlo da Toledo. Allora, nella primavera del 710, il consiglio dei nobili elesse re il duca della Betica, Roderico, che si install\u00f2 nella capitale, Toledo. Agila II non voleva rinunciare al trono, per cui si venne allo scontro; l'esercito di Roderico sconfisse Agila, che, coi fratelli Omundo e Artavasde e lo zio, il vescovo Oppas, abbandon\u00f2 Toledo ed il trono al duca di Betica e, seguendo il suggerimento di Oppas, si rifugi\u00f2 in Maghreb.Questa regione, da poco occupata e convertita all'Islam era governata dal wali Musa ibn Nusayr.Agila II si rec\u00f2 dapprima dal governatore cristiano di Ceuta, il Conte Giuliano, che nelle cronache arabe viene indicato con il nome di \"Ilyan\" o \"Youly\u00e2n\", il quale nutriva sentimenti di vendetta nei confronti dell'usurpatore, Roderico, in quanto accusato di aver violentato la sua bellissima figlia Florinda.Attraverso Giuliano, Agila ottenne l'appoggio dei musulmani del Marocco contro Roderico ed il \"wali\" di Ifriqiya, Musa, deleg\u00f2 un suo \"mawl\u0101\" (liberto), il wali berbero di Tangeri, Tariq ibn Ziyad, di organizzare un piccolo esercito al suo comando e preparare l'invasione del regno visigoto.\nDopo che nel 711, i musulmani arabo-berberi sbarcarono nella penisola iberica, e nella battaglia del Guadalete sconfissero Roderigo, che probabilmente perse di l\u00ec a poco la vita, Agila probabilmente fu coronato, a Toledo, re dei visigoti. I musulmani, appoggiati dalla popolazione ebraica, che, negli anni precedenti, era stata perseguitata, continuarono ad avanzare ed arrivarono a Toledo, senza incontrare molta resistenza. Agila fu costretto a ritirarsi al nord.\nNel 712, Agila incontr\u00f2, sempre a Toledo, Tariq ibn Ziyad, il condottiero della compagine arabo-berbera, che non potendo confermarlo re dei Visigoti, lo rimand\u00f2 al \"wali\" Musa ibn Nusayr, l'emiro yemenita, governatore del Nordafrica, che a sua volta, per la decisione, si rimise al califfo omayyade di Damasco, al-Walid ibn Abd al-Malik (705-715).\nSempre nel 712 lo stesso Musa, sbarc\u00f2 nella Penisola iberica, alla testa di un grosso contingente di 18.000 uomini, con lo scopo di conquistarla, e senza tener conto delle richieste di Agila, ad essere confermato re, conquist\u00f2 Siviglia e dopo un anno di assedio, nel giugno del 713, Merida, e dopo essere arrivato a Toledo, propose ad Agila, che l'aveva raggiunto di riconoscersi suo vassallo, con la promessa di restituirgli tutti i beni di cui era stato spogliato da Roderico.\nTra la fine del 713 ed il 714, Agila II accett\u00f2 e, tradendo i suoi partigiani, si trasfer\u00ec a Toledo, con i figli Sara, Madrugal e Oppas e lo zio Oppas (nominato vescovo metropolita di Toledo), rinunciando al trono.Il fratello Artavasde si stabil\u00ec a Cordova, dove assunse il titolo di conte che trasmise al suo discendente, Abu Said.L'altro fratello Olmundo, invece si stabil\u00ec a Siviglia.\nI suoi partigiani, della Tarraconense e della Settimania, allora elessero re Ardo.\nAgila, il maggior responsabile della conquista islamica della penisola iberica, continu\u00f2 a vivere fastosamente in Toledo ed a farsi chiamare re, sino alla sua morte avvenuta, nel 716.\nLa leggenda dell'intervento dei musulmani nella Penisola iberica.\nCirca l'intervento dei musulmani nella Penisola iberica, la tradizione cristiana narra che un certo Conte Giuliano, governatore cristiano di Ceuta, avrebbe condotto i musulmani nel regno visigoto, per vendicarsi di un torto subito da Roderigo (la figlia, chiamata La Cava, era stata violentata dal re dei Goti).Alcuni storici affermano che Giuliano fosse visigoto o Bizantino.Altri storici sostengono che il suo nome fosse Urbano, probabilmente di origine araba, ma vassallo del re dei visigoti.Indipendentemente dal torto subito, lo storico arabo Saavedra ritiene che Giuliano, governatore bizantino di Ceuta, nel 708, attaccato da Musa ibn Nusayr, fosse stato aiutato dal re dei Goti Witiza; dopo la morte di quest'ultimo, Giuliano, sotto una nuova offensiva araba, accett\u00f2 di divenire vassallo del califfo omayyade di Damasco, mantenendo il governo di Ceuta. Quando i figli di Witiza subirono l'usurpazione di Roderico, capeggiati dal pretendente alla corona, Agila II, chiesero aiuto a Giuliano, che tent\u00f2 una spedizione nella Penisola iberica, senza esito. Ne fu tentata una seconda con l'appoggio di truppe arabo-berbere, guidate da Tariq ibn Ziyad, che non port\u00f2 alcuna conquista, ma solo un saccheggio della zona tra Tarifa ed Algeciras. Solo l'anno dopo (711) fu approntato un grosso esercito che, sotto il comando di Tariq, accompagnato da Giuliano, diede inizio alla conquista.Giuliano segu\u00ec Musa nel suo viaggio verso la capitale del califfato, Damasco e poi (probabilmente dopo l'assassinio di Musa) torn\u00f2 nella Penisola iberica, dove, secondo lo storico arabo Ibn Iyad, si stabil\u00ec a Cordova e suo figlio, Balacayas, divent\u00f2 apostata e dove continuarono a vivere i suoi discendenti.\nDiscendenti.\nAgila II ebbe tre figli:"}
{"id": "1111505", "revid": "838137", "url": "https://it.wikipedia.org/wiki?curid=1111505", "title": "Emmaste", "text": "Emmaste (in tedesco Emmast) era un comune rurale dell'Estonia nord-occidentale, nella contea di Hiiumaa. Nel 2017 Emmaste si \u00e8 fusa con tutti gli altri comuni di Hiiumaa per formare il nuovo comune rurale di Hiiumaa. Il centro amministrativo era l'omonima localit\u00e0 (in estone \"k\u00fcla\") di Emmaste, nel sud dell'isola di Hiiumaa.\nLocalit\u00e0.\nOltre al capoluogo, il comune comprende altre 42 localit\u00e0:\nHaldi, Haldreka, Harju, H\u00e4rma, Hindu, Jausa, Kabuna, Kaderna, Kitsa, K\u00f5mmusselja, K\u00fclak\u00fcla, K\u00fclama, Kurisu, Kuusiku, Laartsa, Lassi, Leisu, Lepiku, Metsalauka, Metsapere, Muda, M\u00e4nspe, Nurste, Ole, Prassi, Pr\u00e4hnu, P\u00e4rna, Rannak\u00fcla, Reheselja, Riidak\u00fcla, Selja, Sepaste, Sinima, S\u00f5ru, Tilga, Tohvri, T\u00e4rkma, Ulja, Valgu, Vanam\u00f5isa, Viiri, \u00d5ngu."}
{"id": "1111519", "revid": "125791738", "url": "https://it.wikipedia.org/wiki?curid=1111519", "title": "Buzz Lightyear", "text": "Buzz Lightyear \u00e8 un personaggio immaginario protagonista dei quattro film d'animazione della serie \"Toy Story\" diretta da John Lasseter (regista dei primi due film) e Lee Unkrich (regista del terzo film della serie). \u00c8 poi apparso come protagonista assoluto del film \"Buzz Lightyear da Comando Stellare - Si parte!\" (2000), da cui poi \u00e8 stata tratta la serie animata \"Buzz Lightyear da Comando Stellare\" (2000-2001). Nel 2020 viene annunciato il film \"Lightyear - La vera storia di Buzz\", che narrer\u00e0 le origini dell'umano su cui \u00e8 basata la linea di giocattoli di Buzz Lightyear nell'universo di \"Toy Story\".\nNella versione inglese di tutti e quattro i film la voce di Buzz appartiene a Tim Allen, sostituito da Patrick Warburton nella serie televisiva; il Buzz italiano \u00e8 invece doppiato nei film da Massimo Dapporto e nella serie televisiva da Stefano Mondini. Nel film \"Lightyear - La vera storia di Buzz\" \u00e8 doppiato da Chris Evans.\nIl nome Buzz \u00e8 un omaggio a Buzz Aldrin, pilota del modulo lunare della missione Apollo 11, il secondo uomo a mettere piede sulla superficie lunare.\nBiografia del personaggio.\nNei film.\nIn \"Toy Story - Il mondo dei giocattoli\", Buzz \u00e8 un regalo a sorpresa per il compleanno di Andy. Il ragazzino comincia subito a trattarlo come il suo giocattolo preferito, ruolo fino a quel momento ricoperto da Woody, uno sceriffo giocattolo, che \u00e8 molto invidioso e si sente rimpiazzato. Un giorno Woody, nel tentativo di nascondere Buzz agli occhi di Andy spingendolo sotto la scrivania, lo fa invece cadere per errore fuori dalla finestra. Al suo rientro, Andy, non trovando Buzz, decide di portare Woody alla pizzeria Pizza Planet (era questo che lo sceriffo voleva, o perlomeno che non portasse Buzz). In seguito, Buzz e Woody finiscono rocambolescamente entrambi nel distributore di giocattoli del Pizza Planet, dal quale vengono prelevati dal pestifero Sid, dal quale riusciranno alla fine a fuggire per ricongiungersi con Andy. Durante la sua prigionia da Sid, vedendo in televisione una pubblicit\u00e0 di Buzz Lightyear, Buzz scopre di essere un semplice giocattolo (prima credeva di essere e si comportava come un vero space ranger). Dopo questa avventura, tra Buzz e Woody si instaura una profonda amicizia.\nIn \"Toy Story 2 - Woody e Buzz alla riscossa\", Buzz salva Woody dal disonesto venditore e collezionista Al McWhiggin, che aveva rapito il cowboy per venderlo ad un museo di giocattoli giapponese.\nIn \"Toy Story 3 - La grande fuga\", Woody e gli altri giocattoli cercano di fuggire dall'asilo Sunnyside dopo aver scoperto il vero piano del capo del posto Lotso. Durante questa avventura viene imprigionato e, come punizione, resettato alla modalit\u00e0 demo (impostazioni di fabbrica). Lo Space Ranger diventa quindi nemico dei suoi amici ed essendosi scordato di tutti i bei momenti passati assieme contribuisce a farli imprigionare. Successivamente verr\u00e0 rimesso a posto, ma nella modalit\u00e0 in cui parla lo spagnolo, da cui uscir\u00e0 dopo poco. Infine, insieme ai suoi amici, viene ceduto ad una bambina di nome Bonnie, dallo stesso Andy.\nIn \"Toy Story 4\", due anni dopo la partenza di Andy per il college, Buzz si mette sulle tracce di Woody dopo che lo sceriffo si \u00e8 smarrito nel tentativo di trovare Forky, il nuovo giocattolo di Bonnie. Buzz viene per\u00f2 preso da un proprietario di una giostra in un luna park, ma grazie all'aiuto di due giocattoli, Ducky e Bunny, Buzz riesce a fuggire. In seguito, Bunny trova finalmente Woody, e lo aiuta a salvare Forky da Gabby Gabby. Con la missione compiuta, Buzz saluta Woody dopo che lo sceriffo ha deciso di restare con la sua vecchia amica Bo Peep.\nIl 10 dicembre 2020, Disney e Pixar hanno annunciato il film \"Lightyear - La vera storia di Buzz\", un prequel del primo \"Toy Story\" che narrer\u00e0 le origini dell'umano su cui \u00e8 basata la linea di giocattoli di Buzz Lightyear. Il personaggio sar\u00e0 doppiato da Chris Evans e il film uscir\u00e0 il 17 giugno 2022.\nNei cortometraggi.\nIn \"Vacanze hawaiiane\", Buzz, con l'aiuto degli altri giocattoli ricrea un paradiso tropicale nella stanza di Bonnie per Barbie e Ken, dimenticati dalla bambina partita per le Hawaii.\nIn \"Buzz a sorpresa\", viene dimenticato da Bonnie in un fast food e diventa capo di un gruppo di sostegno per giocattoli scartati, mentre a casa lo sostituisce una sua versione meal toy, pi\u00f9 giocherellona e fastidiosa. Mentre i suoi amici organizzano un piano per liberarlo, per\u00f2 Buzz ritorna senza che loro se lo aspettino.\nPersonaggio.\nDoppiaggio.\nNell'edizione originale, Buzz \u00e8 doppiato dall'attore comico Tim Allen, divenuto in breve tempo molto famoso grazie ad alcuni film Disney come \"Santa Clause\". Dopo alcuni primi test di metraggio, Allen ha deciso di firmare il contratto per il film, che rappresenta anche la sua prima esperienza di doppiatore di un film d'animazione.\nIn seguito al successo ottenuto, Allen ha deciso di tornare per i successivi capitoli: \"Toy Story 2 - Woody e Buzz alla riscossa\", \"\", \"Toy Story 3 - La grande fuga\" e nell'ultimo capitolo della saga \"Toy Story 4\" sempre insieme al resto del cast dei precedenti episodi. Inoltre, forte della popolarit\u00e0 tra i bambini e ragazzi, nel 1996 firmer\u00e0, accanto a una linea di attrezzi domestici di riparazione, anche una linea di giocattoli educativi prodotti dalla \"Ryobi\".\nSuccessivamente Allen, insieme a Tom Hanks, voce di Woody, e John Ratzenberger \u00e8 stato invitato ad assaggiare in anteprima il risultato del terzo episodio della serie.\nIn \"Buzz Lightyear da Comando Stellare\", Buzz non \u00e8 doppiato da Allen, bens\u00ec da Patrick Warburton. In altri media \u00e8 doppiato invece da Pat Fraley, Stephen Stanton e Javier Fernandez-Pe\u00f1a, nelle scene del terzo film in cui Buzz inizia a parlare spagnolo.\nIn Italia, Buzz \u00e8 doppiato da Massimo Dapporto nei quattro film della saga di Toy Story e nel film pilota della serie TV \"Buzz Lightyear da Comando Stellare - Si parte!\" oltre che nei vari corti e speciali, mentre nella serie televisiva e nel corto \"Non c'\u00e8 festa senza Rex\" da Stefano Mondini.\nGrafica, aspetto e funzioni.\nCome ogni personaggio presente nei film della Pixar Animation Studios, Buzz \u00e8 stato creato digitalmente grazie al RenderMan, un software nato grazie alle tecnologie grafiche innovative ultimate dai membri della Pixar.\nLe caratteristiche fisiche di Buzz generalmente non sono utilizzate per gli altri personaggi della serie, ad eccezione di altri Buzz Lightyear presenti nel secondo film. Buzz \u00e8 fatto interamente di plastica e veste come un astronauta: ha una tuta bianca e verde e sul petto possiede quattro tasti di cui tre a destra, che chi gioca con lui preme per farlo parlare con una voce elettronica, e uno a sinistra per aprire le ali. A differenza di Woody possiede molti accessori, tra cui un casco che si apre, un comando che gli permette di fare mosse automatiche di karate, due ali a scomparsa a molla, un laser azionato da un tasto su un braccio (in realt\u00e0 nient'altro che una lampadina rossa).\nBuzz \u00e8 confezionato in una scatola che raffigura un'astronave. A differenza di Woody \u00e8 molto resistente; riesce infatti a resistere a varie cadute e alle percosse dei bambini del Sunnyside. Nel secondo film \u00e8 comparso un nuovo tipo di Buzz, una specie di versione rinnovata del vecchio che presenta, oltre alle varie funzioni, una cintura gravitazionale.\nInoltre (come mostrato nei film e nella pubblicit\u00e0) si illumina al buio. Nel terzo film Lotso, resettando Buzz per punizione nella sua modalita demo, lo far\u00e0 ritornare quello di un tempo, ovvero il severissimo e fanatico space ranger del primo film, e poi i giocattoli, dopo averlo liberato e nel tentativo di ripristinare le sue caratteristiche, terranno premuto il pulsante troppo a lungo, modificandone la lingua (ed il carattere) nella versione spagnola (poi Buzz verr\u00e0 colpito da un televisore nella discarica e ritrover\u00e0 le sue impostazioni originali).\nBuzz Lightyear da Comando Stellare.\nGrazie al successo ottenuto, la Pixar e la Disney decisero di ideare una serie incentrata sulla figura del vero Buzz Lightyear e idearono una serie ad animazione tradizionale per la televisione. La Disney ne produsse da prima un film \"Buzz Lightyear da Comando Stellare - Si parte!\" (2000), e poi una serie animata di 62 episodi intitolata appunto \"Buzz Lightyear da Comando Stellare\" (2000-2001), dal tono pi\u00f9 leggero e divertente del film pilota e ancor di pi\u00f9 dei film di Toy Story. Anche Buzz a differenza che nel lungometraggio pilota ha un comportamento a volte serio, a volte entusiasta e comico.\nQuesta serie racconta le avventura di Buzz Lightyear, Space Ranger al servizio dell'Unit\u00e0 Protezione Universo del Comando Stellare, organizzazione (un po' come le Forze dell'Ordine) che serve a mantenere l'ordine nell'Alleanza Galattica, da sempre minacciata dall'invasione del malvagio imperatore Zurg, che domina sul Pianeta Z. Altri nemici ricorrenti sono accoliti di Zurg e criminali indipendenti da esso. Il suo gruppo di amici \u00e8 composto da Booster (un alieno grande e rosso), XR (un robot) e la principessa Mira Nova.\nNel film creato prima della serie, la voce di Buzz \u00e8 quella di Tim Allen, mentre nella serie televisiva \u00e8 di Patrick Warburton.\nPersonalit\u00e0.\nBuzz, inizialmente, si crede uno Space Ranger e quindi si comporta come tale: arrivato in camera di Andy, crede di essere atterrato su un pianeta sconosciuto in cui il terreno (la coperta del letto) sembra instabile, e che la sua astronave (la sua scatola) sia stata danneggiata e debba essere riparata. Buzz \u00e8 un tipo molto aperto e fa presto amicizia con i giocattoli di Andy, mentre con Woody inizialmente le cose non vanno bene, e i due diventeranno amici solo dopo alcune avventure. Woody tenta pi\u00f9 volte di farlo ragionare e di spiegargli che \u00e8 solo un giocattolo, ma Buzz non gli crede. Buzz \u00e8 estremamente orgoglioso ed \u00e8 anche molto determinato e non si arrende facilmente neppure in situazioni critiche. Il suo unico scopo, inizialmente, \u00e8 quello di sconfiggere il perfido Imperatore Zurg, nemico giurato dell'Alleanza Galattica. Dopo aver compreso di essere solo un giocattolo, riceve un durissimo colpo che lo fa cadere in depressione e tenta di volare, cadendo e danneggiandosi.\nNel primo film la sua personalit\u00e0 cambia molto velocemente dal momento in cui comprende di non essere un vero astronauta. Nel secondo film, ormai diventato amico di Woody, decide di salvarlo dal disonesto collezionista di giocattoli Al, ed \u00e8 in questa avventura che incontra la sua controparte, il Falso Buzz.\nInoltre diviene molto saggio, infatti sar\u00e0 lui a convincere Woody a tornare da Andy e a non farsi esporre in un museo di giocattoli giapponese, e che la cosa pi\u00f9 importante \u00e8 quella di rimanere con Andy fino alla fine, anche quando sar\u00e0 cresciuto.\nNel terzo film, invece, decider\u00e0 di fuggire e di andare nell'asilo Sunnyside, ma presto cambier\u00e0 idea. Durante un primo tentativo di evadere, viene catturato e resettato, tornando ad essere il Buzz di un tempo. Lotso, il malvagio orso a capo dei giocattoli, lo convince che i suoi amici sono degli alleati di Zurg e ordina di sbatterli in galera. Successivamente i protagonisti lo liberano e tentano di riportarlo alla sua impostazione precedente, ma commettono un errore premendo il bottone di reset troppo a lungo: allora Buzz assume una nuova personalit\u00e0 e si comporta come un giocattolo spagnolo, sia nella lingua che nei gesti ed il carattere.\nSicuramente la relazione pi\u00f9 tormentata di Buzz, inizialmente, \u00e8 quella con Woody. Infatti, all'arrivo del giocattolo astronauta, Woody si ingelosisce in quanto Andy dimostra di preferire Buzz a lui, e arriva a gettarlo dalla finestra. Dopo essere stato catturato da Sid, Buzz viene salvato da Woody e da quel momento i due divengono inseparabili. Lo stesso Buzz decider\u00e0 di andare a salvare Woody, quando il cowboy viene catturato, e si impegna a portare a termine la sua missione. L'amicizia tra Woody e Buzz viene nuovamente approfondita nel terzo e finora ultimo film della saga. Buzz decider\u00e0 di lasciare Andy, mentre Woody decider\u00e0 di partire con Andy per il college. Per non lasciare i propri amici, Woody prender\u00e0 un'importante decisione e rimarr\u00e0 con il suo gruppo di giocattoli e con l'eterno amico Buzz.\nNel terzo film, ma anche nel finale del secondo, viene approfondito l'amore tra Buzz e Jessie. Buzz \u00e8 incapace di dichiarare il suo amore per Jessie e per questo i due impiegano molto per stare insieme. Quando Buzz inizia a parlare spagnolo, cambia totalmente personalit\u00e0 e rivela a Jessie il suo amore per lei. Durante la fuga dal Sunnyside, il Buzz spagnolo inizia a credere erroneamente che Woody sia un problema per la sua relazione con Jessie e cerca di dimostrarsi superiore, ma questo soltanto in poche scene. Anche quando i giocattoli stanno per essere bruciati nell'inceneritore, Buzz d\u00e0 prova del suo amore per Jessie.\nAltre versioni.\nNuovo modello.\nNel secondo film, la produzione dei giocattoli di Buzz Lightyear lancia un nuovo modello del personaggio, dotato di una cintura gravitazionale, protagonista del gioco preferito di Rex chiamato \"Buzz Lightyear: L'attacco di Zurg\" che appare all'inizio del secondo episodio.\nCos\u00ec come il Buzz di Andy, anche questo Buzz \u00e8 doppiato da Tim Allen. Egli appare per la prima volta nel negozio di Al, in una vetrina nel reparto dei Buzz Lightyear. Viene risvegliato dal Buzz di Andy, giunto l\u00ec durante la ricerca di Woody. Il nuovo Buzz attacca quello vecchio, riuscendo ad intrappolarlo in una delle scatole. Subito dopo viene scambiato dagli amici del vecchio Buzz e parte con loro alla ricerca di Woody. Viene scoperto, ma si rivela molto utile ai compagni, in quanto affronta Zurg lasciando il tempo agli amici di fuggire. Alla fine del film va a vivere con Zurg, il quale si presenta come suo padre: questa \u00e8 palesemente una citazione di Star Wars, in cui Dart Fener (il cattivo) rivela drammaticamente a Luke Skywalker (il protagonista) di essere suo padre.\nBuzz spagnolo.\nDopo essere ritornato uno Space Ranger, Buzz viene accidentalmente resettato nella sua modalit\u00e0 spagnola. Buzz inizia a parlare nella suddetta lingua e a muoversi come un ballerino spagnolo. Mantiene invariati i suoi sentimenti per Jessie, ma questa volta riesce a rivelarglieli, ballando con lei oppure lusingandola di complimenti. In seguito Buzz salva Jessie prendendosi in testa un televisore, ma proprio grazie al forte colpo quest'ultimo torner\u00e0 alla sua versione normale non ricordandosi delle sue altre modalit\u00e0, pur mantenendo le movenze da ballerino spagnolo all'udire di musica, per l'appunto, spagnola.\nImpatto culturale.\nAll'interno di una collaborazione tra NASA e Disney per la realizzazione di un filmato didattico, un'action figure del personaggio, alta circa 30\u00a0cm, ha trascorso 467 giorni in assenza di gravit\u00e0 all'interno della Stazione Spaziale Internazionale, da giugno 2008 a settembre 2009.\nCritica.\nTra i venti migliori personaggi creati dalla Pixar, Buzz si \u00e8 posizionato al primo posto."}
{"id": "1111521", "revid": "729019", "url": "https://it.wikipedia.org/wiki?curid=1111521", "title": "Belisario Acquaviva", "text": "Biografia.\nEra il figlio secondogenito di Giulio Antonio, 7\u00ba duca di Atri, e di Caterina Orsini del Balzo, figlia del principe di Taranto Giovanni Antonio. Insieme con il fratello maggiore Andrea Matteo, fu uomo politico e condottiero, godendo anche nello stesso tempo di grande fama di letterato ed incarnando quindi il modello rinascimentale di principe umanista.\nInizialmente fu creato conte di Conversano da re del Regno di Napoli Ferrante d'Aragona, che aveva sottratto questo feudo ad Andrea Matteo. Riconciliatosi il fratello col re aragonese dopo la congiura dei baroni, riebbe Conversano; Belisario fu compensato nel 1497 da Federico I d'Aragona con la nomina a 1\u00ba conte di Nard\u00f2, dopo la confisca di questo feudo ad Angilberto del Balzo che aveva cospirato contro il re. Il titolo mut\u00f2 poi in quello di marchese e finalmente nel 1516, per volere di Carlo V d'Asburgo, in duca, come riconoscimento per la fedelt\u00e0 sempre mantenuta da Belisario, dopo la fine della dinastia aragonese, per la monarchia spagnola.\nA Nard\u00f2 riabbell\u00ec notevolmente la citt\u00e0 a livello architettonico, rifece strade e scuole, favor\u00ec accademie e pubbliche istituzioni, fondandovi l'Accademia del Lauro sul modello dell'Accademia Pontaniana, alla quale apparteneva con il fratello. Nonostante le notevoli qualit\u00e0, rimase comunque un oppressore e un despota per i neretini e fece salire sul soglio episcopale Giacomo Antonio, suo figlio naturale.\nDopo il 1507 abbandon\u00f2 del tutto le vicende politiche e militari e si dedic\u00f2 all'attivit\u00e0 letteraria. Tra le sue opere restano, tra l'altro, quattro piccoli trattati, nei quali tracciava un programma di educazione di un principe, editi poi a Napoli presso \"Ioannes Pasquet de Sallo\" nel 1519.\nMor\u00ec di peste a Napoli il 24 luglio 1528 e fu sepolto nella chiesa di Sant'Antonio de' Zoccoli a Nard\u00f2.\nDiscendenza.\nBelisario Acquaviva si spos\u00f2 con Sveva Sanseverino, figlia di Gerolamo Sanseverino, 2\u00ba principe di Bisignano, e di Vannella Gaetani dell'Aquila d'Aragona. La coppia ebbe i seguenti figli:\nEbbe inoltre un figlio naturale, Giacomo Antonio."}
{"id": "1111525", "revid": "1718925", "url": "https://it.wikipedia.org/wiki?curid=1111525", "title": "Stato d'eccezione", "text": "L'espressione Stato di eccezione indica nelle scienze politiche una particolare situazione all'interno di uno Stato che comporta la sospensione delle caratteristiche tipiche di uno Stato di diritto.\nCi\u00f2 generalmente avviene in presenza di una circostanza particolarmente grave (guerra, pandemia, tumulto popolare, disastri naturali) che impone di sospendere il rispetto delle leggi ordinarie e l'imposizioni di misure speciali per il superamento della situazione stessa. \u00c8 il capo del governo a poter decidere di dichiarare questo stato per salvaguardare il paese anche a costo di andare a ledere i diritti individuali. \nIn considerazione dei rischi che tale regime comporta per i diritti umani e per le democrazie, il Patto internazionale sui diritti civili e politici (articolo 4), la Convenzione europea dei diritti dell'uomo (articolo 15, \"Rinuncia allo stato di emergenza\"), la Convenzione americana sui diritti umani (articolo 27, \u201cSospensione delle garanzie\u201d) e la Carta araba sui diritti umani (rivisto nel 2004), tra l'altro, prevedono che gli Stati che desiderano derogare a determinati diritti garantiti devono notificare ad altri le disposizioni da cui hanno derogato, le loro ragioni e la durata o la data di scadenza della deroga. D'altro canto, alcuni diritti fondamentali (detti anche \u201cdiritti immateriali\u201d) restano inderogabili, in ogni circostanza. Ad esempio, la Convenzione americana non consente la sospensione dei diritti di determinati articoli da 3 (diritto al riconoscimento della personalit\u00e0 giuridica), 4 (Diritto alla vita), 5 (Diritto di integrit\u00e0 personale), 6 (Proibizione della schiavit\u00f9 e servit\u00f9) , 9 (Principi di legalit\u00e0 e non retroattivit\u00e0 in materia penale), 12 (Libert\u00e0 di coscienza e di religione), 17 (Tutela della famiglia), 18 (Diritto al nome), 19 (Diritto del minore), 20 (Diritto alla cittadinanza), 23 (Diritti politici ). N\u00e9 autorizza la sospensione delle garanzie procedurali essenziali alla tutela di tali diritti (diritti della difesa, habeas corpus). La Carta araba rivista tutela il diritto a un processo equo, il diritto di appellarsi contro l'arresto o la detenzione, il diritto alla nazionalit\u00e0. Articolo 2 della Convenzione delle Nazioni Unite contro la tortura e tutte le altre forme di trattamento inumano o degradante prevede che nessuna circostanza eccezionale, sia essa l'instabilit\u00e0 interna o addirittura lo stato di guerra, possa essere invocata per giustificare la tortura. Le Convenzioni dell'Organizzazione internazionale del lavoro e la Carta africana dei diritti dell'uomo e dei popoli non prevedono alcuna possibilit\u00e0 di deroga.\nLa posizione degli studiosi.\nI numerosi dibattiti intorno allo stato di emergenza hanno potuto evidenziare da un lato la sua applicazione nel tempo (proroga illimitata o rinnovata ogni 3 mesi per anni; sospensione a tempo indeterminato della norma: proroga nonostante la fine della calamit\u00e0 naturale , ecc.) e nello spazio (sospensione nell'ambito del colonialismo, dove spesso veniva applicato il principio della responsabilit\u00e0 collettiva, ad esempio). Pu\u00f2 essere o meno contrastato con lo stato di diritto: l'intera questione ruoterebbe allora intorno al rapporto tra lo stato di diritto e lo stato di emergenza. Inoltre, lo stato di emergenza pu\u00f2 essere generalizzato (vale per tutti) o localizzato: alcuni autori insistono quindi sulla normativa antiterrorismo o, pi\u00f9 in generale, giurisdizioni di emergenza, come mezzi attraverso i quali lo \u201cstato di diritto\u201d crea al suo interno uno stato di eccezione mirato. Lo stato di diritto al contrario, lo stato di emergenza, sono concetti controversi e dibattuti .\nInoltre, i suoi limiti si sfumano quando, utilizzato nella filosofia politica in diverse accezioni, il concetto racchiude politiche di eccezione diluite nel diritto, o quando la definizione di situazione di emergenza si applica a situazioni perenni derivanti dall'evoluzione storica delle strutture sociali, definizione secondo il senso comune, tuttavia, utilizzato per istituire misure legislative in deroga al diritto comune, ad esempio per combattere il \"terrorismo\".\nCarl Schmitt.\nQuello di \"stato di eccezione\" \u00e8 uno dei concetti chiave nella \"dottrina politica\" di Carl Schmitt. Partendo da concetti primordiali come \"terra, mare, amico, nemico,\" Schmitt giunge a teorizzare la differenza tra \"legalit\u00e0\" e \"legittimit\u00e0\", e quindi a correlare strettamente la sovranit\u00e0 con la possibilit\u00e0 di decidere sullo stato di eccezione. Secondo Schmitt il sovrano difende una concezione cosiddetta decisionale dell'ordinamento giuridico: il sovrano dovrebbe essere, secondo lui, colui che decide sullo stato di eccezione o durante lo stato di eccezione. Questa ambiguit\u00e0 si basa sulla frase tedesca \"Souver\u00e4n ist, wer \u00fcber den Ausnahmezustand entscheidet\" (\"Sovrano \u00e8 chi decide sullo stato di eccezione\"). Il termine \"\u00dcber\" pu\u00f2 significare che il sovrano decide di dichiarare l'eccezione, nonch\u00e9 le misure da adottare durante la durata dell'eccezione. Con questa formula Schmitt si dissocia dal significato romano di dittatura, cui si avvicinava grazie al suo concetto di dittatura del commissario.\nDa alcuni punti di vista lo stato di eccezione si contrappone allo stato di diritto, perch\u00e9 si configura come una situazione in cui il diritto \u00e8 sospeso. D'altro canto esso tende a situarsi in una posizione intermedia tra lo stato di natura e lo stato di diritto, assumendo un aspetto pre-giuridico.\nQuesta situazione in cui il potere costituito sospende il diritto \u00e8 sotto certi aspetti speculare al diritto di resistenza, altra situazione in cui legalit\u00e0 e legittimit\u00e0 si differenziano, per\u00f2 a favore del popolo e non del potere costituito.\nLo Stato d'eccezione si configura come soggetto politico che deve avere e pretendere per s\u00e9 il controllo totale di ogni ambito della societ\u00e0 (Stato che Schmitt vedr\u00e0 realizzato nel Terzo Reich). Lo Stato d'eccezione, definibile anche come \"Stato totale per energia\", si contrappone perci\u00f2 allo \"Stato totale per debolezza\", come Schmitt definiva lo Stato creato dal compromesso liberal-democratico, ritenuto incapace di decisione politica e di sovranit\u00e0, per quanto si occupi di ogni ambito della societ\u00e0. \nLo \"Stato totale per energia\", secondo Schmitt, deve basarsi su tre punti: Popolo (diviso per ordine razziale); Partito (manifestazione dell'energia politica vitale del popolo appartenente a quello Stato); Stato (ambito formale in cui si d\u00e0 l'ordine concreto).\nHans Kelsen.\nI costituzionalisti come Hans Kelsen non hanno mai condiviso questo approccio: essi considerano pre-giuridico questo stato e, in antitesi alle sue implicazioni costituzionali permeabili alla giustizia politica, preferiscono dare significato al potere costituente come fondamento di un ordinamento giuridico dotato di prevedibilit\u00e0.\nGiorgio Agamben.\nIl concetto di stato d'eccezione \u00e8 stato ripreso in tempi recenti da Giorgio Agamben in un libro omonimo, in cui analizza tale stato come un vuoto giuridico, una sospensione del diritto paradossalmente legalizzata (uno \"iustitium\" che \u00e8 differente dalla dittatura). Egli trova lo stato d'eccezione molto diffuso nella realt\u00e0 di oggi.\nStudi dei Relatori Speciali delle Nazioni Unite.\n\"Le condizioni e i criteri che determinano la legalit\u00e0 dello stato di emergenza e che consentono a questo regime di essere compatibile con il rispetto dei diritti umani e un modo di governo democratico\" sono stati definiti nello studio presentato da Nicole Questiaux (Francia), relatrice speciale dell'ONU su questo tema, esperto indipendente e membro della Sotto-Commissione sulla promozione e protezione dei diritti umani delle Nazioni Unite a sua 35\u00b0 \u00a0sessione nel 1982. Sono stati integrati dallo studio finale scritto da Leandro Despouy (Argentina), relatore speciale sulla questione, Indipendente esperto della Sotto-Commissione, nella sua 10\u00b0 Relazione annuale alla Sub-Commissione nella sua 49\u00b0 \u00a0sessione a Ginevra.\nSecondo uno studio del 1996 organizzato dall'Association of International Human Rights Consultants:\nQuesto studio continua:\nPrincipi che governano lo stato d'eccezione.\nGli studi di Nicole Questiaux e Leandro Despouy hanno individuato \"principi\" che \"governano gli stati di emergenza\". Tali principi mirano a subordinare la dichiarazione dello stato di emergenza da parte di qualsiasi Stato alle sole condizioni giuridiche previste dalla sua Costituzione, dalle sue leggi e dai trattati internazionali che ha ratificato e di limitare alle sole circostanze reali le misure derogatorie dei diritti. Lo studio citato di Questiaux e Despouy adotta una prospettiva legalista basata sullo stato di diritto, mentre lo stato di emergenza mira a sfuggire allo stato di diritto, per la durata di circostanze eccezionali. I principi adottati sono i seguenti:\nQuesti Principi, non ancora formalmente adottati dall'ONU, fungono da riferimento per la dottrina e per gli Stati. I numerosi casi di violazione dei principi di legalit\u00e0, proporzionalit\u00e0, ecc., mostrano che ci\u00f2 \u00e8 tutt'altro che vero.\nI due studi dei relatori speciali, nel 1982 e nel 1997, nonch\u00e9 i lavori e le pubblicazioni delle due riunioni di esperti convocate dal CID su raccomandazione di Leandro Despouy, hanno tentato di individuare e specificare i diritti non suscettibili di deroga, detti anche diritti \"immateriali\", a quali condizioni sarebbe possibile o meno derogarvi, nonch\u00e9 le principali \"anomalie\" o \"deviazioni\" nell'applicazione dello stato di emergenza (stato di emergenza de facto; stato di emergenza non dichiarato; stato di eccezione permanente; stato di eccezione istituzionalizzato; violazione dell'ordine istituzionale.\nIn Francia.\nTra il 1793 e il 1794, durante il periodo del Terrore, la Costituzione dell'anno I fu sospesa (\"\u00e9tat de si\u00e8ge\"), e al Comitato di Pubblica Sicurezza fu affidata la conduzione degli affari pi\u00f9 importanti. Nel 1830, gli ordini presi da Carlo X sospendono la libert\u00e0 di stampa per salvare il regime, ma portano alla Rivoluzione di luglio.\nLo stato d'assedio \u00e8 stato istituito nel 1791, le leggi del 1849 e del 1879 ne fanno una prerogativa esclusiva del Parlamento. Nel 1918 e 1919 la giurisprudenza del Consiglio di Stato riconobbe la teoria delle circostanze eccezionali.\nOggi gli stati di emergenza sono autorizzati, soggetti a condizioni che consentano di verificare che le circostanze lo richiedano, e temporanei. Sono soggetti a controlli giurisdizionali ( Consiglio costituzionale , giudice giudiziale e giudice amministrativo)."}
{"id": "1111530", "revid": "767487", "url": "https://it.wikipedia.org/wiki?curid=1111530", "title": "Walter Micallef", "text": "Nato nel 1955 nella citt\u00e0 centrale di Birchircara, comincia a suonare la chitarra dall'et\u00e0 di sedici anni. Ha scritto pi\u00f9 di cento brani, perlopi\u00f9 in maltese. Partecipa al festival annuale Il-G\u0127anja tal-Poplu (Il Canto del Popolo) sempre come cantautore. Nella sua carriera musicale Micallef vince tutti i maggiori festival dell'isola.\nNel 2003 usciva il primo album intitolato M'Jien Xejn (Sono Nessuno), considerato dei critici come uno dei miglior album maltesi degli ultimi vent'anni.\nIl 23 marzo 2007 presenta il secondo album \u0126amsin (Cinquanta) col sestetto Walter Micallef u l-\u0126bieb nel Powerhouse Theatre a Floriana. Gli altri membri del gruppo sono Albert Garzia (accordeon), Pawlu 'Bibi' Camilleri (armonica), Renzo Spiteri (percussione), Eric Wadge (basso) e Jes Psaila (chitarra acustica).\nL'album \u0126amsin ha raggiunto il primo posto nella rassegna musicale maltese organizzata da D'Amato Records di La Valletta. Walter Micallef riferisce di essere stato influenzato da giovane dallo stile di Giorgio Gaber e Gino Paoli. Considera Manwel Mifsud, sconosciuto ai pi\u00f9, come uno dei migliori cantautori maltesi."}
{"id": "1111531", "revid": "124186405", "url": "https://it.wikipedia.org/wiki?curid=1111531", "title": "Dog Sees God", "text": "Dog Sees God: Confessions of a Teenage Blockhead \u00e8 un'opera teatrale del drammaturgo statunitense Bert V. Royal, debuttata a New York International Fringe Festival nel 2004. La pi\u00e8ce \u00e8 una \"parodia non autorizzata\" della celebre striscia Peanuts e racconta le vicende dei protagonisti come giovani adulti.\nTrama.\nCB e sua sorella Sally sono molto rattristati per la morte del loro amato cane, che hanno dovuto far abbattere dopo che aveva contratto la rabbia per aver mangiando un uccellino giallo. I due giovani provano ad organizzare un funerale per l'animale, ma fratello e sorella non riescono a mettersi d'accordo su chi dovr\u00e0 dire la preghiera per lui. CB va dal suo amico, Van, un tossico, e gli chiede dove vanno le persone quando muoiono. Van, che si professa buddista, gli dice che le anime si dissolvono e si reincarnano. Il giorno dopo a scuola CB chiede a Matt la stessa cosa, ricevendo una risposta pi\u00f9 articolata ma insensata secondo cui quando si muore si torna in una vagina diversa da quella materna. I due vengono interrotti dall'arrivo di Beethoven, che Matt apostrofa con epiteti omofobi.\nDurante l'intervallo, Marcy e Tricia invitano gli amici a una festa a casa di Marcy, ma le ragazze, chiaramente ubriache, infastidiscono l'ipocondriaco Matt. CB si rifugia nella sala prove e piange la morte del cane, ma nel farlo interrompe le prove al piano di Beethoven, che si lamenta del bullismo che riceve quotidianamente per la sua sessualit\u00e0. CB si pente di essersi allontanato dall'amico e siede con lui al piano mentre Beethoven si esercita. Al termine delle prove i due si baciano. Alla festa di Marcy, Matt insulta nuovamente Beethvoen e CB viene in sua difesa e lo bacia davanti a tutti. Alcuni giorni dopo, Matt, Tricia, Marcy e Van sono a pranzo a discutere ci\u00f2 che \u00e8 accaduto e Matt giura di vendicarsi di Beethoven per aver \"traviato\" il suo migliore amico. CB va a trovare la sorella di Van, chiusa in un ospedale psichiatrico per aver dato fuoco ai capelli della ragazzina con i capelli rossi. CB le raconta dei suoi sentimenti per Beethoven e le rivela anche di aver fatto sesso cui lui dopo la festa.\nIl giorno dopo Matt, Tricia, Marcy e Van parlano dell'omofobia del primo e realizzano che essa proviene dai sentimenti che Matt reprime nei comfronti di CB. Intanto, Beethoven e CB litigano se sate o no insieme e CB se ne va, deluso dalla freddezza del ragazzo di cui \u00e8 innamorato. Mentre si esercita al piano, Beethoven viene interrotto da Matt, che lo insulta e lo minaccia di stare lontano da CB, ma il pianista ha capito il suo segreto e rinfaccia al bullo di comporsarsi cos\u00ec solo perch\u00e9 anche lui \u00e8 innamorato di CB. Furioso, Matt gli spezza le mani chiudendo di scatto il pianoforte. Pi\u00f9 tardi quel giorno, gli amici parlano dell'espulsione di Matt e del suicidio di Beethoven, un fatto che fa scattare CB contro i compagni di scuola, accusandoli di non avergli mai prestato attenzione per tutti questi anni. Pi\u00f9 tardi, CB riceve una lettera dal suo amico di penna, in cui viene esortato a rimanere forte anche durante i momenti pi\u00f9 oscuri. L'amico di penna gli racconta che un giovane pianista come Beethoven si \u00e8 trasferito da poco vicino a lui e, come Beethoven, ha avuto una vita difficile, ma le cose d'ora in poi andranno meglio per lui dal momento che ha adottato un cane che ulula mentre lui si esercita con la musica.\nRiconoscimenti.\nNel 2005 ha vinto il premio \"Excellence Award for Best Overall Production\" al \"New York International Fringe Festival.\""}
{"id": "1111537", "revid": "118834", "url": "https://it.wikipedia.org/wiki?curid=1111537", "title": "Spettacolo teatrale", "text": ""}
{"id": "1111555", "revid": "287204", "url": "https://it.wikipedia.org/wiki?curid=1111555", "title": "531 (disambigua)", "text": ""}
{"id": "1111556", "revid": "124940362", "url": "https://it.wikipedia.org/wiki?curid=1111556", "title": "Gabriele Lavia", "text": "Biografia.\nGabriele Lavia nasce a Milano da genitori siciliani, ma cresce a Torino, dove il padre - dipendente del Banco di Sicilia - era stato trasferito per lavoro dopo il breve lasso di tempo trascorso nel capoluogo lombardo. Figura tra le pi\u00f9 rappresentative del teatro italiano degli ultimi quarant'anni, debutta come attore teatrale nel 1963 dopo il diploma all'Accademia nazionale d'arte drammatica. Si rivela al grande pubblico recitando nello sceneggiato televisivo \"Marco Visconti\" (con Raf Vallone e Pamela Villoresi), per la regia di Anton Giulio Majano, nella parte di Ottorino Visconti. Ha preso altres\u00ec parte allo sceneggiato \"Aut Aut - Cronaca di una rapina\" (1976), interpretando un rapinatore protagonista di un colpo a una banca.\nPer il Teatro alla Scala di Milano nel 1969 \u00e8 il Servo della casa di Laio in \"Edipo re\" con musiche di scena di Andrea Gabrieli per regia di Giorgio De Lullo, con Giorgio Albertazzi, Anna Proclemer, Renzo Palmer, Gualtiero Tumiati, Mario Erpichini, Alfredo Bianchini, Roberto Rizzi e Tonino Pierfederici; collabora nei panni del tragico scrittore Konstantin Trepliov nella messa in scena di Chekhov \"Il gabbiano\" diretto da Orazio Costa nel 1969, nel 1983 cura la regia di \"Les p\u00e8lerins de la Mecque\" di Christoph Willibald Gluck con Cecilia Gasdia nella Piccola Scala; nel 1984 la regia de \"I Lombardi alla prima crociata\" con Silvano Carroli, Ghena Dimitrova e Jos\u00e9 Carreras diretto da Gianandrea Gavazzeni; nel 2011 di \"Attila\" con Orlin Anastasov diretto da Nicola Luisotti.\n\u00c8 stato diretto in teatro da importanti registi tra i quali Giorgio Strehler, Giuseppe Patroni Griffi, Giancarlo Sbragia, Luigi Squarzina, Mario Missiroli, Marco Sciaccaluga. Regista lui stesso di \"Scandalosa Gilda\", del noir \"Sensi\" e \"La lupa\", tutti con Monica Guerritore, che in quel periodo era sua moglie. Come regista teatrale esordisce nel 1975 con \"Otello\" di William Shakespeare, e come regista cinematografico nel 1983 col film \"Il principe di Homburg\" (grazie al quale nel 1984 si aggiudica il Nastro d'argento al miglior regista esordiente). Come regista d'opera lirica il suo esordio \u00e8 nel 1983 con \"I pellegrini alla Mecca\" di Gluck.\nCome attore cinematografico \u00e8 stato diretto da Francesco Nuti, Dario Argento, Gabriele Muccino, Tonino Cervi, Giuseppe Tornatore, Pupi Avati, Francesco Maselli, Damiano Damiani e Mauro Bolognini. Negli anni settanta e ottanta ha partecipato a importanti pellicole horror come \"Chi sei?\" di Ovidio G. Assonitis, \"Profondo rosso\" e \"Inferno\" di Dario Argento e infine \"Zeder\" di Pupi Avati. Ha prestato la sua voce in alcuni doppiaggi, come Hugo Weaving in \"V per Vendetta\" (2005) e Stanley Tucci in \"Il diavolo veste Prada\" (2006). Nel 2008 \u00e8 stato presidente di giuria del Gran Premio Internazionale del Doppiaggio.\nNel 1989 con Giancarlo Volpi fonda a Milano la Compagnia Lavia. \u00c8 stato co-direttore artistico del Teatro Eliseo di Roma (dal 1980 al 1987), direttore artistico del Teatro Stabile di Torino (dal 1997 al 2000) e del festival Taormina Arte (nel 1993). Nel 2004 \u00e8 il vincitore del Premio Olimpici del Teatro per la migliore regia e per il migliore spettacolo (\"L'avaro\" di Moli\u00e8re). Dal 2011 dirige il Teatro stabile di Roma con sede all'Argentina. Nel 2011 partecipa allo spettacolo Italialand nella puntata del 25 novembre, interpretando \"La morte\" che va a prendere Bersani e con cui poi giocher\u00e0 a scacchi. Bersani \u00e8 interpretato da Maurizio Crozza. Al Teatro Verdi (Trieste) nel 2011 cura la regia di \"Salom\u00e8\" diretto da Stefan Anton Reck.\nIn occasione del Giorno della Memoria al Quirinale, il 27 gennaio 2012, Lavia legge un brano tratto da \"Se questo \u00e8 un uomo\" di Primo Levi, nel 25\u00ba anniversario della scomparsa dello scrittore italiano di origine ebraica.\nVita privata.\nHa tre figli: Lorenzo (1972), nato dal primo matrimonio con l'attrice Annarita Bartolomei, e Maria Fragolina (1989) e Lucia (1992), nate dal secondo matrimonio con Monica Guerritore.\nNel 2015 si \u00e8 risposato con l'attrice Federica Di Martino."}
{"id": "1111557", "revid": "287204", "url": "https://it.wikipedia.org/wiki?curid=1111557", "title": "532 (disambigua)", "text": ""}
{"id": "1111558", "revid": "110157", "url": "https://it.wikipedia.org/wiki?curid=1111558", "title": "Vaale", "text": "Vaale \u00e8 un comune tedesco del circondario di Steinburg, nella regione dello Schleswig-Holstein. Ha circa 1300 abitanti."}
{"id": "1111559", "revid": "287204", "url": "https://it.wikipedia.org/wiki?curid=1111559", "title": "533 (disambigua)", "text": ""}
{"id": "1111561", "revid": "697352", "url": "https://it.wikipedia.org/wiki?curid=1111561", "title": "534 (disambigua)", "text": ""}
{"id": "1111562", "revid": "287204", "url": "https://it.wikipedia.org/wiki?curid=1111562", "title": "535 (disambigua)", "text": ""}
{"id": "1111564", "revid": "287204", "url": "https://it.wikipedia.org/wiki?curid=1111564", "title": "536 (disambigua)", "text": ""}
{"id": "1111568", "revid": "287204", "url": "https://it.wikipedia.org/wiki?curid=1111568", "title": "537 (disambigua)", "text": ""}
{"id": "1111571", "revid": "287204", "url": "https://it.wikipedia.org/wiki?curid=1111571", "title": "538 (disambigua)", "text": ""}
{"id": "1111578", "revid": "287204", "url": "https://it.wikipedia.org/wiki?curid=1111578", "title": "539 (disambigua)", "text": ""}
{"id": "1111580", "revid": "287204", "url": "https://it.wikipedia.org/wiki?curid=1111580", "title": "Pianeta Terra", "text": ""}
{"id": "1111586", "revid": "287204", "url": "https://it.wikipedia.org/wiki?curid=1111586", "title": "540 (disambigua)", "text": ""}
{"id": "1111594", "revid": "287204", "url": "https://it.wikipedia.org/wiki?curid=1111594", "title": "541 (disambigua)", "text": ""}
{"id": "1111601", "revid": "131358", "url": "https://it.wikipedia.org/wiki?curid=1111601", "title": "Chernomorets Odessa", "text": ""}
{"id": "1111603", "revid": "287204", "url": "https://it.wikipedia.org/wiki?curid=1111603", "title": "542 (disambigua)", "text": ""}
{"id": "1111604", "revid": "1776051", "url": "https://it.wikipedia.org/wiki?curid=1111604", "title": "Alive in Athens", "text": "Alive in Athens \u00e8 un disco \"live\" della band heavy metal Iced Earth. L'album fu registrato nel gennaio 1999 ad Atene durante il \"Something Wicked This Way Comes\" tour.\nTracce.\nTesti e musiche di Jon Schaffer, eccetto dove indicato."}
{"id": "1111606", "revid": "287204", "url": "https://it.wikipedia.org/wiki?curid=1111606", "title": "543 (disambigua)", "text": ""}
{"id": "1111607", "revid": "131358", "url": "https://it.wikipedia.org/wiki?curid=1111607", "title": "Kryvbas Kryvyi Rig", "text": ""}
{"id": "1111610", "revid": "287204", "url": "https://it.wikipedia.org/wiki?curid=1111610", "title": "544 (disambigua)", "text": ""}
{"id": "1111612", "revid": "287204", "url": "https://it.wikipedia.org/wiki?curid=1111612", "title": "545 (disambigua)", "text": ""}
{"id": "1111615", "revid": "287204", "url": "https://it.wikipedia.org/wiki?curid=1111615", "title": "546 (disambigua)", "text": ""}
{"id": "1111616", "revid": "1776051", "url": "https://it.wikipedia.org/wiki?curid=1111616", "title": "The Melancholy E.P.", "text": "The Melancholy E.P. \u00e8 un disco della band power metal Iced Earth pubblicato nel 1999 e poi ripubblicato ufficialmente nel 2001."}
{"id": "1111617", "revid": "287204", "url": "https://it.wikipedia.org/wiki?curid=1111617", "title": "547 (disambigua)", "text": ""}
{"id": "1111619", "revid": "287204", "url": "https://it.wikipedia.org/wiki?curid=1111619", "title": "548 (disambigua)", "text": ""}
{"id": "1111620", "revid": "287204", "url": "https://it.wikipedia.org/wiki?curid=1111620", "title": "549 (disambigua)", "text": ""}
{"id": "1111621", "revid": "287204", "url": "https://it.wikipedia.org/wiki?curid=1111621", "title": "550 (disambigua)", "text": ""}
{"id": "1111623", "revid": "1573940", "url": "https://it.wikipedia.org/wiki?curid=1111623", "title": "Soldat Louis", "text": "Soldat Louis \u00e8 un gruppo musicale francese. I \"\"Soldats\", come si fanno chiamare i componenti della band, suonano musiche folk e rock a partire dagli anni ottanta, quando incisero l'album \"Premi\u00e8re Bord\u00e9e\"\"."}
{"id": "1111624", "revid": "1305772", "url": "https://it.wikipedia.org/wiki?curid=1111624", "title": "Assedio di Cuneo", "text": ""}
{"id": "1111625", "revid": "287204", "url": "https://it.wikipedia.org/wiki?curid=1111625", "title": "551 (disambigua)", "text": ""}
{"id": "1111628", "revid": "287204", "url": "https://it.wikipedia.org/wiki?curid=1111628", "title": "552 (disambigua)", "text": ""}
{"id": "1111629", "revid": "287204", "url": "https://it.wikipedia.org/wiki?curid=1111629", "title": "553 (disambigua)", "text": ""}
{"id": "1111630", "revid": "287204", "url": "https://it.wikipedia.org/wiki?curid=1111630", "title": "554 (disambigua)", "text": ""}
{"id": "1111634", "revid": "287204", "url": "https://it.wikipedia.org/wiki?curid=1111634", "title": "555 (disambigua)", "text": ""}
{"id": "1111635", "revid": "287204", "url": "https://it.wikipedia.org/wiki?curid=1111635", "title": "556 (disambigua)", "text": ""}
{"id": "1111636", "revid": "287204", "url": "https://it.wikipedia.org/wiki?curid=1111636", "title": "557 (disambigua)", "text": ""}
{"id": "1111637", "revid": "6923", "url": "https://it.wikipedia.org/wiki?curid=1111637", "title": "Domenico Silvio Passionei", "text": "Biografia.\nNacque in una nobile famiglia e studi\u00f2 al Collegio Clementino di Roma. And\u00f2 poi a vivere presso suo fratello Guido, che pi\u00f9 tardi divenne segretario del Sacro Collegio cardinalizio, ed in tale periodo complet\u00f2 i suoi studi all'Universit\u00e0 La Sapienza. Nel 1706 and\u00f2 a Parigi per portare la berretta cardinalizia al cardinal Gualterio o e vi rimase per circa due anni; in questa occasione conobbe molti intellettuali dell'epoca tra cui Mabillon, Renaudot e Montfaucon), alcuni dei quali illuministi e si avvicin\u00f2 alle idee gianseniste alle quali rimase legato.\nNel 1708 pass\u00f2 a L'Aia a titolo personale. Seppe inserirsi nell'ambiente diplomatico delle delegazioni presenti l\u00e0 durante la Guerra di Successione di Spagna fino ad avvicinare il Gran Pensionario Antonie Heinsius. Ottenutone un consenso di massima a seguire il congresso di pace come rappresentante pontificio pur senza averne la qualifica ufficiale e avuta una lettera in tal senso dal cardinale segretario di Stato Fabrizio Paolucci, nel 1712 fu presente a Utrecht come rappresentante della Santa Sede e sostenne la questione degli aspetti relativi alla fede cattolica stabiliti nel Trattato di Munster alla fine della Guerra dei Trent'anni in rapporto con quanto stabilito nel Trattato di Ryswich alla fine della Guerra della Lega d'Augusta. Segu\u00ec poi il Congresso di Baden e rientr\u00f2 A Roma nel 1716. Ventilatagli l'offerta d'andare inquisitore a Malta, la rifiut\u00f2 e si ritir\u00f2 invece nelle terre di famiglia a Fossombrone per un po' di tempo.\nOrdinato sacerdote assai tardi, nel 1721, fu nominato arcivescovo di Efeso il 16 luglio 1721 e consacrato il 25 luglio 1721 dal cardinal Fabrizio Paolucci ed il 30 luglio 1721 divenne nunzio apostolico a Lucerna in Svizzera dove scrisse \"Acta Apostolic\u00e6 Legationis Helveti\u00e6 1723-29\" (Zurigo, 1729; Roma, 1738).\nIl 23 dicembre 1730 fu promosso nunzio in Austria, a Vienna.\nNel 1738 ritorn\u00f2 a Roma dove, il 23 giugno, fu proclamato cardinale presbitero con il titolo di San Bernardo alle Terme Diocleziane (1738-1761), Santa Prassede (1755-1759), San Lorenzo in Lucina (1759-1761).\nNel 1741 fu nominato vice-bibliotecario della biblioteca Vaticana sotto il cardinale Angelo Maria Quirini al quale succedette nel 1755. Durante questo incarico si dedic\u00f2 al recupero ed al restauro di molti libri antichi. Si impegn\u00f2 inoltre alla selezione di una preziosissima raccolta di testi per la sua personale biblioteca costituita da oltre 32.000 volumi accessibili al pubblico, e per la quale sempre nel 1755 venne offerto l'impiego di bibliotecario nientemeno che a Johann Joachim Winckelmann.\nEntr\u00f2 in leale contrasto con i gesuiti appoggiando decisamente le operazioni per la soppressione dell'ordine, e si oppose fermamente alla beatificazione del cardinale Roberto Bellarmino. S. E. Passionei condivideva le idee gianseniste e difendeva alcuni autori, come Montesquieu, inclusi nell'indice dei libri proibiti.\nAcquis\u00ec anche una notevole raccolta privata che conteneva, oltre ad antichi volumi, anche altre opere d'arte, tra cui statue, quadri e monete. Una parte di questo patrimonio si conserva oggi nel museo della sua citt\u00e0 natale.\nLa sua imponente collezione libraria \u00e8 oggi custodita all'interno della Biblioteca Angelica a Roma.\nGenealogia episcopale.\nLa genealogia episcopale \u00e8:"}
{"id": "1111638", "revid": "287204", "url": "https://it.wikipedia.org/wiki?curid=1111638", "title": "John Spence", "text": "Biografia.\n\u00c8 stato il fondatore nonch\u00e9 primo leader e voce della rock band californiana No Doubt. Nel 1986 fonda la band assieme all'amico Eric Stefani. Il 21 dicembre 1987, a soli 18 anni, John Spence muore suicida sparandosi in un parcheggio di Anaheim. La motivazione sembra essere la pressione che sentiva su di s\u00e9 nell'essere il frontman della band. L'album \"No Doubt\", primo del gruppo, \u00e8 dedicato a Spence."}
{"id": "1111639", "revid": "287204", "url": "https://it.wikipedia.org/wiki?curid=1111639", "title": "558 (disambigua)", "text": ""}
{"id": "1111641", "revid": "287204", "url": "https://it.wikipedia.org/wiki?curid=1111641", "title": "559 (disambigua)", "text": ""}
{"id": "1111642", "revid": "119721151", "url": "https://it.wikipedia.org/wiki?curid=1111642", "title": "Ciclo termodinamico", "text": "Si definisce ciclo termodinamico in termodinamica una trasformazione termodinamica di seguito all'altra che compone un ciclo chiuso (ad esempio trasformazione isotermica, trasformazione isocora, trasformazione isobarica o adiabatica) al termine delle quali il sistema torna al suo stato termodinamico iniziale.\nDescrizione.\nLe propriet\u00e0 termodinamiche che caratterizzano il sistema dipendono solo dallo stato termodinamico e quindi non cambiano dopo un ciclo. La prima legge della termodinamica impone che il calore che fluisce dall'ambiente termodinamico al sistema termodinamico sia uguale al lavoro netto compiuto in ogni ciclo dal sistema sull'ambiente. La natura ciclica del processo consente una modalit\u00e0 continua. Per semplicit\u00e0 si preferisce studiare i cicli termodinamici costituiti da trasformazione quasistatica cio\u00e8 a brevi tratti, che vanno distinte dalle trasformazioni reversibili.\nIn un Piano di Clapeyron un ciclo termodinamico \u00e8 rappresentato da un percorso chiuso. Un diagramma P-V ha sulla ascissa il volume (V) e sulle ordinate la pressione (P). Si dimostra che l'area racchiusa dal ciclo nel diagramma \u00e8 il lavoro (W), svolto dal sistema sull'ambiente:\nPer il primo principio della termodinamica, questo lavoro deve essere uguale al calore (Q) trasferito dall'ambiente al sistema:\nQuesta equazione vale anche per una trasformazione isotermica; la differenza sta nel fatto che durante il ciclo termico l'energia interna del sistema cambia per poi tornare ad essere uguale a quella iniziale.\nSe nel Piano di Clapeyron il percorso che rappresenta la trasformazione \u00e8 orientato in senso orario il sistema \u00e8 una macchina termica motrice, e il lavoro W sar\u00e0 positivo, cio\u00e8 il sistema compie lavoro sull'ambiente. Se invece il percorso \u00e8 orientato in senso antiorario il sistema \u00e8 una macchina termica operatrice (funziona come un frigorifero o pompa di calore) W sar\u00e0 negativo (cio\u00e8 viene assorbito del lavoro dall'esterno, che consente di trasferire calore da una sorgente fredda ad una calda)."}
{"id": "1111643", "revid": "287204", "url": "https://it.wikipedia.org/wiki?curid=1111643", "title": "560 (disambigua)", "text": ""}
{"id": "1111645", "revid": "767487", "url": "https://it.wikipedia.org/wiki?curid=1111645", "title": "Sturm Brightblade", "text": "Sturm Brightblade \u00e8 un personaggio di fantasia creato da Margaret Weis e Tracy Hickman e comparso per la prima volta nella saga \"Le Cronache di Dragonlance\".\nGiovinezza.\nSturm Brightblade nasce a Solamnia da una famiglia di nobili Cavalieri, ma le molteplici sommosse popolari contro l'Ordine ormai vecchio e traballante costringono il padre a mandare la moglie ed il figlioletto appena neonato in esilio nella notte, accompagnati solo da un fedele servitore. Anna Brightblade si stabilisce dunque a Solace assieme a Sturm, senza pi\u00f9 ricevere notizie del marito, ed educa il fanciullo alla rigida maniera degli antichi Cavalieri di Solamnia, insegnandogli a non mentire, ad essere sempre coraggioso, onorevole, integerrimo e cortese con le dame, ed a mettere la sua spada al servizio dei deboli e degli inermi.\nIl giovane Sturm cresce cos\u00ec assieme agli altri monelli di Solace (tra cui la giovanissima Kitiara), mentre il suo animo viene educato al futuro di Cavaliere che egli \u00e8 sicuro lo attenda. Sin dalla giovanissima et\u00e0, Sturm si contraddistingue dagli altri ragazzi per la seriet\u00e0 con cui affronta anche le inezie pi\u00f9 insignificanti: tuttavia, ci\u00f2 non lo trattiene dallo stringere una forte amicizia con Caramon, compagno dei suoi sogni in armatura, e questo legame avr\u00e0 come unica ombra la devozione dell'amico per il fragile gemello Raistlin, per il quale Sturm non nutre alcuna simpatia (anche per l'influenza della madre). L'addestramento dei due amici all'arte del combattimento verr\u00e0 completato dal burbero Flint Fireforge, che i ragazzi conosceranno per merito di un incontro con Tasslehoff Burrfoot, con l'aiuto di Tanis Mezzelfo, per il quale Sturm finir\u00e0 per sviluppare una vera e propria devozione. Memorabili saranno anche le prediche di Sturm all'iperattivo kender in difesa dell'onest\u00e0 e della virt\u00f9, tanto veementi quanto infruttuose.\nAl momento di allontanarsi dalla terra natale per andare alla ricerca del padre, dopo la morte di Anna Brightblade, Sturm comincer\u00e0 il viaggio da Solace in compagnia di Kitiara, la quale, furiosa per il rifiuto del suo amante Tanis all'invito ad accompagnarla, decider\u00e0 di sedurre il giovane Cavaliere per ripicca. La dura corazza di Sturm sar\u00e0 profondamente scossa da questo atto, ed ancor di pi\u00f9 dal beffardo rifiuto pronunciato da Kitiara alla sua proposta di sposarlo per riparazione. Il loro incontro lascer\u00e0 comunque Kitiara incinta di Steel, sebbene Sturm non verr\u00e0 mai a sapere di questo suo figlio finch\u00e9 sar\u00e0 in vita.\nLa Guerra delle Lance.\nSturm sar\u00e0 il principale responsabile dell'incontro tra Goldmoon ed il neonato gruppo di Eroi delle Lance alla Taverna dell'Ultima Casa, il quale dar\u00e0 il via alla Guerra delle Lance. Successivamente, durante la distruzione di Tarsis, Sturm conoscer\u00e0 Alhana Starbreeze e, sebbene il loro incontro non sia durato che poche ore, per entrambi questo sar\u00e0 l'inizio di una passione bruciante destinata ad essere soffocata dai rispettivi obblighi sociali. Sturm ricever\u00e0 comunque in dono da Alhana un gioiello delle stelle, che porter\u00e0 con s\u00e9 sino alla morte senza mai sospettarne l'effettivo valore.\nEntrato in conflitto con il folle ma altolocato Derek Crownguard, Sturm Brightblade rischier\u00e0 di essere espulso dall'Ordine dei Cavalieri di Solamnia ancor prima di entrarvi effettivamente, ma la benevolenza del potente Lord Gunthar Uth Wistan lo protegger\u00e0 da una simile evenienza e lo porr\u00e0 a capo del contingente militare inviato a difendere la Torre del Sommo Chierico dall'attacco degli Eserciti dei Draghi. \u00c8 proprio qui alla Torre del Sommo Chierico che Sturm trover\u00e0 la morte, dopo essere salito sugli spalti delle mura per contrastare l'attacco del drago blu Skie e dare a Laurana il tempo di attivare il globo dei draghi. A sua insaputa, sar\u00e0 la stessa Kitiara a scagliare la lancia destinata a perforargli la corazza e ad ucciderlo.\nLa morte di Sturm riempir\u00e0 di dolore i suoi amici e porter\u00e0 quasi al suicidio Alhana Starbreeze, venuta a sapere dell'accaduto grazie alla sua copia del gioiello delle stelle. Tuttavia, essa ridar\u00e0 anche forza ai Cavalieri di Solamnia e li aiuter\u00e0 a risollevarsi dal periodo di crisi in cui erano sprofondati dopo il Cataclisma, ed a liberarsi dalle odiosi costrizioni imposte dalle sterili leggi del Codice e della Misura.\nIl sepolcro.\nIl funerale di Sturm verr\u00e0 celebrato in fretta e furia, per il timore del ritorno degli Eserciti dei Draghi, e quindi a nessuno dei Cavalieri morti con lui potr\u00e0 essere tributato un degno saluto. Per la sepoltura verr\u00e0 scelta una caverna nascosta nelle profondit\u00e0 della Torre del Sommo Chierico, la Camera di Paladine, di cui ormai si era persa la memoria, riscoperta dalla curiosit\u00e0 di Tasslehoff, che rappresent\u00f2 il sepolcro dei Cavalieri di Solamnia morti al fianco di Huma al tempo della Terza Guerra dei Draghi. Dopo la deposizione delle salme, i portali di ferro della Camera verranno chiusi e sigillati, per impedire la dissacrazione dei corpi nell'eventualit\u00e0 che la Torre cadesse in mani nemiche.\nI corpi dei Cavalieri verranno deposti sul freddo pavimento di pietra, senza altri ornamenti che un lungo lenzuolo bianco, la loro spada sul petto ed un vestigio del nemico ai loro piedi. Il corpo di Sturm verr\u00e0 adagiato al centro di tutti, senza alcun drappo funebre a coprirlo, racchiuso solo nell'antica armatura paterna che indossava al momento dalla morte. Le mani giunte cingeranno la spada del padre, che secondo la leggenda non si spezzer\u00e0 mai se non allo spezzarsi del suo possessore. Sull'altare verr\u00e0 deposta una rosa nera, trovata alla cintola di Sturm, dove egli stesso l'aveva messa dopo averla raccolta dalla sua spada al momento del processo intentato contro di lui da parte di Derek Crownguard. Sul petto di Sturm saranno posti, oltre alla spada, solo gli ultimi regali dei suoi amici: una rosa di legno, magistralmente intagliata dalle mani di Flint, e il gioiello delle stelle donatogli da Alhana Starbreeze. Nella sua mano, Tasslehoff metter\u00e0 una piuma bianca di pollo, mentre accanto al Cavaliere sar\u00e0 posata una dragonlance.\nLa Camera di Paladine verr\u00e0 riaperta un anno dopo la fine della Guerra delle Lance, e diventer\u00e0 un luogo di pellegrinaggio famoso in tutto Krynn. Ai corpi dei Cavalieri verr\u00e0 finalmente data una degna sepoltura, mentre la salma di Sturm Brightblade, miracolosamente immune alla decomposizione (forse per opera dello stesso gioiello delle stelle), verr\u00e0 porta su uno scintillante catafalco di marmo istoriato con scene eroiche della vita del Cavaliere. Gli ultimi doni degli amici verranno posti entro una teca di cristallo accanto al corpo di Sturm, affinch\u00e9 possano essere preservati da ogni tipo di danno.\nAltri eventi.\nNel corso della prima ed unica visita di Steel Brightblade alla tomba paterna, il corpo di Sturm si animer\u00e0 d'improvviso, al suono della voce del figlio affranto, e gli consegner\u00e0 il gioiello delle stelle, che Steel custodir\u00e0 sempre gelosamente. Dopo questa subitanea apparizione, la salma di Sturm svanir\u00e0 nel nulla, lasciando sul catafalco soltanto la sua armatura e la sua spada: quest'ultima verr\u00e0 presa dal figlio per aprirsi una strada tra i Cavalieri di Solamnia inferociti, e rimarr\u00e0 in suo possesso fino alla sua morte.\nCuriosit\u00e0.\nLa morte di Sturm \u00e8 profetizzata dalla Guardiana della Foresta:"}
{"id": "1111648", "revid": "287204", "url": "https://it.wikipedia.org/wiki?curid=1111648", "title": "561 (disambigua)", "text": ""}
{"id": "1111649", "revid": "287204", "url": "https://it.wikipedia.org/wiki?curid=1111649", "title": "Disney Channel Hits", "text": "Disney Channel Hits \u00e8 una raccolta di canzoni interpretate da vecchie e nuove star di Disney Channel come Raven, Hilary Duff, Corbin Bleu e le The Cheetah Girls tutte raccolte in una compilation dal titolo originale \"\"The Very Best Of Disney Channel\" prodotta dalla Walt Disney Records.\nIl disco.\nIl CD comprende 2 dischi: il primo in formato audio contenente i brani mentre il secondo \u00e8 un DVD con special e dietro le quinte dai pi\u00f9 recenti serie TV e film in onda sulla rete.\nIn America questa formula consistente nell'unire in compilation canzoni provenienti da Disney Channel era gi\u00e0 stata proposta circa tre anni fa con il nome omonimo di \"The Very Best Of Disney Channel\" in Italia, cio\u00e8 \"Disney Channel Hits\"\". Nel nostro paese e in Europa in generale il disco non \u00e8 mai stato pubblicato e quindi \u00e8 stato possibile riutilizzare il medesimo nome senza inceppare in omonimie. In America \"Disney Channel Hits\" ha avuto un modesto successo commerciale, un po' perch\u00e9 mescola brani recenti, come la hit \"\"Push It To The Limit\"\" di Corbin Bleu a pezzi \"vecchi\" come \"I Can't Wait\"di Hilary Duff, interpretata ai tempi in cui l'ora affermata cantante recitava in Lizzie McGuire."}
{"id": "1111651", "revid": "287204", "url": "https://it.wikipedia.org/wiki?curid=1111651", "title": "562 (disambigua)", "text": ""}
{"id": "1111652", "revid": "287204", "url": "https://it.wikipedia.org/wiki?curid=1111652", "title": "25384 Partizanske", "text": ""}
{"id": "1111653", "revid": "287204", "url": "https://it.wikipedia.org/wiki?curid=1111653", "title": "563 (disambigua)", "text": ""}
{"id": "1111656", "revid": "287204", "url": "https://it.wikipedia.org/wiki?curid=1111656", "title": "25864 Banic", "text": ""}
{"id": "1111657", "revid": "287204", "url": "https://it.wikipedia.org/wiki?curid=1111657", "title": "564 (disambigua)", "text": ""}
{"id": "1111659", "revid": "287204", "url": "https://it.wikipedia.org/wiki?curid=1111659", "title": "565 (disambigua)", "text": ""}
{"id": "1111660", "revid": "112598693", "url": "https://it.wikipedia.org/wiki?curid=1111660", "title": "Ciclo diretto", "text": "In termodinamica, si parla di ciclo diretto in riferimento ad un ciclo termodinamico in grado di generare lavoro meccanico prelevando calore da una fonte di calore a temperatura elevata.\nDal secondo principio della termodinamica un simile ciclo ha bisogno di scaricare il calore, proveniente dalla sorgente ad alta temperatura, in un pozzo a bassa temperatura. Maggiore \u00e8 la differenza tra queste due temperature, migliore \u00e8 il rendimento del ciclo diretto. Per esempio, nella locomotiva a vapore e nave a vapore, la fonte di calore ad alta temperatura \u00e8 rappresentata dalla caldaia, il lavoro meccanico \u00e8 quello che fa girare le ruote mentre il pozzo freddo \u00e8 il camino che scarica il vapore con ormai ridotta entalpia."}
{"id": "1111661", "revid": "287204", "url": "https://it.wikipedia.org/wiki?curid=1111661", "title": "Mago de oz", "text": ""}
{"id": "1111663", "revid": "713714", "url": "https://it.wikipedia.org/wiki?curid=1111663", "title": "Riserva naturale guidata Monte Salviano", "text": "La riserva naturale guidata Monte Salviano \u00e8 un'area naturale protetta situata nel comune di Avezzano, in provincia dell'Aquila ed \u00e8 stata istituita nel 1999. Prende il nome dal monte Salviano, gruppo montuoso dell'appennino abruzzese che si estende da nord-ovest a sud-ovest separando la conca del Fucino dai piani Palentini, nella Marsica.\nStoria e descrizione.\nLa riserva, gi\u00e0 parco periurbano, comprende un'area di circa 722 ettari, situata interamente nel territorio del comune di Avezzano, in Abruzzo.\nFortemente voluta e creata grazie all'impegno dell'associazione \"Il Salviano\", dell'ideatore e coordinatore del progetto Sergio Rozzi e di un gruppo di ecologisti impegnati su questo progetto a cominciare dagli anni sessanta. Si concretizz\u00f2 nel 1993 con la creazione del \"parco periurbano del Salviano\", che dal 1999 \u00e8 stato ufficialmente riconosciuto dalla Regione Abruzzo come \"riserva naturale guidata del monte Salviano\".\nL'area protetta, che include il sito di interesse comunitario del monte Salviano, \u00e8 gestita dal comune di Avezzano attraverso dei bandi rivolti alle associazioni ambientaliste e del turismo sostenibile.\nNel 2010 l'ente comunale ingrand\u00ec l'area protetta individuando una fascia esterna a protezione attenuata di circa 800 ettari inclusa tra il bacino del Fucino e i piani Palentini, istituita con il fine di conservare le peculiarit\u00e0 ambientali, storiche e culturali dell'intera area, inclusi i cunicoli di Claudio, la grotta di Ciccio Felice, il parco fluviale dell'Incile, alcune zone e strutture dell'ex zuccherificio di Avezzano e il torrente R\u00e0fia nei pressi di Cese dei Marsi.\nLa pineta rappresenta l'area di maggiore caratterizzazione del monte Salviano, in particolare lungo il percorso che conduce al santuario della Madonna di Pietraquaria. Nel 1916 furono piantati i primi pini dai legionari rumeni e dai prigionieri di guerra del campo di concentramento austro-ungarico istituito a nord di Avezzano dopo il terremoto del 1915 e nel corso della grande guerra. \nNell'estate del 1993, parte del territorio fu percorso da un violento incendio che ne distrusse quasi completamente la vegetazione, rappresentata in maniera preponderante dal pino nero. \nIl santuario dedicato alla Madonna di Pietraquaria situato a \u00e8 frequentato per la miracolosa immagine che vi si venera.\nUn ricovero per il recupero delle specie protette degli animali selvatici, malati o feriti provenienti dalle montagne dell'Abruzzo, \u00e8 ospitato in due ettari di terreno situati dietro il santuario alle pendici del monte Cimarani. Il centro delle specie protette presenta due abbeveratoi, due mangiatoie ed un ricovero.\nSul versante orientale che digrada verso la piana del Fucino a sud di Avezzano sono visibili le bocche dei cunicoli di Claudio la cui prima costruzione risale al I secolo d.C. L'opera si caratterizza per l'emissario sotterraneo che buca il ventre della montagna fino all'intersezione con il fiume Liri, sotto il borgo antico di Capistrello e per i cunicoli di servizio che hanno permesso di prosciugare e bonificare l'area del Fucino attraverso lo scolo delle acque oltre la montagna. Nel 1877, attraverso l'ampliamento e la riattivazione delle opere idrauliche, il banchiere Alessandro Torlonia rese possibile il totale prosciugamento del bacino fucense. L'area dei cunicoli \u00e8 stata dotata dal 1977 di un parco archeologico col fine di tutelarli e valorizzarli.\nUn sentiero nel cuore della riserva \u00e8 stato intitolato dal gruppo scouts di Avezzano a lord Baden Powell. Non distante svetta il Crocione, una grande croce di legno dedicata al Cristo redentore e innalzata tra gli alberi secolari nel 1902. Nel maggio 2006 si \u00e8 conclusa una lunga e articolata fase di restauro.\nL'area montuosa del Salviano sul versante occidentale che digrada verso Capistrello \u00e8 stata al centro della vicenda dell'eccidio dei 33 martiri che durante la seconda guerra mondiale vennero catturati e successivamente fucilati dai soldati tedeschi.\nLa riserva naturale guidata Monte Salviano e la Via dei Marsi sono gemellate con l'area di conservazione regionale peruviana Bosco di Puya Raimondi e di Titankayocc e con l'area protetta naturale Ruta de la Papa, situata nella localit\u00e0 di Condorcchoca (provincia di Cangallo) a sud di Ayacucho, citt\u00e0 a sua volta gemellata con il comune di Avezzano dal 2001.\nMemoriale.\nAlle pendici del monte Salviano, in area protetta, si trovano l'edicola dedicata a san Giovanni Gualberto, inaugurata il 12 luglio 1959, e poco pi\u00f9 in basso il memoriale del terremoto del 1915 in ricordo delle vittime del sisma e dei giovani sopravvissuti che morirono sul fronte della prima guerra mondiale, per i quali \u00e8 stata posizionata una grande roccia proveniente dal Carso. L'obelisco commemorativo \u00e8 stato realizzato nel 1965 dall'artista Pasquale Di Fabio. Ai piedi di due colonne, posizionate nel piazzale antistante al memoriale, presso uno degli accessi della Via Crucis, si trovano dal 1965 i resti del portone della Corte, un arco in pietra che veniva utilizzato per giustiziare i condannati per gravi reati. Nel 2019, in occasione del decennale del terremoto dell'Aquila del 2009, \u00e8 stata realizzata dall'ingegnere architetto Giancarlo Gerardo Cardone una scultura commemorativa dedicata alle vittime del sisma aquilano con su incisi i nomi degli studenti marsicani deceduti.\nTeatro della Germinazione.\nSul valico nel 2000 \u00e8 stata installata l'opera intitolata \"Teatro della Germinazione\", scultura dell'artista Pietro Cascella. L'opera realizzata nel 1998 con pietra di Carrara e in parte della Majella fu inizialmente pensata per essere esposta nel parco nazionale d'Abruzzo, Lazio e Molise. Sistemata per un paio di anni in alcuni magazzini di Pescasseroli in attesa di essere montata, essa fu collocata sul valico del monte Salviano grazie al sindaco di Avezzano, Mario Spallone e al direttore dell'ente PNALM, Franco Tassi. Tassi e Cascella dopo aver visitato il valico diedero l'assenso per l'esposizione definitiva dell'opera.\nLa scultura \u00e8 costituita da un altorilievo centrale di forma sferica che raffigura un uovo circondato dall'acqua e da quattro pannelli posizionati in circolo con al centro la sfera celeste ed altri elementi connessi. La germinazione rappresenta la creazione in senso metafisico della natura e dell'uomo.\nCasa del Pellegrino.\nNon distante dal santuario della Madonna di Pietraquaria, presso l'ex bar in pietra, \u00e8 stato allestito il centro culturale denominato \"casa del Pellegrino\", in cui sono esposte le foto della flora e della fauna locale ed \u00e8 ospitato l'erbario con le piante, i frutti e le erbe essiccate. Qui si svolgono convegni e conferenze sulla tutela e la valorizzazione ambientale.\nVia dei Marsi.\nNei pressi del valico inizia un percorso panoramico che sale lungo la Via dei Marsi, un antico sentiero gi\u00e0 esistente in epoca preromana e che fa parte del sentiero europeo E1. Questo collega il monte Salviano, attraverso l'itinerario della Cunicella (939 ), al bosco di Lucus Angitiae e al parco nazionale d'Abruzzo, Lazio e Molise. Il progetto connesso al sentiero, denominato \"La via dei Marsi: la spina verde marsicana (itinerario ambientale, storico, culturale, religioso e turistico)\", ha ottenuto una menzione speciale in occasione del \"Premio del Paesaggio 2012-2013\", istituito dal consiglio d'Europa.\nLe grotte.\nA poca distanza dagli imbocchi dei cunicoli di Claudio si apre la grotta di Ciccio Felice esplorata per la prima volta nel 1948 da Piero Barocelli insieme ad Antonio Mario Radmilli. Scavi e ricerche hanno consentito di ricostruire le abitudini delle popolazioni del paleolitico superiore e dei successivi periodi storici che le hanno abitate. A poca distanza si trovano le caverne Afra e La Difesa.\nTra i territori di Cese dei Marsi e Cappelle dei Marsi, sul versante occidentale della catena del monte Salviano (monti Aria, Cimarani e San Felice), si trovano invece le grotte Palentine. Si tratta di piccole grotte utilizzate dai pastori e, durante la seconda guerra mondiale, come nascondiglio dai partigiani e dai prigionieri alleati fuggiti dai campi di concentramento abruzzesi.\nAmbiente.\nFlora.\nI fiori gialli del salvione, specie rara della famiglia Lamiaceae, \u00e8 presente sulle dorsali assolate nei periodi primaverili. Si possono osservare anche salvia, fiordaliso di montagna, ginepro, orchidea purpurea, rosa canina, berretta del prete, maggiociondolo e la rara iris marsica. Tra le specie pi\u00f9 rare di piante erbacee figurano anche la dripide spinosa, la falcaria vulgaris, la scandrix australis, la matthiola valesiaca, l'helleborus di Boccone, l'imperatoria cervaria, il lino delle fate capillare, il colchico autunnale e l'ofride della Rioja. \nLa ricca biodiversit\u00e0 della dendroflora presenta pini neri, castagni, roverella e altre specie autoctone spontanee tipiche dei suoi boschi. Nell'estate del 1993 un incendio danneggi\u00f2 gravemente il patrimonio floro-faunistico. Il lento restauro ecologico, attuato attraverso la riforestazione di specie autoctone-indigene e favorendo il processo di rinaturalizzazione spontanea ha consolidato l'ecosistema del monte Salviano."}
{"id": "1111664", "revid": "287204", "url": "https://it.wikipedia.org/wiki?curid=1111664", "title": "Campionato mondiale maschile di pallacanestro 1963", "text": "Il IV campionato mondiale di pallacanestro maschile si \u00e8 giocato dall'11 al 25 maggio 1963 a Rio de Janeiro, Belo Horizonte, Curitiba, San Paolo, Petr\u00f3polis."}
{"id": "1111666", "revid": "14691", "url": "https://it.wikipedia.org/wiki?curid=1111666", "title": "A watcher in the attic", "text": ""}
{"id": "1111669", "revid": "767487", "url": "https://it.wikipedia.org/wiki?curid=1111669", "title": "Pharaoh (gruppo musicale)", "text": "I Pharaoh sono un gruppo musicale statunitense power metal nato nel 1998 con all'attivo tre album, il frontman Tim Aymar \u00e8 stato anche il cantante del gruppo heavy metal di Chuck Schuldiner, i Control Denied."}
{"id": "1111675", "revid": "72396", "url": "https://it.wikipedia.org/wiki?curid=1111675", "title": "Battaglia di Landen", "text": "La battaglia di Landen, anche conosciuta come battaglia di Neerwinden, fu combattuta il 29 luglio del 1693 durante la Guerra della Grande Alleanza (o guerra della Lega d'Augusta) fra l'esercito francese di Luigi XIV comandato dal Maresciallo Luxembourg e quello delle forze alleate degli Asburgo, comandato da Guglielmo III d'Inghilterra.\nL'armata francese del Maresciallo Luxemburg era composta da 190 squadroni di cavalleria, 90 battaglioni di fanteria e due reggimenti d'artiglieria per un totale di circa 75.000 uomini, mentre quella del Principe d'Orange era contava 152 squadroni di cavalleria e 64 battaglioni di fanteria fra i quali almeno due erano costituiti dagli spagnoli dei \"Tercios de Z\u00fa\u00f1iga y Manche\u00f1o\", per un totale di circa 50.000 uomini.\nGuglielmo si era installato su una buona posizione difensiva e decise di attendere l'attacco francese concentrandosi sul centro ma sguarnendo i fianchi sui quali le ali dell'esercito francese conversero scompigliando la formazione nemica e provocandone la fuga. I francesi, a causa delle elevate perdite (9.000 morti), nonostante la vittoria schiacciante, rinunciarono all'inseguimento e alla distruzione totale del nemico (18.000 morti).\nL'armata francese cattur\u00f2 cos\u00ec tanti stendardi nemici da rendere possibile la realizzazione di un'intera tappezzeria per l'interno della Cattedrale di Notre-Dame a Parigi. Per questo motivo, da quel giorno in poi il Maresciallo Luxembourg fu soprannominato \"Tapissier de Notre-Dame\" (\"Tappezziere di Notre-Dame\").\nNella stessa localit\u00e0 cent'anni dopo si svolger\u00e0 una battaglia fra l'esercito rivoluzionario francese e l'esercito imperiale."}
{"id": "1111677", "revid": "295403", "url": "https://it.wikipedia.org/wiki?curid=1111677", "title": "Andrew Shue", "text": "Biografia.\nFratello dell'attrice Elisabeth Shue, studia presso la \"Columbia High School\" nel New Jersey, successivamente studia presso il \"Dartmouth College\", dove mette in mostra le sue doti di calciatore. In visita nello Zimbabwe, gioca nella squadra locale dei \"Bulawayo Highlanders\". Per un breve periodo gioca nella Major League Soccer, nella squadra dei Los Angeles Galaxy.\nDebutta come attore, con un piccolo ruolo in \"Karate Kid - Per vincere domani\", a cui seguono apparizioni in \"Crazy for you\" con Linda Fiorentino e \"Cocktail\" con Tom Cruise.\nNel 1992, viene selezionato per far parte del cast del serial tv di Aaron Spelling \"Melrose Place\", spin-off di \"Beverly Hills 90210\". Nel serial, interpreta la parte dell'aspirante scrittore, Billy Campbell, ruolo che interpreter\u00e0 fino al 1998.\nNel 1997 ottiene una parte nel film di Francis Ford Coppola, \"L'uomo della pioggia\", nel 2007, porta la sua passione per il calcio sul grande schermo, nel film \"Il mio sogno pi\u00f9 grande\" al fianco di Carly Schroeder e della sorella Elisabeth, film di cui oltre essere interprete \u00e8 anche autore della storia e produttore. Nel 2008 recita in un altro film calcistico \"Goal! 3\"."}
{"id": "1111687", "revid": "110157", "url": "https://it.wikipedia.org/wiki?curid=1111687", "title": "Prva hrvatska nogometna liga 1996-1997", "text": "La Prva hrvatska nogometna liga 1996-1997, conosciuta anche come 1. HNL 1996-1997, \u00e8 stata la sesta edizione della massima serie del campionato di calcio croato, disputata tra il 18 agosto 1996 e il 1\u00ba giugno 1997, e conclusa con la vittoria del Croazia Zagabria, al suo terzo titolo (settimo in totale).\nCapocannoniere del torneo fu Igor Cvitanovi\u0107 (Croazia Zagabria), con 20 reti.\nFormula.\nAnche in questa stagione (per la seconda e ultima volta) vi furono la Prva liga A (il 1\u00ba livello) e la Pra liga B (il 2\u00b0) con la Druga liga a far da 3\u00ba livello.\nIl numero di squadre partecipanti alla Prva liga A pass\u00f2 dalle 12 della stagione precedente alle 16 di quella attuale e disputarono un turno di andata e ritorno per un totale di 30 partite.\nLe ultime tre vennero retrocesse direttamente in Druga liga mentre le classificate dall'undicesimo al tredicesimo posto giocarono incontri di spareggio con le prime tre della seconda serie per la permanenza in Prva liga.\nLe squadre qualificate alle coppe europee furono quattro: la vincente alla UEFA Champions League 1997-1998, la seconda alla Coppa UEFA 1997-1998, la vincitrice della coppa nazionale alla Coppa delle Coppe 1997-1998 e un'ulteriore squadra alla Coppa Intertoto 1997.\nPrva liga A.\nClassifica.\nLegenda:\nNote:\nQualificazioni per la 1. liga 1997-1998.\nLe squadre piazzatesi al 11\u00ba, 12\u00ba e 13\u00ba posto in 1. liga A e le prime tre della 1. B vengono divise in due triangolari (tutte le partite vengono disputate a Zagabria) le cui vincitrici passano in Prva hrvatska nogometna liga 1997-1998.\nNel girone A, vista la perfetta parit\u00e0 dopo le prime 3 partite, \u00e8 stata necessaria la ripetizione.\nPrva liga B.\nClassifica.\nLegenda:\nNote:\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "1111702", "revid": "870065", "url": "https://it.wikipedia.org/wiki?curid=1111702", "title": "Human Behaviour", "text": "Human Behaviour \u00e8 il primo singolo della cantante islandese Bj\u00f6rk, tratto dal suo primo album da solista \"Debut\".\nDescrizione.\nLa canzone contiene un sample tratto dalla canzone \"Go Down Dying\" di Ant\u00f4nio Carlos Jobim. La canzone \u00e8 la prima parte di un ciclo di canzoni, che comprende in successione \"Isobel\" e \"Bachelorette\".\nIn occasione del Bj\u00f6rk Orkestral, serie di concerti del 2021 in cui ha celebrato la sua carriera, Bj\u00f6rk ha parlato della canzone, fornendo non soltanto l'interpretazione della storia, ma inserendola anche in un trittico all'interno del quale rappresenterebbe l'infanzia \u2014 insieme a \"Isobel\" (l'adolescenza) e a \"Bachelorette\" (la maturit\u00e0):\nVideo musicale.\nIl video che accompagna l'uscita della canzone, diretto da Michel Gondry, trae ispirazione dalla fiaba \"Riccioli d'oro e i tre orsi\". La cantante \u00e8 inseguita in un bosco da un orso. A un certo punto Bj\u00f6rk vola fino alla luna, dove pianta la bandiera sovietica. Alla fine del video la cantante finir\u00e0 mangiata dall'orso e rimarr\u00e0 intrappolata all'interno del suo stomaco."}
{"id": "1111708", "revid": "1718925", "url": "https://it.wikipedia.org/wiki?curid=1111708", "title": "Mr. Potato", "text": "Mr. Potato (negli USA noto come Mr. Potato Head) \u00e8 un giocattolo per bambini piuttosto popolare negli Stati Uniti d'America; consiste in un modellino in plastica di una patata sulla quale possono essere applicati diversi componenti facciali, quali occhi, naso, orecchi, fino a trasformare la \"patata\" in un \"viso\".\nStoria.\nRealizzato e messo sul mercato per la prima volta alla fine degli anni quaranta, \u00e8 attualmente distribuito dalla Hasbro.\nNegli anni sono stati prodotti anche numerosi modelli speciali che, tramite l'inserimento di componenti appositamente sagomati sul corpo della \"patata\", creano la parodia di famosi personaggi di fantasia come Babbo Natale, l'Uomo Ragno, Optimus Prime, e Dart Fener.\n\"Toy Story\".\nIl gioco ha raggiunto una certa popolarit\u00e0 al di fuori degli USA essendo apparso all'interno del primo film d'animazione della Pixar \"Toy Story - Il mondo dei giocattoli\" e nei suoi tre seguiti: \"Toy Story 2 - Woody e Buzz alla riscossa\", \"Toy Story 3 - La grande fuga\", e \"Toy Story 4\". In questi film (i protagonisti dei quali sono appunto dei pupazzi semoventi e parlanti) il personaggio di Mister Potato non ha un ruolo principale, ma le scene in cui compare sono ricche di comicit\u00e0."}
{"id": "1111716", "revid": "78273", "url": "https://it.wikipedia.org/wiki?curid=1111716", "title": "Cervella", "text": ""}
{"id": "1111717", "revid": "729019", "url": "https://it.wikipedia.org/wiki?curid=1111717", "title": "Pneumomediastino", "text": "Lo pneumomediastino \u00e8 la presenza di aria e di gas nel mediastino.\nEziologia.\nUn paziente con pneumomediastino pu\u00f2 presentare\nI segni fisici sono: enfisema sottocutaneo e segno di Hamman (crepitio in sede precordiale e riduzione intensit\u00e0 del tono cardiaco). Il crepitio alla palpazione d\u00e0 una \"sensazione di neve calpestata\".\nLa diagnostica di questo disturbo si effettua tramite radiografia al torace e TC torace.\nIl trattamento pi\u00f9 praticato \u00e8 quello medico: si somministra una miscela gassosa ric che favorisce il riassorbimento spontaneo dell'aria.\nL'agoaspirazione pu\u00f2 evidenziare l'eventuale presenza di compressione a carico delle strutture mediastiniche."}
{"id": "1111719", "revid": "371529", "url": "https://it.wikipedia.org/wiki?curid=1111719", "title": "Mule Variations", "text": "Mule Variations \u00e8 il tredicesimo album in studio del cantautore statunitense Tom Waits.\nTracce.\nTutte le canzoni, eccetto dove indicato, sono state scritte da Tom Waits e dalla moglie Kathleen Brennan."}
{"id": "1111729", "revid": "125197866", "url": "https://it.wikipedia.org/wiki?curid=1111729", "title": "Olofonia", "text": "Lolofonia \u00e8 una tecnica di registrazione e riproduzione sonora eseguita tramite uno speciale microfono denominato olofono che permette di riprodurre un suono in modo simile a come viene percepito dall'apparato uditivo dell'uomo: il suono non si percepisce pi\u00f9 sui padiglioni delle cuffie o nell'arco stereofonico classico, ma addirittura fuori dalla testa, quasi nelle esatte coordinate spaziali di registrazione.\nStoria.\nQuesta tecnologia \u00e8 nata in Italia, ma la sua paternit\u00e0 \u00e8 discussa. Invenzione attribuita a Umberto Maggi (ex bassista dei Nomadi), Maurizio Maggi insieme all'ingegnere elettronico argentino Hugo Zuccarelli (1983) in Italia nel 1980 per studiare al Politecnico di Milano. Nel 1983 Zuccarelli pubblic\u00f2 una registrazione intitolata \"Zuccarelli Holophonics (The Matchbox Shaker)\" nel Regno Unito, prodotta dalla CBS; effetti sonori che dimostrano la tecnica con: scatole di fiammiferi sbattute, tagli di capelli e soffi, api, palloni, sacchetti di plastica, uccelli, aeroplani, fuochi d'artificio, tuoni e veicoli. L'olofonia \u00e8 stata usata da artisti come Pink Floyd, Roger Waters e Psychic TV. Il sistema \u00e8 stato usato in colonne sonore, televisione e parchi a tema. La maggior parte degli esperimenti tecnici e successive registrazioni sono state effettuate, a partire dai primi anni '80, agli \"Umbi Studios\" da Maurizio Maggi.\nPrincipio.\nAnche se tenta di emulare il pi\u00f9 fedelmente possibile l'ascolto umano, ancora non si \u00e8 raggiunta la perfezione sonora nella riproduzione esatta delle coordinate spaziali del suono. Pertanto, dopo un primo approccio entusiasmante a questo tipo di ascolto, presto si percepisce che mancano completamente delle coordinate sonore, oppure esse sono molto deboli, nel migliore dei casi. Pi\u00f9 precisamente: manca completamente un evidente fronte sonoro; non si sentono suoni provenienti dal basso; i suoni con sorgente alle spalle dell'ascoltatore sono ben resi; i suoni provenienti dall'alto non riescono a dare profondit\u00e0; il bilanciamento destra-sinistra \u00e8 molto realistico. Lolofonia \u00e8 oggetto di studio approfondito dai ricercatori contemporanei. Il mondo tecnico specializzato che gravita intorno all'elettronica, l'acustica, l'informatica \u00e8 in fermento per trovare il segreto esatto di riproduzione fedele dell'ascolto umano. In commercio non esistono ancora casse acustiche che possano riprodurre l'olofonia, pertanto il suo ascolto si pu\u00f2 apprezzare esclusivamente con l'utilizzo di semplici cuffie stereofoniche.\nUn articolo di Zuccarelli su \"New Scientist\" del 1983 esplicita questa teoria. Questo articolo fu subito seguito da discussioni che confutavano tale teoria. Non ci sono evidenze oggettive che una emissione acustica sia usata per la localizzazione del suono.\nIn fase di registrazione il sistema olofonico simula l'apparato uditivo umano , nella sua parte meccanica codificando un segnale binaurale e successivamente l'ascoltatore lo decodifica col sistema neuronale.\n\u00c8 un sistema coerente .\nControversie.\nGli effetti raggiunti sono comparabili con la registrazione binaurale mediante testa di manichino, o ricreati con algoritmi pi\u00f9 o meno sofisticati come la \"Head-related transfer function\" (HRTF). Non c'\u00e8 evidenza, studi, che indichino che la tecnica olofonica sia sostanzialmente differente da o superiore a questi metodi, n\u00e9 Zuccarelli ha mai pubblicato risultanze se non il brevetto, che descrive la tecnica. Gianfranco Pisano, psichiatra e psicoterapeuta rivendica di aver svolto esperimenti gi\u00e0 nel 1977, ma non risulta esserci nessun brevetto da lui depositato. La storia internazionale inizia molti decenni prima: i primi apparati binaurali sono disponibili gi\u00e0 dalla fine del 1800 con il Th\u00e9\u00e2trophone, la prima testa binaurale simile a quella brevettata da Zuccarelli viene presentata nel 1933 dai Bell Labs alla World's Fair di Chicago, denominata Oscar. Pochi anni dopo, Kornelis de Boer e Roelof Vermeulen della azienda Philips presentarono a loro volta una testa artificiale binaurale con volto femminile e la Neumann KU80 viene commercializzata gi\u00e0 nei primi anni '70."}
{"id": "1111732", "revid": "1318658", "url": "https://it.wikipedia.org/wiki?curid=1111732", "title": "Heather Matarazzo", "text": "Biografia.\nHeather nasce a Long Island (New York) il 10 novembre 1982 da una famiglia di origini irlandesi. Rimasta orfana in tenerissima et\u00e0, viene adottata da Ray e Camille Matarazzo, una coppia italo-americana di religione cattolica.\nDebutta nel 1995 nel film indipendente \"Fuga dalla scuola media\", successivamente recita in film come \"L'avvocato del diavolo\", \"Studio 54\" e \"Scream 3\". Nel 2006 prende parte alla serie tv \"The L Word\", mentre nel 2007 recita nell'horror di Eli Roth \"\".\nNel 2004, ha fatto coming out, dichiarandosi lesbica."}
{"id": "1111737", "revid": "1869172", "url": "https://it.wikipedia.org/wiki?curid=1111737", "title": "Alice (Tom Waits)", "text": "Alice \u00e8 il quindicesimo album in studio del cantautore statunitense Tom Waits."}
{"id": "1111738", "revid": "765341", "url": "https://it.wikipedia.org/wiki?curid=1111738", "title": "Macrolide polienico", "text": "I macrolidi polienici sono antibiotici strutturalmente affini ai macrolidi come eritromicina e claritromicina, ma possiedono un anello ciclico costituito da un maggior numero di termini.\nStruttura.\nI macrolidi polienici possiedono un anello lattonico che pu\u00f2 avere da 26 a 38 atomi con una funzione polienicaconiugata che pu\u00f2 contenere fino a sette doppi legami coniugati in configurazione E. I gruppi metilici sono pochi, mentre numerosi sono i gruppi ossidrilici importanti, insieme ai doppi legami, per il meccanismo d'azione. Le molecole sono legate ad amminozuccheri tramite legami glicosidici.\nI pi\u00f9 interessanti macrolidi polienici sono l'amfotericina B e la nistatina, che vengono utilizzati come antimicotici, ma non presentano attivit\u00e0 antibatterica. Le due molecole sono fortemente simili dal punto di vista strutturale. L'amfotericina B presenta un doppio legame in pi\u00f9, tra il carbonio 28 e 29, rispetto alla nistatina che ha un ossidrile collocato in posizione differente rispetto all'amfotericina. Entrambi i composti presentano una posizione glicosilata con l'amminozucchero D-micosammina ed entrambe presentano una funzione carbonilica derivante dall'ossidazione di un gruppo metilico del metilmalonil-CoA.\nUsi.\nAmfotericina e nistatina vengono usati come antimicotici. La prima \u00e8 un farmaco che ha buona attivit\u00e0 nei cinfronti di micosi sistemiche e profonde e sommimistrata per via endovenosa, mentre la seconda, a causa dei suoi pesanti effetti tossici, viene usata solo topicamente per micosi superficiali.\nMeccanismo d'azione.\nI doppi legami coniugati presenti solo su un lato della molecola conferiscono a questa parte dell'anello una spiccata lipofilia, mentre la parte opposta del macrociclo presenta numerosi gruppi ossidrilici che conferiscono a tale sezione della molecola una spiccata caratteristica idrofila.\nLa parte dell'anello lipofilo, ha alta affinit\u00e0 per l'ergosterolo, lo sterolo fondamentale nelle membrane fungine, e pi\u00f9 bassa affinit\u00e0 per il colesterolo, il principale sterolo nelle cellule umane. Questi farmaci perci\u00f2 sono selettivi, non totalmente ma solo parzialmente, sulle cellule fungine e riescono ad uccidere il micete. Due macrolodi si legano a due diverse molecole di ergosterolo contigue attraverso la sezione lipofila, mentre le parti idrofile si appaiano formando un canale che permette il flusso di K e di altre piccole molecole dalla cellula fungina, conducendola a morte."}
{"id": "1111745", "revid": "287204", "url": "https://it.wikipedia.org/wiki?curid=1111745", "title": "Cona (disambigua)", "text": ""}
{"id": "1111770", "revid": "52076", "url": "https://it.wikipedia.org/wiki?curid=1111770", "title": "Asarhaddon", "text": ""}
{"id": "1111772", "revid": "119441972", "url": "https://it.wikipedia.org/wiki?curid=1111772", "title": "Scatole cinesi (finanza)", "text": "Con il termine scatole cinesi si indica quell'artificio matematico usato in ambito finanziario con cui si pu\u00f2 giungere a controllare pi\u00f9 societ\u00e0 investendo parti del capitale posseduto all'origine, generalmente inferiori al valore reale delle societ\u00e0 che vengono acquistate.\nTermine.\nLa \"scatola cinese\" vera e propria \u00e8 la societ\u00e0 controllante, detta holding, al cui interno vengono annidate le altre societ\u00e0 controllate. Il termine finanziario deriva dalla locuzione \"scatole cinesi\", con la quale si indica una collezione di scatole di grandezza crescente, che possono essere inserite l'una nell'altra in sequenza.\nUn altro esempio pratico pu\u00f2 essere quello rappresentato dalle matrioske.\nMeccanismo e funzionamento.\nPer spiegarne il funzionamento, questo viene semplificato portando l'esempio delle tre societ\u00e0 \"A\", \"B\" e \"C\", ipoteticamente controllate da un soggetto generico che, in principio, possiede esclusivamente una quota di maggioranza, ad esempio il 52%, della societ\u00e0 \"A\".\nIl soggetto generico, pur non possedendo la totalit\u00e0 della azioni di \"A\" (il 100%), ha il potere decisionale in seno alla societ\u00e0 \"A\" per ordinare a quest'ultima di acquistare un esemplificativo 51% della societ\u00e0 B.\nA questo punto, il 52% della \"A\" \u00e8 di propriet\u00e0 esclusiva del soggetto generico, ma non il 51% di \"B\", che bens\u00ec \u00e8 di propriet\u00e0 esclusiva dell'intera societ\u00e0 \"A\". Ma il soggetto generico, con la quota di maggioranza in \"A\", pu\u00f2 reputarsi proprietario di \"B\".\nLa societ\u00e0 \"A\" (manovrata dal soggetto generico) pu\u00f2 quindi ordinare a \"B\" di acquistare una quota di maggioranza di un'altra ipotetica societ\u00e0 \"C\" per riuscire a controllare anche quest'ultima. Con questo sistema, il soggetto generico pu\u00f2 quindi arrivare a controllare un numero teoricamente infinito di societ\u00e0, grazie alle quali pu\u00f2 assicurarsi un forte potere economico, e la capacit\u00e0 potenziale di influenzare enormemente l'ambito finanziario di uno o pi\u00f9 Stati.\nIl soggetto generico gode quindi di un possesso effettivo di tutte e tre le societ\u00e0 \"A\", \"B\" e \"C\", ma in realt\u00e0 gode di un possesso reale molto minore nei confronti delle societ\u00e0 controllate in successione: la percentuale delle azioni realmente posseduta da questo soggetto non equivale quindi alla quota di maggioranza di ogni societ\u00e0. Eccone la dimostrazione matematica:\nSe il soggetto possiede il 52% della societ\u00e0 \"A\", la quale a sua volta possiede il 51% della \"B\" che a sua volta possiede il 51% di \"C\", il soggetto possiede solo il 13,53% di quest'ultima. In pratica, il soggetto generico riesce a controllare \"C\" pur non possedendone una quota maggioritaria.\nIl mondo finanziario tuttavia riporta esempi per i quali alcune aziende vengono controllate acquistandone anche quote inferiori rispetto a quelle di maggioranza, come avvenuto per il caso Telecom-Pirelli.\nGli effetti sul sistema economico di queste pratiche possono essere in alcuni casi molto negativi, poich\u00e9 attraverso questi meccanismi si ha il rischio di una rilevante perdita di efficienza imprenditoriale: chi controlla l'azienda gode dei benefici del controllo (stipendi, assunzioni, accordi politici, visibilit\u00e0 mediatica, dismissioni di asset a societ\u00e0 di comodo...) a scapito dell'azionariato diffuso, ma non partecipa in egual misura in caso di perdita, poich\u00e9 la responsabilit\u00e0 finanziaria \u00e8 limitata alla quota posseduta che pu\u00f2 essere anche dell'1 o 2%, come \u00e8 avvenuto in Telecom Italia dal 1999 al 2006\nIn altri casi, come per esempio l'uso di prestanome per intestare societ\u00e0 finanziarie che in realt\u00e0 appartengono ad un unico soggetto \u00e8 utilizzato per eludere le tasse o per far perdere le tracce di operazioni illecite effettuate con capitali di dubbia provenienza, ad esempio mafiosa.\nLe scatole cinesi e la legge italiana.\nLa cosiddetta Legge Draghi (d.l. 24 febbraio 1998 n. 58 - legge dal luglio 1998), dal nome del suo ideatore Mario Draghi, attualmente non vieta il sistema delle scatole cinesi. La legge prevedeva anche dodici articoli sotto il titolo di \"Tutela delle minoranze\", ma in fase di approvazione ne sono stati abrogati quattro di questi.\nIl caso Telecom-Pirelli.\nLa vicenda pi\u00f9 eclatante per rilevanza e per l'attenzione dedicatagli dai media \u00e8 quella relativa al caso Telecom, che vede protagonista l'imprenditore italiano Marco Tronchetti Provera.\nTronchetti Provera, tramite il Gruppo Partecipazioni Industriali, possiede il 52% della Camfin. La Camfin, a sua volta, possiede il 25,5% delle azioni di Pirelli. Con un patto di sindacato con scadenza 2010, Tronchetti ha \"federato\" il 25,5% di Camfin con le azioni di altre aziende che non sono di sua propriet\u00e0, arrivando al 46,2%. La catena portava la GPI a controllare Telecom con un 2% effettivo delle azioni Telecom."}
{"id": "1111774", "revid": "2250", "url": "https://it.wikipedia.org/wiki?curid=1111774", "title": "Di qua dal paradiso", "text": ""}
{"id": "1111779", "revid": "599013", "url": "https://it.wikipedia.org/wiki?curid=1111779", "title": "High Intensity Training", "text": "LHigh Intensity Training (HIT) o Heavy Duty (HD), tradotto letteralmente come \"Esercizio ad alta intensit\u00e0\" o \"Duro compito\", \u00e8 un tipo di allenamento coi pesi (\"resistance training\") applicato nell'attivit\u00e0 di bodybuilding. Tale metodo venne concepito da Arthur Jones, il fondatore dei macchinari con sovraccarichi \"Nautilus\", nei primi anni settanta. Pi\u00f9 precisamente l\"Heavy Duty\" rappresenta la variante del HIT rielaborata dall'ex-campione di bodybuilding Mike Mentzer circa un decennio dopo l'effettiva nascita di questo stile. Spesso Mentzer viene impropriamente considerato l'ideatore del metodo, ma fu in realt\u00e0 Jones a elaborarne i precetti svariati anni prima. Basandosi sugli stessi principi, l'HIT e l\"Heavy Duty\" vengono generalmente considerati lo stesso tipo di allenamento. Il metodo si concentra sull'esecuzione di ripetizioni al raggiungimento del \"cedimento muscolare concentrico\" (la massima fatica), una bassa frequenza, e un basso volume.\nStoria.\nL\"High Intensity Training\" (HIT) \u00e8 un metodo basato sul concetto di allenamento ad alta intensit\u00e0, a basso volume, spesso in monoserie (cio\u00e8 una serie per esercizio) e a bassa frequenza, che venne popolarizzato dall'americano Arthur Jones (il fondatore dei macchinari \"Nautilus\"), e in seguito dal campione di bodybuilding Mike Mentzer che ne cre\u00f2 una sua variante rivisitata, l\"Heavy Duty\" (HD), basata per\u00f2 essenzialmente sugli stessi principi. L'HIT venne originariamente concepito da Arthur Jones negli anni settanta come alternativa al dominio delle routine ad alto volume diffuse da diversi decenni da Joe Weider (\"Volume training\") e promossi da campioni dell'epoca come Arnold Schwarzenegger, che prevedevano allenamenti molto frequenti, anche per due volte al giorno, e davano scarsi risultati agli atleti che non assumevano farmaci. Jones fu il primo a promuovere l'idea che la monoserie bastasse per stimolare la crescita muscolare. Egli test\u00f2 i suoi metodi al fine di convincere l'industria del body building, ma anche per promuovere i suoi macchinari \"Nautilus\". Mike Mentzer, uno dei pi\u00f9 importanti allievi di Jones, applic\u00f2 i principi del HIT nei suoi allenamenti e vinse il titolo di IFBB Mr. Universe. Reso popolare il metodo negli anni ottanta, i centri \"Nautilus\" sorsero in tutti gli Stati Uniti. Mentzer, assieme a famosi coach come Ellington Darden e Matt Brzycki, e altri seguaci allenati da Jones, riproposero ci\u00f2 che avevano imparato e contribuirono a migliorarne il sistema, che al tempo era fortemente basato sulle tecniche del \"Pre-esaurimento in Super set\" e le \"Ripetizioni negative\". Nonostante fosse stato diffuso negli anni ottanta, l'HIT non sub\u00ec una larga diffusione fino a quando alcuni bodybuilder professionisti non lo applicarono nelle loro routine. La popolarit\u00e0 delle monoserie increment\u00f2 vertiginosamente nel mondo del bodybuilding quando Dorian Yates, un culturista professionista inglese, applic\u00f2 le teorie di Mentzer nei suoi allenamenti dominando nelle competizioni nei primi anni novanta, e vincendo 6 titoli Mr. Olympia consecutivi. Quando l'HIT, l\"Heavy Duty\" e l'allenamento monoserie divennero popolari negli anni novanta, Mentzer sostenne che la crescente accettazione verso gli allenamenti ad alta intensit\u00e0 e basso volume confermavano quello che egli aveva da sempre raccomandato per anni, e pubblic\u00f2 alcune bibliografie aggiornate sul suo metodo. Grazie a questa definitiva affermazione all'interno del mondo culturistico, le scuole o le metodologie di bodybuilding si divisero essenzialmente nelle due grandi categorie del \"High Intensity Training\" o \"Heavy Duty\", in cui venivano svolte una o poche serie per esercizio ad alta intensit\u00e0, e del \"Volume training\" o \"High Volume Training\" (HVT), che prevedeva molte serie e pi\u00f9 esercizi. I promotori di entrambi questi metodi sostengono che ci siano degli studi scientifici che dimostrano come il loro approccio risulti superiore, mentre il parere di altri esperti pi\u00f9 obiettivi promuove la periodica variazione dell'approccio di allenamento, ad esempio con la possibilit\u00e0 di svolgere un periodo di HIT training, seguito da un ciclo di \"Volume training\", al fine di evitare l'adattamento muscolare.\nCaratteristiche.\nI principi fondamentali dell\"High Intensity Training\" si basano su intensit\u00e0 molto elevate e volumi e frequenza molto bassi. Gli esercizi sono eseguiti ad un elevato livello di sforzo, o intensit\u00e0, ritenuta adeguata per poter stimolare l'organismo a produrre un aumento della forza e dell'ipertrofia muscolare. I sostenitori del HIT ritengono che questo metodo sia superiore per lo sviluppo della forza e ipertrofia rispetto alla maggior parte degli altri metodi che, per esempio, potrebbero prevedere l'utilizzo di carichi superiori e un maggiore volume e frequenza. L'HIT si contrappone al cosiddetto \"Volume training\" (praticamente un allenamento in cui viene enfatizzato il parametro \"volume\"), cio\u00e8 la classica impostazione di allenamento che prevede l'applicazione delle serie multiple, in cui potrebbe non essere previsto il \"cedimento muscolare\". Il \"Volume training\" \u00e8 ancora oggi la pi\u00f9 comune forma di esercizio con i pesi utilizzata nelle palestre e nei centri fitness.\nEsiste una relazione inversa tra il livello di intensit\u00e0 e il volume, quest'ultimo strettamente correlato con la durata della sessione. Come risultato, gli allenamenti che prevedono un'alta intensit\u00e0 sono generalmente brevi. Dopo un allenamento ad alta intensit\u00e0, come per ogni allenamento, il corpo necessita di tempo per recuperare, e quindi per poter avviare il processo di supercompensazione. L'HIT si distinse originariamente dagli altri metodi per il fatto di enfatizzare pi\u00f9 di tutti questo principio, confermato largamente anche a livello scientifico. Tale filosofia si contrapponeva fortemente agli allenamenti ad alta frequenza in voga all'epoca, in cui le sessioni venivano svolte per 5 o 6 giorni a settimana, e spesso 2 volte al giorno. Specialmente in condizioni naturali, tale metodologia si rivelava controproducente per sviluppare dei miglioramenti e adattamenti muscolari, ma inizi\u00f2 ad essere avvalorata in parte grazie alla diffusione del HIT negli anni ottanta.\nSolitamente nel HIT vengono eseguiti una serie per esercizio e tre esercizi per gruppo muscolare. Come molte altre scuole di body building, l'intensit\u00e0 in questo contesto non viene interpretata allo stesso modo del metodo scientifico, quindi non fa riferimento alla percentuale di carico sull'alzata massimale misurabile con i parametro 1-\"Repetition maximum\" o la sua percentuale (% 1RM). Essa viene piuttosto intesa come il punto in cui viene raggiunto, e possibilmente superato, il \"cedimento muscolare concentrico\". Ogni serie dovrebbe essere eseguita fino al \"cedimento muscolare\", e in molti casi questa soglia dovrebbe essere superata mediante l'applicazione di tecniche speciali come le \"ripetizioni forzate\", le \"ripetizioni negative\", e le \"ripetizioni parziali\". Per quanto riguarda le tecniche speciali ad alta intensit\u00e0, una delle pi\u00f9 rappresentative tecniche supportate dal HIT era il \"pre-esaurimento in super set\", un metodo che venne originariamente introdotto nell'esercizio coi pesi nel 1968 da Robert Kennedy nella rivista Iron Man. In realt\u00e0 fu per\u00f2 Arthur Jones a renderlo popolare. Egli era talmente ossessionato dall'idea di trovare i modi pi\u00f9 intensi per applicare questa tecnica, che lanci\u00f2 una linea delle prime macchine \"Nautilus\" che combinavano due esercizi in uno per ridurre al minimo i tempi di recupero tra le serie e per rispettare il principio del pre-esaurimento. Uno dei principi cardine del HIT \u00e8 quello di impostare il minor numero possibile di serie. La teoria dell\"Heavy Duty\" sostiene che se vengono eseguite pi\u00f9 serie per un esercizio, ogni serie non pu\u00f2 essere eseguita alla massima intensit\u00e0. Effettuando invece una sola serie ad esercizio c'\u00e8 una maggiore possibilit\u00e0 di allenarsi alla massima intensit\u00e0 possibile. Reinterpretando il concetto di intensit\u00e0 come parametro legato alla massima fatica, effettivamente l'HIT non prevede per definizione carichi ad alta intensit\u00e0, in quanto si manterrebbero facilmente al pari o al di sotto del 70% di 1-RM. Nel HIT il parametro volume viene altamente moderato per minimizzare il tempo speso in palestra. Una sessione di allenamento che supera la durata di 45 minuti tende a causare una progressiva elevazione dei livelli di cortisolo rispetto ad un allenamento della durata inferiore. Visto che il cortisolo \u00e8 l'ormone che per ruolo ha un'azione catabolica sul muscolo scheletrico, e inibisce l'abilit\u00e0 del testosterone di legarsi ai suoi recettori (cortisolo e testosterone sono antagonisti), limitarne il pi\u00f9 possibile la secrezione \u00e8 una strategia consigliata. La durata media di una sessione HIT potrebbe durare anche 20-30 minuti, ma la durata massima dell'allenamento non dovrebbe superare un'ora. A causa del basso volume degli allenamenti HIT, viene reso possibile all'atleta di allenarsi in modalit\u00e0 \"Total body\" (un allenamento che coinvolge tutti i gruppi muscolari corporei), oppure una \"Split routine\" (allenamento in cui diversi gruppi muscolari vengono allenati in diverse giornate) da due giornate, dipende se l'atleta preferisce ogni gruppo muscolare per due o tre volte a settimana. L'HIT enfatizza inoltre lo stimolo dei gruppi muscolari o muscoli grandi (petto, dorso, cosce), senza dare particolare importanza alla sollecitazione dei gruppi muscolari piccoli, in quanto verrebbero gi\u00e0 abbastanza coinvolti negli esercizi base (multiarticolari) dedicati ai precedenti.\nL'HIT impone uno \"Speed of movement\" (la velocit\u00e0 delle ripetizioni) particolarmente lento e controllato, e quindi si contrappone ai movimenti rapidi ed esplosivi tipici delle modalit\u00e0 per sviluppare la forza massimale e la potenza muscolare in cui vengono utilizzati carichi ad alta intensit\u00e0 (in questo caso intensit\u00e0 intesa come percentuale di carico riconoscibile tra l'85 e il 100% 1-RM). I sostenitori dell'allenamento esplosivo ritengono che, al fine di sviluppare una maggiore forza di contrazione durante le competizioni sportive ad alta velocit\u00e0, tale modalit\u00e0 sia necessaria. I fautori del HIT sostengono invece che l'uso di carichi pesanti pu\u00f2 essere svolto anche ad una velocit\u00e0 pi\u00f9 lenta, stimolando le fibre a contrazione rapida (tipo II). Secondo la loro filosofia i movimenti rapidi ed esplosivi sarebbero pericolosi a causa del sovraccarico articolare, e inefficaci, a causa del fatto che tali movimenti non riescono a stimolare efficientemente la crescita muscolare. L'HIT supporta in concetto \"double progressive\", cio\u00e8 un progressivo incremento del carico e delle ripetizioni. Ad ogni seduta sarebbe utile tentare di aumentare il carico o le ripetizioni rispetto all'allenamento precedente. Stimolando i muscoli in questa modo si costringono ad adattarsi alle esigenze imposte dall'aumento di questi parametri.\nNonostante i classici programmi HIT prevedano le monoserie, una frequenza di al massimo 2-3 giorni settimana, e protocolli \"Total body\", esistono in realt\u00e0 molte variabili che possono essere applicate a tale metodologia, come un maggior numero di serie e di esercizi, allenamenti in \"Split routine\", e diversi volumi e frequenze di allenamento. Il filo conduttore \u00e8 l'accento su un elevato livello di sforzo imponendo il raggiungimento o il superamento del \"cedimento muscolare concentrico\", un numero di serie per esercizio e per gruppo muscolare molto contenuto, un allenamento breve e poco frequente (cio\u00e8 non quotidiano, al massimo di 3 giorni a settimana), e la velocit\u00e0 di movimento, mediamente molto pi\u00f9 lenta rispetto alle tradizionali routine di bodybuilding. Tutt'oggi l'HIT continua ad avere un seguito nell'ambiente dell'esercizio con i pesi, assumendosi il merito di aver importato dei nuovi e validi principi di allenamento rispetto alle precedenti teorie, spesso elaborate su basi empiriche, istintive e prive di fondamento scientifico, e altrettanto spesso rivelatesi inefficaci e controproducenti, soprattutto per gli atleti \"natural\" o geneticamente poco dotati. Ad ogni modo, molti dei fondamenti del HIT sono stati a loro volta concepiti su base empirica e istintiva, e sono stati spesso smentiti o messi in discussione a livello scientifico, e criticati da molti professionisti. L'HIT \u00e8 stato giudicato da alcuni come un credo o una filosofia, a tal punto che molti dei suoi sostenitori tendano a supportarlo anche in presenza di alcune evidenze scientifiche contrastanti o alcune contraddizioni. Molte delle autorit\u00e0 e dei coach nell'ambito dell'esercizio di resistenza riconoscono che l'HIT possa effettivamente essere efficace sul breve termine, ma come tutti i metodi di allenamento, necessiti di essere applicato durante dei periodi di tempo limitati, a favore di una costante variazione dei parametri, degli esercizi, delle tecniche e in generale degli stili di allenamento.\nCritiche.\nMolti culturisti si dimostrarono scettici sull'efficacia del HIT, e la modalit\u00e0 a serie multiple (\"Volume training\") \u00e8 rimasta il metodo predominante fino ad oggi. Uno dei motivi per cui le serie multiple erano molto popolari, era il fatto che i bodybuilder professionisti le applicavano ai loro allenamenti, credendo che i risultati ottenuti sulla massa muscolare fossero frutto dei volumi estremamente elevati. Una delle ragioni di questo scetticismo sul HIT tra i body builder fu il fatto che Jones non solo supportava le monoserie, ma promuoveva l'utilizzo dei suoi macchinari \"Nautilus\", che erano stati progettati appositamente per la modalit\u00e0 monoserie. Di conseguenza, l'allenamento monoserie venne considerato da alcuni un metodo di allenamento supportato appositamente per promuovere la vendita dei suoi prodotti. Secondo i rispettivi pareri di tre importanti personalit\u00e0 scientifiche nel campo dell'esercizio coi pesi, William J. Kraemer, Frederick C. Hatfield e Bryan Haycock:\nAnche se principi come le monoserie e l'uso dei macchinari \"Nautilus\" erano state promosse da Jones e Mentzer, non sempre e non necessariamente tali strategie erano state giudicate essenziali da successivi sostenitori del HIT per poter svolgere un allenamento. Successive reinterpretazioni stabilirono, ad esempio, che potevano essere eseguite anche tre serie per esercizio, ma ci\u00f2 si discostava dall'HIT come era stato concepito. Anche Mentzer, come Jones, suggeriva possibilmente l'uso dei macchinari piuttosto che dei manubri.\nNon ci sarebbero ricerche dirette che supportano l'efficacia o la superiorit\u00e0 del HIT o dell\"Heavy Duty\". Alcuni atleti hanno ottenuto rapidi e considerevoli incrementi della forza e massa muscolare, ma per molti i progressi hanno trovato uno stallo rapido. Il problema potrebbe stare nel fatto che il volume \u00e8 una variabile acuta che non viene manipolata e variata in questo stile di allenamento. Un programma HIT applicato tutto l'anno non prevederebbe dei cicli ad intensit\u00e0 (% 1-RM) e volumi maggiori, compromettendo il massimo sviluppo degli adattamenti muscolari. Secondo esperti di fama internazionale nel campo dell'esercizio con i pesi quali Charles Poliquin, James Stoppani e Brad Schoenfeld, eseguire un programma HIT funziona se viene mantenuto per un ciclo della durata di 4 o 6 settimane. In questo caso vengono ottenuti dei risultati sul breve termine, ma, come gli altri metodi, esso pu\u00f2 essere mantenuto per tempi brevi, cio\u00e8 fino a quando non si raggiunge l'adattamento. La scienza del body building ha ampiamente constatato la necessit\u00e0 di rispettare il principio della \"periodizzazione\". Come in tutti i programmi o gli stili di allenamento, l'adattamento si raggiunge in tempi abbastanza rapidi, pertanto sarebbe necessario cambiare routine periodicamente. Dopo aver terminato un ciclo HIT, autori come Jim Stoppani suggeriscono che si dovrebbe passare ad un \"High Volume Training\", cio\u00e8 ad una modalit\u00e0 in cui il parametro del volume viene parecchio aumentato.\nHIT o Heavy Duty.\nNella maggior parte dei casi sembra che i termini \"High Intensity Training\" (HIT) e \"Heavy Duty\" (HD) tendano ad identificare lo stesso tipo di allenamento. Molte bibliografie ed esperti del settore parlano di questa scuola di bodybuilding facendo riferimento ad una definita modalit\u00e0 di allenamento, riconoscendo Arthur Jones come il fondatore e Mike Mentzer come il maggiore rappresentante e promotore all'interno del mondo culturistico. Le due definizioni risulterebbero praticamente sinonimi, e nella maggior parte dei casi vengono usate in maniera intercambiabile. Ad ogni modo il titolo \"High Intensity Training\" sembra essere stato il nome d'origine dato da Arthur Jones, quando lo elabor\u00f2 e lo diffuse negli anni settanta, mentre \"Heavy Duty\" sarebbe stato il titolo attribuitogli successivamente da Mike Mentzer che lo rese proprio, in cui lo ridefin\u00ec, reinterpretandolo apportando alcune leggere modifiche. Effettivamente, il sito ufficiale del metodo \"Heavy Duty\" \u00e8 stato intitolato mikementzer.com, ed il nome \"Heavy Duty\" risulta come marchio registrato, chiaramente legato all'ex-culturista statunitense. Alcuni autori come l'ex culturista statunitense Dave Draper sostengono che HIT e Heavy Duty sarebbero due stili diversi. Secondo la sua definizione, l\"Heavy Duty\" sarebbe un allenamento molto infrequente (anche una volta ogni 10 giorni) con poche serie e basse ripetizioni in cui viene raggiunto il cedimento muscolare in maniera estrema. Mentre l'HIT sarebbe una variante del HD praticata per due o 3 volte a settimana che impone all'atleta di raggiungere il cedimento totale in un range di ripetizioni pi\u00f9 ampio. Tuttavia non sembra che la sua definizione possa essere confermata da altri autori, che al contrario adoperano entrambe le terminologie per definire un unico stile di allenamento, seppur con delle variabili. Una conferma potrebbe essere il titolo del libro di Mentzer \"High-Intensity Training the Mike Mentzer Way\" (2002). Secondo il celebre dott. Frederick C. Hatfield, PhD in Scienze dello Sport, ex-campione di powerlifting e autorit\u00e0 nella scienza dell'esercizio coi pesi, l\"Heavy Duty\" sarebbe una reinterpretazione del HIT ideata da Mentzer in cui sono state apportate alcune modifiche e sono stati smentiti alcuni principi di Jones, anche se i due stili non sarebbero in realt\u00e0 cos\u00ec diversi. In realt\u00e0 parte delle affermazioni di Draper potrebbero essere valide, in quanto Mentzer introdusse nuovi concetti nel metodo HIT come una frequenza di allenamento in certi casi pi\u00f9 rarefatta rispetto alla versione di Jones. Certo \u00e8 che il nome \"Heavy Duty\" rimane strettamente relazionato a Mike Mentzer, sebbene il suo metodo possa essere nominato alternativamente e generalmente anche come \"High Intensity Training\".\nIntensit\u00e0.\nL'HIT \u00e8 molto focalizzato sul parametro intensit\u00e0, che \u00e8 stato definito da Mike Mentzer come \"la percentuale di momentanea forza muscolare esercitata\". Tuttavia la definizione dell'intensit\u00e0 come viene concepita nel metodo HIT, come in altre scuole di bodybuilding, non corrisponde a quella utilizzata in ambito scientifico.\nLa reale definizione di intensit\u00e0 viene intesa come la percentuale di lavoro svolto rispetto alle capacit\u00e0 massimali su una ripetizione (% 1RM). Questa definizione potrebbe essere considerata come sinonimo di \"percentuale di carico\", in quanto viene ricavata dal calcolo in percentuale sulla riduzione dello specifico carico che permette una ripetizione massima (1 RM, 1 \"Repetition maximum\"). Nel body building il parametro intensit\u00e0 viene spesso reinterpretato al di fuori del contesto scientifico, indicando piuttosto la difficolt\u00e0, la fatica o lo sforzo necessari per poter completare una serie, indipendentemente dal carico utilizzato. In questo caso la serie raggiunge la massima intensit\u00e0 quando viene raggiunto o superato il cedimento muscolare e il massimo livello di fatica, e non tanto quando si sollevano carichi molto elevati. Secondo Mentzer \u00e8 necessario applicare sempre il principio del cedimento muscolare in modo da assicurare all'atleta un sufficiente stimolo sullo sviluppo degli adattamenti muscolari. \"Portare una serie al punto in cui si \u00e8 costretti ad utilizzare il 100% della capacit\u00e0 momentanea \u00e8 il fattore pi\u00f9 importante per incrementare il volume e la forza\".\nPer questi motivi, pur essendo un metodo che prende il nome di \"Allenamento ad alta intensit\u00e0\", paradossalmente l'HIT prevede l'utilizzo di carichi ad intensit\u00e0 moderate o basse, se ci si mantiene in linea con la definizione scientifica di tale parametro. Infatti nel metodo HIT solitamente le ripetizioni previste ammontano a 8-10, che equivalgono ad un'intensit\u00e0 relativa a circa il 75-80% di 1 \"Repetition Maximum\" (1-RM), le quali rienterebbero nella definizione di \"moderata intensit\u00e0\". Tuttavia, secondo i principi di Mentzer, la velocit\u00e0 di movimento \u00e8 particolarmente rallentata, impostando 4 secondi nella fase eccentrica, 4 nella fase concentrica, e spesso 2 secondi nella sosta isometrica in fase di contrazione. Ci\u00f2 significherebbe 10 secondi a ripetizione, che per una media di 10 ripetizioni a serie ammonterebbe a 100 secondi di durata della serie (\"Time Under Tension\"). Tale velocit\u00e0 di movimento impone un drastico abbassamento dei carichi, che non corrisponderebbero pi\u00f9 agli stessi utilizzati in una serie da 10 ripetizioni con un andamento normale (75% 1-RM). Per tanto l'intensit\u00e0 relativa al carico utilizzato in una serie di tale durata sarebbe per definizione bassa, quindi notevolmente inferiore al 70-75% di 1-RM. Un \"Time Under Tension\" di tale entit\u00e0 corrisponderebbe ad un allenamento di \"endurance muscolare\" tipicamente impostato a bassa intensit\u00e0. Altrimenti potrebbero essere previste delle normali \"ripetizioni eccentriche\" in cui la fase negativa dura 3-4 secondi.\nVolume.\nEnfatizzando il concetto di intensit\u00e0 inteso come applicazione della massima fatica, il metodo HIT deve moderare il volume, in quanto per un'adeguata impostazione dell'allenamento i due parametri dovrebbero essere inversamente proporzionali. Comunemente il parametro volume \u00e8 inteso come il rapporto tra carico sollevato, numero di ripetizioni, e numero di serie. Molto pi\u00f9 spesso questo viene semplificato segnalando il solo numero di serie per esercizio, o per gruppo muscolare, o per allenamento. Il numero di serie nel metodo HIT viene particolarmente ridotto, sia a causa del numero di serie per esercizio ridotte al minimo (monoserie), sia per la scelta di eseguire solo tre esercizi per gruppo muscolare. Se si svolgesse una \"Split routine\" da tre gruppi muscolari, ci\u00f2 potrebbe significare un totale di 9 serie ad allenamento.\nSecondo Arthur Jones e Mike Mentzer, una serie a cedimento per esercizio \u00e8 sufficiente ad innescare una risposta adattativa, e l'eventuale esercizio aggiuntivo \u00e8 semplicemente fatica sprecata rivelandosi facilmente controproducente, in quanto aumenterebbe il rischio di sovrallenamento.\nFrequenza.\nIn contrasto con le pi\u00f9 comuni teorie dell'epoca, che suggerivano allenamenti ad alta frequenza da cinque a sei giorni a settimana, anche per due volte al giorno, Mentzer sosteneva che i bodybuilder avrebbero dovuto allenarsi non pi\u00f9 di 3 volte per settimana, e ogni gruppo muscolare sollecitato una volta a settimana. In seguito egli ritratt\u00f2 queste affermazioni, dichiarando che anche questa frequenza poteva portare facilmente al sovrallenamento per la maggior parte delle persone, e sostenne che fosse necessaria una frequenza che prevedesse un allenamento separato da diversi giorni di recupero. Per i soggetti particolarmente inclini a sovrallenamento, veniva suggerito un allenamento ogni 5-7 giorni, e in alcuni casi limitati anche meno frequentemente.\nSecondo i dettami di Mentzer, dare delle linee guida fisse sulla frequenza di allenamento era un errore data la grande variabilit\u00e0 tra gli individui.\nTime Under Tension e Speed of movement.\nMentzer sosteneva che le ripetizioni debbano essere eseguite lentamente e deliberatamente controllando costantemente il peso per massimizzare la tensione muscolare. Anche se l'HIT pu\u00f2 prevedere uno \"Speed of movement\" (parametro che misura la durata totale di una serie) relativamente vario, esso impone l'applicazione delle \"Ripetizioni eccentriche\", cio\u00e8 le ripetizioni in cui la fase eccentrica o negativa viene enfatizzata o rallentata. Il metodo di Mentzer prevede una durata di circa 4 secondi nella fase positiva (sollevamento) e 4 secondi nella negativa (abbassamento) del movimento nella maggior parte degli esercizi, con una pausa di 2 secondi in posizione di massima contrazione (sosta isometrica). Mike dichiar\u00f2 che l'allenamento in forma di \"Super slow\", con movimenti pi\u00f9 lenti rispetto a quelli da lui raccomandati, potrebbero bloccare i progressi del bodybuilder a causa di un affaticamento pi\u00f9 rapido. Si nota ad ogni modo che lo \"Speed of movement\" appaia particolarmente rallentato rispetto alle velocit\u00e0 tradizionali, in cui solitamente \u00e8 soprattutto la fase eccentrica ad essere enfatizzata, e le ripetizioni potrebbero durare 3-4 secondi. La velocit\u00e0 suggerita da Mentzer imporrebbe 10 secondi di durata per una ripetizione. Considerando che le ripetizioni a serie sono circa 8-10, il \"Time Under Tension\" o TUT si aggirerebbe attorno ai 60-100 secondi. Un TUT di tale durata \u00e8 tipico degli allenamenti di endurance muscolare, e per essere compiuti impongono l'utilizzo di carichi a bassa intensit\u00e0 (al massimo 65% 1RM e inferiori). Supponendo invece che lo \"Speed of movement\" abbia una durata di 1 secondo nella fase concentrica e 4 secondi in quella eccentrica, per 10 ripetizioni ci\u00f2 significherebbe un TUT di 40 secondi, pi\u00f9 vicino ai tempi di durata della serie tradizionali.\nL'importanza della genetica.\nNei suoi scritti, Mentzer sottolineava spesso quanto la genetica potesse incidere sul guadagno dei risultati ottenuti. Egli sosteneva che non tutti potessero raggiungere lo stesso livello di sviluppo muscolare, e che fossero pochi i soggetti con una predisposizione genetica tale da poter partecipare alle competizioni di bodybuilding di alto livello. Questo tema venne da lui largamente trattato in alcune delle sue bibliografie, ed effettivamente queste considerazioni sono state ampiamente confermate da vari studi scientifici, i quali hanno rilevato che vari geni hanno un ruolo molto importante nel promuovere questi risultati. Ad esempio, una review di Stewart e Rittweger (2006) fornisce dei dati importanti riguardo a dei regolatori molecolari e alle influenze genetiche, suggerendo che la predisposizione genetica riesce ad incidere per l'80-90% sui risultati ottenuti sulla forza e sull'ipertrofia muscolare.\nUn'ulteriore prova scientifica \u00e8 dimostrata dalla ricerca di Van Etten et al. (1994). Gli studiosi paragonarono i risultati di un allenamento di resistenza su due gruppi di soggetti, rispettivamente di costituzione naturalmente pi\u00f9 dotata di massa muscolare, oppure pi\u00f9 esile e pi\u00f9 carente di massa muscolare. Tali costituzioni, sebbene nello studio non fosse stato menzionato, potevano trovare una correlazione con i modelli costituzionali o biotipologici di W. H. Sheldon, comunemente noti come somatotipi. La costituzione muscolare corrisponde al mesomorfo, mentre la costituzione esile corrisponde all'ectomorfo. L'\u00e9quipe di ricercatori riport\u00f2 incrementi significativi della massa magra da parte della costituzione mesomorfa (tipo muscolare) dopo 12 settimane di esercizio di resistenza (esercizio con sovraccarichi), mentre la costituzione ectomorfa (esile) non ottenne significativi guadagni di massa magra seguendo un analogo programma di allenamento. Pertanto, sembra che i soggetti per costituzione e per natura magri e muscolosi, possano ottenere guadagni di forza e ipetrofia in misura molto maggiore rispetto agli individui naturalmente magri e poco dotati di massa muscolare in partenza. Quindi, come spesso viene sottolineato, la genetica appare come un fattore chiave nel successo nel bodybuilding. Ad ogni modo, tutti possono migliorare la loro condizione di partenza con un allenamento adeguato, e secondo i sostenitori del HIT, questo metodo risulterebbe efficace per massimizzare i risultati.\nSintesi.\nIl principi del HIT in sintesi si concentrano su:\nRisultati scientifici e controversie.\nIntensit\u00e0 e cedimento muscolare.\nDal momento che il parametro \"intensit\u00e0\" secondo molte scuole di bodybuilding, incluso l'HIT, non fa riferimento alla \"percentuale di carico\" (% 1-RM), i suoi sostenitori non citano ricerche scientifiche che analizzano strettamente la questione intensit\u00e0, in quanto in tale contesto viene appunto intesa nel suo reale significato scientifico. Per analizzare l'intensit\u00e0 intesa come concetto di massima fatica, \u00e8 necessario esaminare le ricerche sul \"cedimento muscolare\", pi\u00f9 strettamente legato a questa forma reinterpretata del parametro.\nI sostenitori del HIT citano a loro favore diverse ricerche che mostrano come il cedimento muscolare si riveli una strategia pi\u00f9 efficace rispetto al mancato raggiungimento di tale soglia. Una importante review di Willardson (2007) sugger\u00ec che allenarsi al cedimento pu\u00f2 portare ad un maggior stimolo delle unit\u00e0 motorie rapide, e ha la capacit\u00e0 di produrre i maggiori incrementi di forza e potenza. Quindi allenarsi al cedimento viene teoricamente giudicato pi\u00f9 vantaggioso per il fatto che ci\u00f2 garantirebbe il reclutamento di pi\u00f9 unit\u00e0 motorie e fibre muscolari possibili. Rooney et al. (1994) riportarono un significativo incremento della forza con l'allenamento a cedimento se comparato con un allenamento non a cedimento. Anche Schott et al. (1995) segnalarono un maggiore incremento nella forza isometrica applicando il principio del cedimento se comparato al non a cedimento. Drinkwater et al. (2005) riportarono un significativo incremento della forza dinamica e della potenza su panca piana da parte del protocollo a cedimento. Folland et al. (2002) non riport\u00f2 significative differenze negli incrementi della forza tra un esercizio di 7 minuti a cedimento e uno di 25 minuti non a cedimento, suggerendo che gli stessi incrementi della forza potevano essere ottenuti in approssimativamente il 30% del tempo con l'allenamento a cedimento. Nel complesso, le prove scientifiche suggeriscono che gli individui dovrebbero essere incoraggiati ad allenarsi fino all'incapacit\u00e0 muscolare momentanea, perch\u00e9 questo sembra massimizzare il reclutamento delle fibre muscolari e porta a maggiori miglioramenti rispetto all'allenamento non a cedimento.\nCi\u00f2 che \u00e8 sfuggito ai promotori del HIT \u00e8 che la stessa review di Willardson (2007) in cui il principio del cedimento veniva valorizzato, dichiarava anche che questo non deve essere applicato cronicamente per lunghi periodi a causa dell'elevato potenziale di sovrallenamento e lesioni da uso eccessivo. Inoltre l'uso eccessivo del cedimento pu\u00f2 causare una diminuzione degli ormoni anabolici. Una ricerca effettuata da Izquierdo et al. (2006) in cui vennero testati due gruppi, tra cui solo uno alla massima fatica, rilev\u00f2 che il gruppo non a cedimento aveva mostrato maggiori aumenti della forza, potenza, livelli di testosterone, IGF-1, e ridotti livelli cortisolo rispetto al gruppo a cedimento. Il gruppo a cedimento aveva ottenuto solo una maggiore resistenza muscolare, probabilmente per il fatto di dover prlungare maggiormente la durata della serie.\nSe da un lato la ricerca scientifica ha riscontrato dei maggiori benefici generali nell'applicazione del principio del cedimento muscolare concentrico, essa ha anche rivelato che tale soglia non dovrebbe essere raggiunta sempre a causa dell'alto rischio di sovrallenamento indotto. Inoltre una ricerca suggerisce che non raggiungere il cedimento possa portare a maggiori benefici sugli adattamenti muscolari e sulle risposte ormonali. Proprio il documento di Willardson, che era stato citato dai sostenitori del \"Heavy Duty\" in quanto apparentemente allineato con le sue teorie, se consultato approfonditamente lascia emergere una conclusione che contrasta con il suo principio, infatti dal punto di vista scientifico il cedimento sarebbe uno dei tanti parametri dell'allenamento, e come tale dovrebbe essere ciclizzato e non mantenuto cronicamente. L'HIT al contrario non prevede fasi o cicli in cui tale punto non viene raggiunto. Qualche anno dopo, la stessa \u00e9quipe di Willardson pubblic\u00f2 un ulteriore documento in cui veniva ribadita la necessit\u00e0 di introdurre il cedimento muscolare solo a fasi cicliche. Secondo gli studiosi, tale soglia andrebbe raggiunta per un periodo di allenamento di 6 settimane, alternato a fasi della stessa durata in cui il cedimento non dovrebbe essere applicato.\nIntensit\u00e0 come parametro scientifico (% 1-RM).\nPer quanto riguarda invece l'intensit\u00e0 intesa nel suo significato scientifico (% 1-RM), \u00e8 stato menzionato in precedenza che, a causa dello \"Speed of movement\" mantenuto sempre in maniera controllata e rallentata, tale parametro non pu\u00f2 essere particolarmente enfatizzato. Se la media delle ripetizioni per serie nel HIT ammonta a 10, e la durata delle singole ripetizioni trova una durata tra 5 e 10 secondi, ci\u00f2 potrebbe significare un \"Time Under Tension\" di 50-100 secondi totali. Una tale durata, tipica dei protocolli di \"endurance muscolare\" pi\u00f9 che di ipetrofia, imporrebbe perforza l'utilizzo di carichi a basse intensit\u00e0, impedendo che possano essere utilizzati carichi ad intensit\u00e0 alte o medio-alte (75-85% 1-RM). Infatti 10 RM eseguiti con una velocit\u00e0 normale equivalgono a circa il 75% di 1-RM (intensit\u00e0 per definizione media). Ma se lo \"Speed of movement\", e di conseguenza il \"Time Under Tension\", viengono enfatizzati a parit\u00e0 di ripetizioni massime, allora \u00e8 d'obbligo il decremento del carico, e quindi dell'intensit\u00e0 relativa. Oltre a menzionare la necessit\u00e0 di applicare il principio della ciclicit\u00e0, e quindi della periodica variazione dello stimolo mediante l'alterazione dei vari parametri di allenamento non prevista nel HIT, alcune evidenze scientifiche hanno rilevato che il massimo sviluppo dell'ipertrofia muscolare si ottenga con carichi tra l'80 e il 95% di 1-RM, e i massimi guadagni della forza vengano ottenuti con un carico medio equivalente all'80-85% di 1-RM. Ma carichi di tale portata non potrebbero essere in alcun modo applicati in un allenamento HIT, in quanto correlati a ripetizioni massime comprese tra 2 e 8 con uno \"Speed of movement\" normale. Secondo i ricercatori e Ph.D. William J Kraemer e Steven J Fleck, il coinvolgimento della massa muscolare \u00e8 uguale al numero di ripetizioni a cedimento con un determinato carico. Ci\u00f2 significa che, se ad esempio viene utilizzato un carico pari al 75% 1-RM, maggiori ripetizioni si riusciranno a portare a termine a cedimento con tale carico, maggiore sar\u00e0 il reclutamento muscolare. Tuttavia i movimenti pi\u00f9 lenti, a parit\u00e0 di carico impongono la capacit\u00e0 di sollevare lo stesso per meno ripetizioni, potenzialmente ostacolando il massimo reclutamento delle unit\u00e0 motorie.\nLe unit\u00e0 motorie sono per la maggior parte reclutate in ordine di dimensioni crescenti, poich\u00e9 la dimensione (diametro) del gruppo di unit\u00e0 motorie \u00e8 direttamente correlato alla sua capacit\u00e0 di produrre forza. Una richiesta pi\u00f9 leggera forza (e di intensit\u00e0 relativa come % 1-RM) verso il muscolo porr\u00e0 l'accento sull'attivazione delle fibre di tipo I a contrazione lenta. Come la forza richiesta ai muscoli aumenta, le fibre intermedie di tipo IIa sono attivate con l'aiuto delle fibre di tipo I. Con richieste di forza muscolare pi\u00f9 impegnative, intervengono le pi\u00f9 potenti (e pi\u00f9 grandi) fibre di tipo IIb, col supporto delle fibre di tipo I e di tipo IIa. Dal momento che l'HIT preclude l'utilizzo di carichi equivalenti all'alta intensit\u00e0 (80-90% 1-RM), questo potrebbe compromettere il massimo reclutamento delle unit\u00e0 motorie, in particolare delle fibre di tipo IIb o rapide, per definizione adatte a sforzi brevissimi, rapidi, esplosivi e alattacidi, i quali vengono completamente evitati con questo stile di allenamento. In aggiunta, l'allenamento di endurance muscolare correlato con una bassa intensit\u00e0 relativa e TUT prolungati sviluppa la forza resistente (endurance muscolare appunto), una caratteristica propria delle fibre di tipo I, cosiddette lente o rosse. Le fibre fibre di tipo 1 possono produrre ipertrofia, ma non influiscono significativamente sullo sviluppo della forza massimale. Le fibre lente sono orientate sulla prestazione di durata, ed hanno una limitata capacit\u00e0 di produrre elevati livelli di forza. Le fibre di tipo 1 possono aumentare la loro ipertrofia se sottoposte ad un esercizio con sovraccarichi, tuttavia la loro capacit\u00e0 ipertrofica \u00e8 di circa il 50% inferiore rispetto alle fibre di tipo 2 o rapide.\nPer concludere, la teoria del HIT o \"Heavy Duty\" sostiene che il metodo previsto sia adatto anche per lo sviluppo della forza. In realt\u00e0 le evidenze scientifiche smentiscono anche questa ipotesi, in quanto l'allenamento con sovraccarichi per sviluppare la forza massimale si esegue pi\u00f9 efficientemente con carichi ad alta intensit\u00e0 (85-100% 1-RM), che, come accennato, non possono essere utilizzati in un allenamento HIT. Anche se \u00e8 stato rilevato che, esclusivamente per i soggetti non allenati, i guadagni ottimali della forza possano essere ottenuti anche con un carico approssimativo relativo al 60% di 1-RM (indicativamente 20 RM), gli atleti allenati ottengono il massimo guadagno della forza con carichi tra l'80 e l'85% di 1-RM (6-8 RM con uno \"Speed of movement\" normale).\nVolume.\nI promotori del HIT fanno affidamento su alcune recensioni che sostengono la validit\u00e0 del basso volume. Carpinelli e Otto (1998) e Smith e Bruce-Low (2004), hanno concluso che anche una sola serie ad esercizio produce risultati ottimali. Nel documento di Carpinelli e Otto, venne osservato che i set singoli produssero ottimi risultati in 33 studi su 35 revisionati. In contrasto, Peterson et al. (2004, 2005) analizzando la questione dichiararono che pi\u00f9 serie potevano essere considerate superiori. Tuttavia, sembra che i loro dati non sostenessero le loro conclusioni, in quanto non pareva esservi alcuna differenza statisticamente significativa tra l'ipertrofia ottenuta dagli allenamenti con diverso volume.\nRealmente i vantaggi scientificamente provati di volumi pi\u00f9 elevati rispetto alle monoserie sono molteplici. Mulligan et al. (1996) testarono variazioni del volume su dieci donne amenorroiche dall'et\u00e0 media di ventiquattro anni. Gli vennero assegnati due differenti protocolli, uno a serie multiple e uno monoserie, cosicch\u00e9 il lavoro totale del protocollo monoserie risultasse 1/3 rispetto a quello con tre serie per esercizio. Il protocollo con serie multiple produsse la pi\u00f9 significativa risposta ormonale e metabolica, indicando che il volume di allenamento pu\u00f2 essere un fattore importante e influente sui meccanismi ormonali e metabolici correlati all'esercizio di resistenza nelle donne. Gotshalk et al. (1997) paragonarono gli effetti di un allenamento di resistenza ad alta intensit\u00e0 svolto con una serie singola o con 3 serie, nel loro impatto sulla secrezione di GH e testosterone. I ricercatori notarono che i livelli di questi due ormoni anabolici incrementavano in maniera significativamente maggiore a seguito della sessione da 3 serie (maggiore volume) rispetto alla monoserie a parit\u00e0 di intensit\u00e0. Una review pi\u00f9 recente di Kraemer e Ratamess (2005) conferm\u00f2 quanto rilevato negli studi precedenti. Il protocollo ad alto volume, ad intensit\u00e0 moderata o alta, usando tempi di recupero brevi, e stressando una maggior quantit\u00e0 di muscoli, tende a produrre le maggiori risposte ormonali acute (testosterone, GH e l'ormone catabolico cortisolo) se comparati con i protocolli a basso volume, alta intensit\u00e0, con tempi di recupero lunghi.\nMolti altri studi che confrontarono i protocolli monoserie con quelli a serie multiple, o semplicemente che paragonavano l'esercizio ad alto o basso volume a parit\u00e0 di intensit\u00e0, confermarono la superiorit\u00e0 di volumi maggiori sulla risposta ormonale, sul miglioramento degli adattamenti muscolari e sul miglioramento della composizione corporea. Per concludere, una recente meta-analisi condotta da Krieger (2010) riport\u00f2 un incremento del 46% della forza e un incremento del 40% nella crescita muscolare quando i protocolli a serie multiple venivano paragonati ai protocolli monoserie, mentre Marshall et al. (2011) riscontrarono che a parit\u00e0 di intensit\u00e0, i protocolli da 8 serie producevano guadagni di forza superiori e pi\u00f9 rapidi rispetto alla monoserie.\nFrequenza.\nSecondo i principi del HIT le sessioni di allenamento dovrebbero essere particolarmente rarefatte e infrequenti, arrivando anche ad una o due sedute a settimana, anche se tale variabile sarebbe altamente soggettiva. Per dare validit\u00e0 a questa teoria di allenamento sono state citate alcune evidenze scientifiche. Una serie di ricerche esaminate da review di Carpinelli et al. (2004) e di Smith e Bruce-Low (2004), suggeriscono che ci sia poca differenza tra allenamenti di 1, 2, 3 giorni a settimana sia per persone allenate che non allenate.\nCleak ed Eston (1992) analizzarono l'esercizio eccentrico massimale per i flessori del gomito, riportando una significativa variazione di diversi fattori, tra cui un decremento della forza. La forza massima isometrica torn\u00f2 ai livelli pre-esercizio non prima di 96 ore. Newham et al. (1987) condussero uno studio simile in cui venne testato l'esercizio massimale per i flessori del gomito su soggetti femmine, in 3 diverse occasioni separate da 2 settimane. I ricercatori riportarono una riduzione del 50% di forza immediatamente dopo l'allenamento, e un recupero di solo l'80% della forza dopo 2 settimane.\nNosaka e Clarkson (1996) esaminarono il gonfiore muscolare e i cambiamenti nei marker dell'infiammazione a seguito del danno muscolare indotto dall'esercizio eccentrico su soggetti non allenati. Essi evidenziarono un aumento del volume muscolare da 1 fino a 23 giorni dopo l'allenamento. Dolezal (2000) riportarono una significativa elevazione dei livelli di creatina kinasi e DOMS dopo 96 ore dall'esercizio, cos\u00ec come un significativo innalzamento del metabolismo post esercizio a 48 ore dopo l'esercizio.\nSecondo i promotori del HIT queste evidenze scientifiche suggerirebbero che un recupero dopo un duro allenamento richieda giorni, e in alcuni casi diverse settimane. Anche se gli studi di Nosaka e Clarkson (1996) e Dolezal (2000) segnalano un'alterazione di diversi parametri per un periodo piuttosto lungo a seguito dell'esercizio di resistenza, questi stessi documenti non analizzano specificamente e direttamente la questione del recupero e della frequenza, e non provano concretamente la superiorit\u00e0 della bassa frequenza.\nLo studio di Cleak ed Eston (1992) in cui veniva rilevato un decremento della forza sul breve termine (96 ore) non analizzava la frequenza generale di allenamento, ma piuttosto quella specifica di un singolo gruppo muscolare. Ci\u00f2 significa che il decremento della forza era limitato al gruppo di muscoli allenati, ma non si \u00e8 inteso che i muscoli non reclutati durante la sessione potessero essere normalmente allenati in una seduta eseguita a brevi distanze. In ogni caso non sono stati analizzati o riportati eventuali effetti negativi sullo sviluppo dell'ipertrofia muscolare. Lo studio di Newham et al. (1987) effettivamente segnal\u00f2 il fatto che i soggetti avessero recuperato solo l'80% della forza appena dopo 2 settimane, ma non venne fatto presente che la capacit\u00e0 di recupero della forza fu pi\u00f9 rapida dopo il secondo e il terzo allenamento (i 3 allenamenti erano separati da 2 settimane), lasciando intendere che la capacit\u00e0 di recupero potesse migliorare col passare delle sedute. Inoltre, anche in questo caso non venivano analizzati strettamente gli effetti sull'ipertrofia muscolare.\nSpeed of movement.\nNumerose ricerche sono state citate dai sostenitori del HIT al fine di convalidare la superiorit\u00e0 dei movimenti o delle ripetizioni con un andamento sufficientemente lento e controllato. Secondo Bruce-Low e Smith (2007) e Carpinelli et al. (2004) una cadenza relativamente lenta \u00e8 in grado di produrre guadagni ottimali di forza e ipertrofia, ma il metodo \"Super slow\" (10 secondi nella fase eccentrica, e 4-10 secondi in quella concentrica) non offre ulteriori vantaggi. Secondo i risultati di Johnston (2005) non apparivano significative differenze nella forza generata o percepita quando i movimenti venivano svolti con uno \"Speed of movement\" rispettivamente \"10/X/10/X\", \"5/X/5/X\" o \"4/X/2/X\" (la prima cifra indica la fase eccentrica, la terza quella concentrica, la \"X\" indica 0 secondi nelle soste isometriche). Tuttavia, quando si tenta di sollevare il carico in maniera esplosiva, la forza aumenta inizialmente di ben il 45%, ma poi diminuisce all'85% per la maggior parte delle ripetizioni. Questo \u00e8 probabilmente dovuto all'eccesso di forza prevista per superare un'inerzia cos\u00ec grande che lo slancio contribuisce in gran parte a muovere il peso per il resto del range di movimento. Johnston sugger\u00ec che i movimenti esplosivi probabilmente reclutano meno fibre muscolari a causa dello slancio, e che il ridotto reclutamento muscolare attraverso gran parte del range di movimento sarebbe meno efficace per enfatizzare la funzione muscolare. Questo esito venne precedentemente riportato da Hay et al. (1983) testando il \"curl\" per bicipiti. Uno studio di Tran, Docherty e Behm (2006) not\u00f2 un decremento nella produzione di forza, notando una diminuzione notevolmente superiore a seguito di 10 ripetizioni con un andamento 5:5 (secondi nelle fasi concentrica eccentrica), rispetto a 10 ripetizioni con 2:2, e 5 ripetizioni 10:4. Questa maggiore diminuzione nella produzione di forza suggerisce un affaticamento su una maggior quantit\u00e0 di fibre muscolari, stimolando potenzialmente una maggiore crescita e maggiori guadagni di forza e potenza. Inoltre, Bruce-Low e Smith (2007), in particolare considerarono il rischio di infortuni da esercizi balistici, riportando alcune statistiche inquietanti che suggeriscono che l'allenamento esplosivo possa causare lesioni al polso, alle regioni della spalla, del gomito e la lombare.\nEffettivamente le \"Ripetizioni eccentriche\", che vengono molto enfatizzate nel metodo HIT/HD, sono state pi\u00f9 volte riconosciute come pi\u00f9 efficaci per produrre ipertrofia muscolare rispetto a quelle concentriche. La fase eccentrica \u00e8 infatti responsabile di un maggiore danno muscolare, che pu\u00f2 rivelarsi un ostacolo per la prestazione sul breve termine, e quindi influire in negativo sia sulla resa durante la sessione, che sulla capacit\u00e0 di recupero tra una sessione e l'altra. Proprio per tali motivi l'HIT suggerisce anche una minore frequenza, lasciando trascorrere pi\u00f9 giornate tra un allenamento e l'altro. Le \"Ripetizioni eccentriche\" sarebbero responsabili anche di maggiori guadagni della forza massimale rispetto a quelle concentriche, anche utilizzando carichi inferiori. Le \"Ripetizioni eccentriche\" hanno dimostrato di elevare in maniera inferiore le concentrazioni di cortisolo, un ormone catabolico sul tessuto muscolare, e di lattato. Le \"Ripetizioni concentriche\" hanno il vantaggio di produrre pi\u00f9 lattato e GH. L'incremento dei livelli di GH \u00e8 proporzionale agli incrementi di lattato prodotto durante l'attivit\u00e0, il quale viene secreto a livelli maggiori di circa tre volte rispetto alle contrazioni eccentriche.. Tuttavia, se comparati impostando lo stesso carico, sia la contrazione concentrica che eccentrica hanno dimostrato simili risposte di GH e testosterone.\nSebbene la ricerca tenda a dimostrare la superiorit\u00e0 delle \"Ripetizioni eccentriche\", anche in questo caso le posizioni di molti professionisti sullo \"Speed of movement\" non sono a senso unico. In alcuni casi vennero rilevati risultati superiori sui guadagni della forza con movimenti lenti, altre volte vennero ottenuti risultati superiori con movimenti normali. In certi casi venne invece notato che i guadagni della forza e dell'ipertrofia muscolare erano maggiori con movimenti in cui la fase eccentrica era pi\u00f9 rapida, rispetto a movimenti eccentrici rallentati e ai movimenti concentrici. Inoltre a parit\u00e0 di intensit\u00e0 (% 1-RM), i movimenti normali producono lo sviluppo di una maggiore potenza muscolare, e i movimenti lenti producono una maggiore secrezione di ormoni anabolici (GH e testosterone). Tuttavia, come per gli altri parametri di allenamento, anche lo \"Speed of movement\", secondo molti pareri autorevoli, dovrebbe essere periodicamente variato. Le fibre a contrazione rapida, ovvero di tipo IIb, vengono reclutate con movimenti rapidi ed esplosivi, sono le pi\u00f9 adatte allo sviluppo della forza ed hanno maggiori capacit\u00e0 ipertrofiche. Per quanti riguarda lo sviluppo della forza, i movimenti rapidi sono pi\u00f9 efficaci per questo scopo.\nEsempi di allenamento HIT.\nHIT Split routine 1.\nPetto-Deltoidi-Schiena-Dorso:\nGambe-Braccia-Addome:"}
{"id": "1111788", "revid": "22475", "url": "https://it.wikipedia.org/wiki?curid=1111788", "title": "Nostoi", "text": "Nostoi (\"\u039d\u03cc\u03c3\u03c4\u03bf\u03b9\", \"Ritorni\"), talvolta italianizzato in I ritorni, \u00e8 uno dei poemi greci che componevano il ciclo troiano, a sua volta parte del cosiddetto ciclo epico. Tale poema \u00e8 andato perduto in tempi antichi.\nComposizione e autore.\nIl poema, incentrato sul tema letterario del ritorno dei Greci in patria dopo la distruzione di Troia, si componeva di cinque libri scritti in esametri dattilici. Pare che sia stato composto e fissato per la prima volta in forma scritta nel VII o VI secolo a.C. ed \u00e8 attribuito da alcuni autori a Eumelo di Corinto o ad Agia di Trezene.\nIl tema del \"\u03bd\u03cc\u03c3\u03c4\u03bf\u03c2\" divenne importante, come testimoniato dai ritrovamenti archeologici di cocci con iscritti esametri epici, dopo la diffusione dell'Odissea di Omero. In effetti, la parte della storia raccontata dai \"Nostoi\" cronologicamente viene dopo quella narrata nell\"Iliou persis\" (\"La caduta di Ilio\"), ed \u00e8 seguita dall'Odissea, alla quale probabilmente si faceva solo una breve allusione (l'incontro tra Neottolemo e Odisseo), visto il gi\u00e0 noto poema omerico.\nTrama.\nI \"Nostoi\" raccontano il ritorno a casa degli eroi greci dopo la fine della Guerra di Troia. Nelle edizioni critiche moderne sopravvivono soltanto cinque versi e mezzo di quello che era il testo originale del poema, quindi per conoscerne la trama siamo costretti a ricorrere quasi esclusivamente al riassunto del Ciclo Epico che si trova nella \"Chrestomatheia\" attribuita a un oscuro \"Proclo\" (forse il grammatico del II secolo Eutichio Proclo). Pochissime altre fonti forniscono infatti qualche indicazione sulla trama del poema.\nIl poema si apre con i Greci che si stanno preparando a fare vela verso la loro patria, ma la dea Atena \u00e8 adirata a causa dell'empio comportamento da loro tenuto durante il saccheggio di Troia. Mentre Agamennone si attarda, cercando di riappacificarsi con lei, Diomede e Nestore partono invece senza indugio e riescono a raggiungere la propria casa senza rischi; Menelao parte a sua volta, ma incontra una tempesta e perde molte delle sue navi, finendo contro la sua volont\u00e0 in Egitto dove \u00e8 costretto a restare per diversi anni. Un'altra parte dell'esercito greco, tra cui il profeta Calcante, preferisce allontanarsi via terra e raggiunge Colofone, dove Calcante stesso muore e viene quindi sepolto.\nQuando Agamennone \u00e8 pronto a prendere il mare, gli appare il fantasma di Achille che gli rivela il suo destino. Agamennone compie un sacrificio propiziatorio e decide di partire ugualmente; Neottolemo, invece, riceve la visita di sua nonna, la Nereide Teti, che gli suggerisce di attendere ancora e compiere degli altri sacrifici in onore degli dei. Dietro richiesta di Atena, Zeus scatena una tempesta su Agamennone e sul suo seguito, nel corso della quale perde la vita Aiace Oileo che fa naufragio nei pressi della parte meridionale dell'isola Eubea. Neottolemo, seguendo il consiglio di Teti, decide di rientrare via terra; giunto a Maronea, in Tracia, incontra Odisseo che era, invece, arrivato fin l\u00ec per mare: Neottolemo riesce a fare ritorno a casa, nonostante lungo la via perda la vita Fenice, il figlio di Amintore, e una volta arrivato viene riconosciuto da suo nonno Peleo.\nAgamennone riesce a raggiungere la sua casa, ma cade assassinato da sua moglie Clitennestra e dal suo amante Egisto, cugino di Agamennone. Tempo dopo, suo figlio Oreste vendicher\u00e0 la sua morte uccidendo entrambi gli amanti assassini. Alla fine anche Menelao ed Elena riescono a fare ritorno a casa dall'Egitto."}
{"id": "1111791", "revid": "36426", "url": "https://it.wikipedia.org/wiki?curid=1111791", "title": "Palazzo Mozzi", "text": ""}
{"id": "1111794", "revid": "6392", "url": "https://it.wikipedia.org/wiki?curid=1111794", "title": "Scrittrice Per Caso", "text": ""}
{"id": "1111796", "revid": "112582933", "url": "https://it.wikipedia.org/wiki?curid=1111796", "title": "Storia naturale", "text": "La storia naturale \u00e8 la ricerca scientifica riguardante gli esseri ed oggetti presenti in natura, come piante, animali e minerali, \nQuesta disciplina si interessa alla ricerca diretta allo studio ed alla descrizione degli elementi vitali e della struttura sociale delle varie specie, interessando ambiti specifici delle scienze naturali, come la biologia, la botanica, la zoologia, la paleontologia e la geologia.\nStoria.\nLe origini della storia naturale risalgono ad Aristotele primo naturalista riconosciuto e agli altri filosofi antichi che si dedicarono all'analisi della diversit\u00e0 del mondo naturale.\nLa storia naturale, intesa come studio e descrizione dei componenti della natura, fu sostanzialmente statica fino al Medioevo, quando l'opera aristotelica fu adottata nella filosofia cristiana, in particolare da Tommaso d'Aquino, formando la base per la teologia naturale.\nNel Rinascimento gli studiosi, in particolar modo umanisti, tornarono all'osservazione diretta di piante ed animali, e molti iniziarono ad accumulare grandi collezioni di esemplari esotici e mostri insoliti. Il rapido aumento del numero di organismi noti richiese molti tentativi di classificazione ed organizzazione delle nuove specie in gruppi tassonomici, fino ad arrivare al sistema di Linneo. \nNel XVIII e XIX secolo, il termine \"storia naturale\" \u00e8 stato spesso utilizzato per riferirsi a tutti gli aspetti descrittivi, mentre lo studio analitico della \"natura\" era affidato alla filosofia naturale. \nCon la nascita in Europa delle diverse branche delle Scienze Biologiche (fisiologia, botanica, zoologia, paleontologia, ...) la \u201cstoria naturale\u201d vera e propria, che in precedenza era stato il soggetto principale della scienza insegnata dal collegio dei docenti, \u00e8 stata sempre pi\u00f9 relegata da parte degli scienziati specializzati ad un mondo \"dilettante\", piuttosto che una parte della scienza vera e propria. In particolare in Gran Bretagna e negli Stati Uniti, questa disciplina \u00e8 cresciuta come hobby, come nello studio di uccelli, farfalle e fiori.\nCollezionisti dilettanti e specialisti di storia naturale hanno svolto un ruolo importante nella costruzione di grandi collezioni di storia naturale, come nel caso del Museo Nazionale di Storia Naturale dello Smithsonian Institution.\nMusei di storia naturale.\nIl termine \"storia naturale\" costituisce la parte descrittiva di nomi di istituzioni, come il Museum of Natural History a Londra, l'Humboldt Museum f\u00fcr Naturkunde a Berlino, lo Smithsonian's National Museum of Natural History di Washington DC ed il American Museum of Natural History di New York, che pubblica anche una rivista chiamata \"Natural History\". \nI musei di storia naturale, che a volte si svilupparono dalle camere delle curiosit\u00e0, hanno svolto un ruolo importante nella nascita di professionisti in discipline biologiche e programmi di ricerca. In particolare nel XIX secolo, gli scienziati hanno cominciato ad utilizzare le loro collezioni di storia naturale come strumenti didattici per le lezioni e come base per gli studi morfologici."}
{"id": "1111798", "revid": "7336", "url": "https://it.wikipedia.org/wiki?curid=1111798", "title": "She loves you", "text": ""}
{"id": "1111799", "revid": "124985893", "url": "https://it.wikipedia.org/wiki?curid=1111799", "title": "Nello Santin", "text": "Carriera.\nGiocatore.\nSantin inizi\u00f2 a dare i primi calci al pallone a 13 anni a Milano, nella squadra dell'oratorio di San Giovanni. Acquistato dal , fece per tre anni la trafila nelle giovanili fino all'esordio in Serie A nel settembre del 1963.\nVest\u00ec per sette stagioni la maglia rossonera, giocando con continuit\u00e0 solo nel biennio 1965-1967. Con l'avvento di Nereo Rocco fin\u00ec inizialmente fra le riserve per poi essere ceduto in prestito nella stagione 1970-71 al Lanerossi Vicenza. A fine campionato la societ\u00e0 rossonera, decise la sua cessione a titolo definitivo alla . Nelle file blucerchiate Santin disput\u00f2 tre campionati per poi approdare nel Torino.\nCon la squadra granata vinse lo scudetto 1975-76 fornendo un sostanziale apporto sia in marcatura che in fase di spinta. Da una sua iniziativa offensiva scatur\u00ec l'autorete di Re Cecconi e il conseguente pareggio esterno contro la alla ventisettesima giornata, un risultato ottenuto quasi in zona Cesarini che risult\u00f2 fondamentale nella lotta contro la per la conquista del titolo.\nL'anno successivo con l'acquisto di Danova disput\u00f2 solamente 12 partite. Dopo altri due campionati sotto la Mole sempre in bilico tra campo e panchina, la cessione nella stagione 1979-80 al Lanerossi Vicenza in Serie B.\nIn carriera ha totalizzato complessivamente 274 presenze e 5 reti in Serie A, e 6 presenze in Serie B.\nAllenatore.\nHa intrapreso anche la carriera di allenatore sedendo, fra le altre, sulla panchina della SPAL in Serie C2.\nAttualmente si occupa di insegnare la tecnica individuale presso la societ\u00e0 calcistica Real Salus di Torino."}
{"id": "1111802", "revid": "52076", "url": "https://it.wikipedia.org/wiki?curid=1111802", "title": "Esahraddon", "text": ""}
{"id": "1111804", "revid": "46291", "url": "https://it.wikipedia.org/wiki?curid=1111804", "title": "Asparagus acutifolius", "text": "Lasparago selvatico (Asparagus acutifolius ) \u00e8 una piccola pianta sempreverde cespugliosa, perenne, della famiglia delle Asparagacee, diffusa in tutto il bacino del Mediterraneo. I nomi comuni \"asparago spinoso\" e \"asparago pungente\" derivano dalle caratteristiche spine poste alla base dell'apparato fogliare; \u00e8 pianta caratteristica della macchia mediterranea.\nDa non confondersi con il luppolo selvatico o con i germogli di pungitopo (entrambi chiamati anche \"asparagi selvatici\"), i cui germogli vengono ancora oggi raccolti a primavera nelle campagne e nei luoghi incolti per farne ottimi risotti, frittate e minestre.\nDistribuzione e habitat.\nDa 0 a 1300 metri, comune in prossimit\u00e0 dei boschi e in luoghi incolti.\nUsi.\nI germogli dal sapore amarognolo sono spesso utilizzati in cucina per fare frittate o sughi; molto apprezzato il risotto con asparagi.\nColtivazione.\nGli asparagi germogliano in primavera e sono molto pi\u00f9 piccoli, ma anche pi\u00f9 saporiti dei comuni asparagi coltivati; vengono raccolti allo stadio di getti immaturi (germogli), si possono cogliere pi\u00f9 volte.&lt;br&gt; \nOccorre fare attenzione nella raccolta staccando accuratamente il getto dalla base, senza strapparlo o danneggiare il cespo sotterraneo; queste precauzioni permettono che il cespo produca ancora getti.&lt;br&gt; \nIn stagione di primavera avanzata occorre sospendere la raccolta e permettere la normale vegetazione dello stelo, la produzione delle foglie spinose, la fioritura (e la fruttificazione). La vegetazione completa consente l'accumulo di sostanze di riserva nel cespo sotterraneo che alimentano la vegetazione dell'anno successivo; questa cura permette la sopravvivenze della pianta per molti anni.\nL'asparago selvatico pu\u00f2 essere coltivato in orto mediante impianto dei cespi o per seme; l'impianto opportunamente condotto (concimazioni, diserbo, potatura di rinnovo degli steli, interruzione della raccolta a fine primavera) ha una durata poliennale. La raccolta dal coltivato evita il danneggiamento della flora spontanea."}
{"id": "1111806", "revid": "108313568", "url": "https://it.wikipedia.org/wiki?curid=1111806", "title": "Belli e dannati (romanzo)", "text": "Belli e dannati (\"The Beautiful and Damned\") \u00e8 il titolo del secondo romanzo dello scrittore statunitense Francis Scott Fitzgerald. Fu pubblicato dall'editore Scribner nel 1922 e ottenne, come il precedente \"Di qua dal Paradiso\", un grande successo.\nIl romanzo, storia della disgregazione morale causata dal denaro, venne pubblicato a puntate sulla rivista \"Metropolitan Magazine\", prima di essere stampato come libro. Aveva come sottotitolo \"Un romanzo inchiesta sulla rivolta della giovent\u00f9 americana\".\nContenuto.\nIl testo, al quale venne attribuito un lieto fine, fu rimaneggiato pesantemente subendo un taglio di 40.000 parole e Fitzgerald non fu affatto contento di quella versione anche se, scrivendo all'amico Thomas Boyd che gli diceva che il testo dello Scribner era migliore, dovr\u00e0 ammettere: \"Hanno comprato i diritti e insieme anche il diritto di fare quel che volevano, dato che hanno pagato\". Infatti la rivista \"Metropolitan Magazine\" aveva anticipato all'autore la cifra di 7000 dollari per la pubblicazione.\nAll'uscita del libro, il 3 marzo 1922, Fitzgerald rimase infastidito alla vista della copertina che rappresentava, come se fosse il ritratto dell'autore/protagonista, un uomo brutto e pi\u00f9 piccolo della donna che gli stava a fianco.\n\"Belli e dannati\" \u00e8, come gli altri di questo autore, un romanzo ricco di spunti autobiografici che vuole anche essere, come scrive nel suo saggio Massimo Bacigalupo, \"una critica o piuttosto una satira sociale che ha per oggetto la politica e la morale nazionale statunitense, il proibizionismo ante litteram, visto che esso fu introdotto solo nel dopoguerra, nel luglio 1919, come Fitzgerald non manca di registrare. Ma tutto questo eccesso di cocktail e whisky che il romanzo anticipa all'anteguerra sa gi\u00e0 del mondo dei bootlegger e degli \"speakeasy\" a cui Fitzgerald si rivolger\u00e0 direttamente nel successivo capolavoro, \"il grande Gatsby\"\".\n\"Belli e dannati\" \u00e8 la storia di un deterioramento morale causato dalla ricchezza ma \u00e8 anche una ripresa in diretta della vita contemporanea tra il 1913 e il 1914 (quando il protagonista, Anthony, si sposa) alla guerra fino al 1921 quanto Anthony e Gloria partono per l'Europa.\nTrama.\nIl protagonista, Anthony Patch \u00e8 un giovane ricco, bello e viziato che abita in un prestigioso appartamento della cinquantaduesima strada a New York e vive con un sussidio di circa settemila dollari l'anno oltre un titolo di 5000 dollari che il nonno, Adam Patch, gli corrisponde ogni Natale e che egli immancabilmente vende dal momento che si trova sempre un poco in ristrettezza economica.\nAnthony passa il tempo oziando nella vasca della stanza da bagno, progettando di scrivere una monografia sui papi del Rinascimento mentre spera nella morte del nonno per avere la sua favolosa eredit\u00e0.\nEgli si reca spesso al bar Ritz, dove si incontra con l'intellettuale Maury Noble, colui che considera il suo migliore amico, e con lo scrittore Dick Caramel e si intrattiene discutendo frivolmente di pseudo argomenti letterari e filosofici.\nHa una ragazza che per\u00f2 tiene a debita distanza per non turbare la \"serenit\u00e0 della sua vita\":\nMa un giorno Anthony conosce Gloria Gilbert, una ragazza di Kansas City, sicura si s\u00e9 e desiderosa di prendersi il meglio dalla vita, e se ne innamora perdutamente. I due giovani si sposano ma presto si rendono conto dei reciproci difetti e delle loro differenze.\nAnthony \u00e8 un debole, senza iniziative che riesce a trovare un po' di coraggio solamente bevendo, mentre Gloria \u00e8 irrequieta, sempre pronta al litigio, spesso annoiata e depressa.\nIniziano cos\u00ec le incomprensioni e la loro vita diventa una continua fuga dalle responsabilit\u00e0 per cercare istericamente un momento bello che sembra per\u00f2 solo un sogno irraggiungibile.\nDurante uno dei tanti \"parties\" che sono soliti dare per circondarsi di amici, nel bel mezzo di una colossale ubriacatura, vengono sorpresi dal nonno, che, indignato, decide di punirli togliendo loro l'eredit\u00e0.\nDal momento in cui il vecchio muore i due giovani trascorrono la vita in un inferno di litigi, rimpiangendo quanto perduto e cercando di riprendersi l'eredit\u00e0 senza riuscire per\u00f2, malgrado le difficolt\u00e0 economiche, a limitarsi nelle spese.\nScoppia intanto la guerra e Anthony viene arruolato nell'esercito. Durante questo periodo egli intreccia una relazione con Doroty Roycrof, una modesta ragazza del sud, mentre Gloria soffoca l'attesa del marito, di cui \u00e8 comunque ancora innamorata, passando da una festa danzante all'altra. Unico suo cedimento, un bacio con un ufficiale, sua vecchia fiamma.\nAl termine della guerra Anthony, abbandonata l'amante, ritorna da Gloria che ama ancora e per un breve periodo sembra ritornare la felicit\u00e0. Presto per\u00f2 iniziano nuovamente i litigi e le incomprensioni e le folli spese.\nAlla fine ottengono la tanto sospirata eredit\u00e0, ma ormai la giovent\u00f9, la felicit\u00e0 e la bellezza non esistono pi\u00f9. Anthony e Gloria si imbarcano comunque su una lussuosa nave diretta in Europa, ma il sogno ormai raggiunto \u00e8 diventato inutile perch\u00e9 i protagonisti comprendono che non resta pi\u00f9 nulla per sognare."}
{"id": "1111808", "revid": "29244", "url": "https://it.wikipedia.org/wiki?curid=1111808", "title": "Asparago selvatico", "text": ""}
{"id": "1111811", "revid": "29244", "url": "https://it.wikipedia.org/wiki?curid=1111811", "title": "Asparago spinoso", "text": ""}
{"id": "1111818", "revid": "37401", "url": "https://it.wikipedia.org/wiki?curid=1111818", "title": "Lista reale assira", "text": "La Lista reale assira \u00e8 una lista reale dei sovrani del regno mesopotamico di Assiria, fondato alla fine del XXI secolo a.C. e caduto alla fine del VII secolo a.C.\nTutte le liste moderne dei re assiri seguono generalmente la \"Lista reale assira\" (AKL, cio\u00e8 \"Assyrian King List\"), una lista redatta e aggiornata dagli stessi antichi assiri nel corso dei secoli. Anche se alcune parti della lista sono probabilmente di fantasia, questa si accorda bene con le liste reali ittite, babilonesi ed egiziane, oltre che con le testimonianze archeologiche, ed \u00e8 generalmente considerata una fonte fondamentale per comprendere la cronologia del Vicino Oriente antico del II millennio. La dinastia dei re assiri termin\u00f2 con le ripetute sconfitte dell'ultimo re assiro Ashur-uballit II da parte dell'impero neo-babilonese e dei Medi tra il 614 e il 610 a.C.; l'Assiria a quel punto scomparve come unit\u00e0 politica indipendente. Il popolo assiro sopravvisse alla caduta del suo impero e mantenne le proprie tradizioni culturali e religiose, anche se fu cristianizzato nel I-III secolo d.C. Dopo il VII secolo a.C., Assur e altre citt\u00e0 assire godettero di grande autonomia durante la dominazione straniera, in particolare sotto gli imperi achemenide e partico.\nIl re di Assiria era detto in accadico \"I\u0161\u0161i'ak A\u0161\u0161ur\" e, successivamente, \"\u0161ar m\u0101t A\u0161\u0161ur\".\nLe fonti storiche.\nListe reali incomplete sono state rinvenute in tre delle principali capitali assire (Assur, Dur-Sharrukin e Ninive) e su due frammenti. Queste sono la \"lista di Nassouhi\" (NaKL / AKL A), \"di Khorsabad\" (KhKL / AKL B) e di \"Seventh Days Adventists\" (SDAS / AKL C) e i frammentari KAV 15 (AKL D) e BM 128059 (AKL E).\nLe tre liste sono sostanzialmente coerenti tra loro, tutte apparentemente copie di un'unica lista originale, e si basano sulle nomine annuali dei Limmu (i funzionari eponimi di ogni anno, nominati dal re per presiedere alla celebrazione della festa del capodanno). A ragione della coerenza tra le liste e il metodo con cui sono state composte, gli studiosi moderni concordano nel ritenere corretti gli anni di regno ivi menzionati, pur tenendo in conto l'epoca nella quale sono state redatte. Vi sono alcune divergenze tra le diverse copie della lista, probabilmente dovute a errori degli scribi, in particolare prima del regno del re Ashur-dan I dell'Impero medio-assiro (regno che inizia nel 1178 a.C. circa). Dopo la sua epoca, le liste sono simili nei loro contenuti, con incongruenze nel periodo che segu\u00ec la morte di Tukulti-Ninurta I (1243 \u2013 1207 a.C.) e per i successori di A\u0161\u0161ur-n\u0101\u1e63ir-apli I. \u00c8 comunque chiaro che parti della lista sono fittizie, poich\u00e9 alcuni re conosciuti non si trovano sulla lista e altri re elencati non appaiono nelle fonti storiche contemporanee indipendenti.\nLa AKL \u00e8 suddivisa in una decina di sezioni, delimitate dal formato e dal tipo di commento che le accompagna. Le prime due sezioni risalgono alla preistoria assira, influenzate fortemente dalle tradizioni genealogiche Amorite; la prima sezione elenca unicamente i nomi dei sovrani e la seconda lo fa in ordine inverso. La messa in coerenza fra le due \u00e8 fatta dalla ripetizione del nome di Apia\u0161al, alla fine della prima sezione e all'inizio della seconda. Verso il XVIII secolo a.C., durante il regno di \u0160am\u0161\u012b-Adad, appare una volont\u00e0 di regolarizzare la lista reale e di unificare i vari testi che circolavano. \u00c8 possibile che questo sforzo collettivo degli scribi sia stato dovuto alla necessit\u00e0 di legittimare il sovrano, ancorando la sua ascendenza al lignaggio dei re di Assur. Quest'ipotesi che la AKL fosse stata redatta per la prima volta al tempo di Shamshi-Adad I \u00e8 stata contraddetta da studi successivi, i quali hanno posticipato la compilazione delle liste al tempo di A\u0161\u0161ur-uballi\u1e6d I (ca. 1366 \u2013 1330 a.C.) o di A\u0161\u0161ur-n\u0101\u1e63ir-apli I (1050 \u2013 1031 a.C.) o al periodo neo-assiro (ca. 911 \u2013 612 a.C.). Incroci con altre iscrizioni e studi linguistici propendono a restringere il periodo di scrittura della lista fra il 1500 e il 1200 a.C.\nI sovrani di Assiria.\nDurante tutta la prima parte della sua storia, l'Assiria fu poco pi\u00f9 di una citt\u00e0-stato incentrata sulla citt\u00e0 di Assur. A partire dal XIV secolo a.C. l'Assiria, guidata da una serie di re guerrieri, divenne una delle maggiori potenze politiche del Vicino Oriente antico, e negli ultimi secoli della sua storia, domin\u00f2 la regione come il pi\u00f9 grande impero che il mondo avesse allora mai conosciuto. La storia degli antichi Assiri \u00e8 tipicamente divisa nei periodi paleo-assiro, medio e neo-assiro, tutti segnati da momenti di ascesa e declino.\nI titoli reali.\nI titoli reali assiri sono importanti per stabilire una cronologia storica in quanto danno informazioni sul tipo di governo, sulle ambizioni politiche e lo status dei re assiri.I titoli reali assiri seguivano tipicamente gli stessi schemi che avevano avuto inizio sotto l'Impero accadico (ca. 2334-2154 a.C.). Quando il governo centrale mesopotamico sotto la Terza Dinastia di Ur (ca. 2112-2004 a.C.) croll\u00f2 e le citt\u00e0 che un tempo erano state vassalle di Ur divennero indipendenti, molti dei nuovi sovrani si astennero dal prendere il titolo di re (\"\u0161ar\"), applicando invece quel titolo alle loro divinit\u00e0 principali (nel caso dell'Assiria, Assur). Di contro, la maggior parte dei re assiri del periodo paleo-assiro (ca. 2025-1364 a.C.) usavano il titolo \"I\u0161\u0161i'ak A\u0161\u0161ur,\" traducibile in \"governatore dell'Assiria\". Il titolo reale non \u00e8 attestato per i sovrani precedenti ad A\u0161\u0161ur-uballit e quest'ultimo lo assunse probabilmente perch\u00e9 riprese il potere su Assur dopo un periodo di dominanza di Mittani ed era importante mettere in risalto la sua autorit\u00e0, oltre che l'indipendenza del regno dal giogo straniero. L'unico altro re che, prima del XIV secolo assunse tale titolo fu \u0160am\u0161\u012b-Adad I e fu per sottolineare il suo dominio sulla Alta Mesopotamia piuttosto che su Assur.\nAl contrario dei titoli impiegati dai re babilonesi a sud, che tipicamente si concentravano sul ruolo protettivo e sulla piet\u00e0 del re, le iscrizioni reali assire tendono a glorificare la forza e il potere del re. I titoli assiri di solito enfatizzano anche la geneologia reale del sovrano, cosa che i titoli babilonesi non fanno, e mettono in risalto le qualit\u00e0 morali e fisiche, sminuendo il suo ruolo nel sistema giudiziario. Gli epiteti assiri usati per descrivere il lignaggio reale variano in base a quanto lontano risalgono, il pi\u00f9 delle volte si limitano a menzionare il lignaggio in termini di \"figlio di ...\" o \"fratello di ...\". In alcuni casi la discendenza si estende molto pi\u00f9 a ritroso: Shamash-shum-ukin (667-648 a.C.) si descrive come \"discendente di Sargon II\", il suo bisnonno. In maniera ancora pi\u00f9 estrema, Esarhaddon nel 668 a.C. si definisce un \"discendente del seme eterno di Bel-bani\", un re che visse pi\u00f9 di mille anni prima di lui.\nI titoli reali assiri erano spesso alterati a seconda del luogo in cui dovevano essere ostentati; i titoli dello stesso re assiro sarebbero stati diversi nella loro patria, l'Assiria, e nelle regioni conquistate. I re neo-assiri che controllavano la citt\u00e0 di Babilonia usavano una sorta di titolario \"ibrido\" meridionale, combinando aspetti della tradizione assira e babilonese, similmente a come le divinit\u00e0 tradizionali babilonesi venivano celebrate nel sud accanto alla divinit\u00e0 principale assira, Ashur. Per legittimare il loro dominio e affermare il loro controllo su Babilonia e sulla bassa Mesopotamia, i re assiri assunsero quindi molti titoli tradizionali del sud, tra cui l'antico \"re di Sumer e Akkad\" e i pomposi \"re dell'Universo\" e \"re dei quattro Angoli del Mondo\". Epiteti come \"scelto dal dio Marduk e dalla dea Sarpanit\" e \"favorito del dio Ashur e della dea Mullissu\", entrambi assunti da Esarhaddon, indicano che egli era sia assiro (Ashur e Mullissu, la principale coppia di divinit\u00e0 assire) che un sovrano legittimo di Babilonia (Marduk e Sarpanit, la principale coppia di divinit\u00e0 babilonesi).\nUn sovrano assoluto per diritto divino.\nL'Assiria era una monarchia assoluta: il re era designato direttamente per diritto divino dalla divinit\u00e0 principale, Ashur. Il re assiro era il collegamento tra gli dei e il regno terreno e come tale, era dovere primario del sovrano stabilire la volont\u00e0 degli dei e metterla in atto, spesso mediante la costruzione di templi o muovendo guerra. Per aiutare il re in questo compito, a corte vivevano numerosi sacerdoti addestrati a leggere e interpretare i segni divini.\nA differenza di altre monarchie antiche, come l'antico Egitto, il re assiro non era ritenuto un essere divino, ma era visto come prescelto dalla divinit\u00e0 e qualificato in modo unico per i doveri reali. La maggior parte dei sovrani assiri sottolineava la propria legittimit\u00e0 attraverso le loro connessioni familiari con i re precedenti; un re era legittimo attraverso la sua appartenenza alla discendenza di altri grandi re che erano stati scelti da Ashur. Gli usurpatori, che non avevano legami con i re precedenti, di solito o mentivano sulla loro genealogia (ad esempio facevano scrivere di essere il figlio di qualche monarca precedente) o sostenevano di essere stati nominati direttamente da Ashur. Due esempi significativi di tali usurpatori sono i re Tiglath-Pileser III (745-727 a.C.) e Sargon II (722-705 a.C.); le iscrizioni di questi re mancano di qualsiasi riferimento familiare ai re precedenti, sottolineando invece che Ashur stesso li aveva designati con frasi come \"Ashur ha chiamato il mio nome\", \"Ashur mi ha messo sul trono\" e \"Ashur ha messo la sua arma spietata nella mia mano\".\nIl cuore del regno assiro, la stessa Assiria, era considerato un luogo sereno e perfetto nel suo ordine, mentre le terre governate da potenze straniere erano percepite come intrise di disordine e caos. Dal momento in cui il re era il collegamento terreno con gli dei, era suo dovere estendere l'ordine in tutto il mondo attraverso la conquista militare. L'espansione dell'impero non era fine a s\u00e9 stessa, ma era anche vista come un processo per diffondere l'ordine divino e distruggere il caos per far posto alla civilt\u00e0. Conosciamo diverse iscrizioni antiche che vanno in questo senso e in cui il dio Ashur ordina esplicitamente ai re di estendere i confini dell'Assiria. Un testo risalente al regno di Tukulti-Ninurta I (ca. 1243-1207 a.C.) afferma che il re ricevette uno scettro e gli fu ordinato di \"allargare la terra di Ashur\". Un'iscrizione simile del regno di Ashurbanipal (668-631 a.C.) ordina al re di \"estendere la terra ai suoi piedi\".\nIl re assiro aveva anche il compito di proteggere il suo popolo, e spesso veniva chiamato \" il pastore \". Questa protezione comprendeva la difesa dai nemici esterni e la difesa dei cittadini dagli animali selvatici pericolosi. Per gli Assiri, l'animale pi\u00f9 pericoloso di tutti era il leone, usato (analogamente alle potenze straniere) come esempio di disordine a causa della sua natura aggressiva. Per dimostrarsi degni di governare e per mostrare che erano potenti protettori, i re assiri si impegnavano in cacce rituali al leone. La caccia al leone era riservata ai sovrani assiri ed era un evento pubblico, messo in scena nei parchi delle citt\u00e0 o nelle loro vicinanze. In alcuni casi, la caccia veniva organizzata in un'arena, con leoni in cattivit\u00e0.\nLista dei sovrani di Assiria.\nI primi re assiri della AKL sono \"17 re che vivevano in tenda\". Gli studiosi sospettano che questi primi re siano inventati, almeno in parte, in quanto non appaiono in nessuna cronaca contemporanea a i loro nomi in buona parte rimano fra di loro. Bisogna attendere l'inizio del Bronzo recente, con la dinastia Puzur-Ashur affinch\u00e9 una linea continua di sovrani sia elencata come appartenenti alla stessa famiglia.\nQuesta sezione raccoglie un elenco dei sovrani di Assiria. Le date sono indicate secondo la cronologia media.\nPeriodo neo-assiro.\nNel 612, con la caduta di Ninive capitale dell'impero assiro, viene meno il potere degli Assiri a favore dei Babilonesi: fino al 609 mantiene il potere il generale Ashur-uballit II, sostenuto dagli Egizi ma alla fine il babilonese Nabopolassar ottiene la vittoria, con la sconfitta definitiva dell'Assiria."}
{"id": "1111820", "revid": "37401", "url": "https://it.wikipedia.org/wiki?curid=1111820", "title": "Lista reale babilonese", "text": "Esistono diversi testi cuneiformi (soprattutto di epoca neobabilonese) che riportano, in tutto o in parte, la Lista reale babilonese, cio\u00e8 l'elenco dei sovrani di Babilonia, dal primo re della prima dinastia (inizi del XIX secolo a.C.) fino agli ultimi re del VII secolo a.C.\nLe varie liste reali babilonesi, ma anche altri testi simili, come la \"Lista reale sumerica\" e la \"Lista reale assira\", sono giunti frammentari e incompleti. Vi sono poi anche errori materiali, rinvenibili quando \u00e8 possibile confrontare diverse riproduzioni della stessa lista. Pi\u00f9 decisive ancora risultano le manomissioni, intenzionali in maggiore o minor misura, spesso di sapore politico-ideologico: alcuni re o intere dinastie vengono espunte, alcune dinastie che esercitarono il loro potere nello stesso periodo vengono messe acriticamente in sequenza. Pi\u00f9 facilmente controllabile risulta l'inserimento di elementi mitico-leggendari, in particolare agli inizi di queste liste.\nIl concetto di \"pal\u00fb\".\nUn concetto fondamentale della storiografia babilonese \u00e8 quello di \"pal\u00fb\", normalmente tradotto come 'dinastia'. Il termine \u00e8 un prestito adattato dal sumero \"bala\", che significa 'ruotare', 'girare' e che gi\u00e0 nel III millennio a.C., in testi sumeri, indicava un 'mandato', un 'servizio' obbligatorio che ruotava e passava ad altri periodicamente. Cos\u00ec, ad esempio, i re della III dinastia di Ur avevano adottato un sistema (\"bala\"), per cui diverse citt\u00e0 di provincia (tra cui la stessa Babilonia) dovevano provvedere a sostenere la capitale a turno. Analogamente, nella \"Lista reale sumerica\", la regalit\u00e0 e l'egemonia passano di citt\u00e0 in citt\u00e0, e il periodo di egemonia \u00e8 indicato come il \"bala\" di quella citt\u00e0. Nel \"Lamento per la distruzione di Sumer e di Ur\", \u00e8 riportata l'idea che a Ur fosse s\u00ec discesa la regalit\u00e0, ma che alla citt\u00e0 era stato affidato un \"bala\" non eterno e che anzi mai si era vista una tal cosa. Progressivamente, il termine assunse il significato di 'regno' e venne usato nelle liste cronologiche.\nSia \"bala\" sia \"pal\u00fb\" sono espressioni che rinviano ad una concezione ciclica della storia, un'idea della 'rotazione' del tempo (con implicita negazione di ogni progresso) che sembra caratterizzare tutte le civilt\u00e0 antiche, almeno fino alla seconda met\u00e0 del I millennio a.C. In particolare, la periodizzazione in \"pal\u00fb\" viene progressivamente abbandonata intorno al VII secolo a.C.: la \"Lista reale di Uruk\" e la \"Lista reale del periodo ellenistico\" non ne fanno uso, mentre alla fine del III secolo a.C. si adotta l'Anno Graecorum dell'Impero seleucide.\nDieci dinastie.\nUtilizzando le liste reali A e B, e integrandole con i dati offerti da altre liste e da altri testi, si ottiene una divisione della lista in dieci dinastie. La terminologia utilizzata per indicare queste dinastie \u00e8 spesso moderna e in molti casi differisce dagli usi antichi. Ad esempio, la I dinastia di Babilonia (detta spesso anche \"dinastia amorrea\") \u00e8 indicata dalla \"Lista reale B\" come \"pal\u00ea Babili\"; la cosiddetta I dinastia del Paese del Mare era indicata dalle liste reali A e B come \"pal\u00ea Urukug\", dove Urukug avr\u00e0 forse indicato la citt\u00e0 d'origine del \"pal\u00fb\": siccome alcune fonti si riferiscono ad alcuni dei re del \"pal\u00ea Urukug\" chiamandoli 're del Paese del Mare', l'espressione \u00e8 stata estesa a tutta la dinastia. C'\u00e8 poi una II dinastia del Paese del Mare, che la \"Lista reale A\" chiama effettivamente cos\u00ec (\"pal\u00ea tamti\", dove \"tamti\" indica il Paese del Mare). Queste numerazioni ordinali sono dunque aggiunte degli storici moderni. Non ci \u00e8 giunto il nome della terza dinastia elencata dalla \"Lista reale A\", ma altre fonti la chiamano \"pal\u00ea Kasshi\" (la dinastia cassita). Sempre la \"Lista reale A\" ci informa di una \"pal\u00ea Ishin\" (dinastia di Isin), ma gli accademici moderni la chiamano II dinastia di Isin (o Isin II), per distinguerla da una I dinastia di Isin che govern\u00f2 su Babilonia tra il crollo di Ur III (2004 a.C.) e l'affermarsi di Babilonia come centro indipendente (1880 a.C.).\nI dinastia di Babilonia.\nLe origini del potere di Babilonia vanno individuate nel formarsi di una unit\u00e0 etnico-linguistica amorrea nell'area che poi verr\u00e0 chiamata Babilonia, in parte della Mesopotamia settentrionale e sul medio Eufrate. Gli Amorrei erano una popolazione semita seminomade che si era affacciata nella piana alluvionale gi\u00e0 nel III millennio a.C. e che nel II millennio riusc\u00ec, dopo aver fatto propria la cultura accadica, ad imporre sui troni delle citt\u00e0-stato mesopotamiche alcuni suoi rappresentanti.\nFigura chiave per l'affermarsi della citt\u00e0 nell'area \u00e8 il sesto re della dinastia amorrea di Babilonia, Hammurabi. Solo nella parte finale del suo regno, cio\u00e8 a partire dal suo trentunesimo anno, Hammurabi mette a frutto la propria strategia diplomatica e il paziente lavoro di consolidamento, annettendo Larsa ed Eshnunna, sconfiggendo Mari e ingaggiando scontri con l'Assiria.\nIl processo di unificazione operato da Hammurabi mostra gi\u00e0 segni di debolezza con il successore, il figlio Samsu-iluna. Al sud, nel Paese del Mare, si rende indipendente una dinastia (la I dinastia del Paese del Mare), mentre al nord si staccano i centri del medio Eufrate (Terqa e Mari).\nLa I dinastia babilonese croll\u00f2 per effetto di un'incursione ittita: il re Mur\u0161ili I conquist\u00f2 Babilonia e sottrasse la statua del dio Marduk. La fine della dinastia segna anche la fine della cosiddetta et\u00e0 paleo-babilonese. In un primo tempo, forse, la I dinastia del Paese del Mare prese il controllo di Babilonia, ma poi si impose una dinastia cassita. Le fonti per questa fase sono scarse e quando riappaiono, nel XV secolo, il panorama \u00e8 cambiato del tutto.\nSeguono le date (a.C.) della Prima dinastia di Babilonia (o 'dinastia amorrea') secondo la cronologia media.\nI dinastia del Paese del Mare.\nLe liste reali A e B indicano questa dinastia come \"pal\u00fb Urukug\", dove Urukug avr\u00e0 forse indicato la citt\u00e0 d'origine del \"pal\u00fb\" (ma il centro non \u00e8 mai stato localizzato): siccome alcune fonti si riferiscono ad alcuni dei re del \"pal\u00ea Urukug\" chiamandoli 're del Paese del Mare' (ad esempio, Gulkishar \u00e8 detto LUGAL KUR A.BA.A, 're del Paese del Mare', in un \"kudurru\" del tardo XII secolo a.C.), l'espressione \u00e8 stata estesa a tutta la dinastia. Alla dinastia ci si riferisce anche con il logogramma BALA \u0160E\u0160.\u1e2aA, di incerta lettura. C'\u00e8 poi una II dinastia del Paese del Mare, che la \"Lista reale A\" chiama effettivamente cos\u00ec (\"pal\u00ea tamti\"). Mentre le fonti scribali riportano queste dinastie come successive l'una all'altra, sappiamo che la I dinastia del Paese del Mare \u00e8 contemporanea alla fine della I dinastia babilonese e all'inizio della dinastia cassita. La dinastia del Paese del Mare regnava indipendentemente in questa area della Mesopotamia (il Paese del Mare indica la fascia costiera sul Golfo Persico, nell'area dell'odierna Bassorah).\nLa \"Lista reale A\" indica undici re di questa dinastia, che avrebbero regnato per un totale di 368 anni. Sono conservati tutti i nomi dei re della I dinastia del Paese del Mare. Anche le durate dei regni di questa dinastia sono conservati, fatta eccezione per i primi tre re, perch\u00e9 i danni alla tavoletta impediscono una lettura sicura. La \"Lista reale B\" riporta la stessa sequenza di nomi, ma non la durata dei regni. La \"Lista sincronica\" riporta gli ultimi sette nomi e aggiunge un altro re, detto \"6a\", perch\u00e9 segnato nella riga successiva al sesto re, Gulki\u0161ar. La lettura del nome di questo re \"6a\" \u00e8 dubbia e viene talvolta interpretato come DISH+U-EN.\nI primi tre re portano nomi accadici. La lettura del nome del primo re, Il\u012b-ma-ilu, resta dubbia; il significato \u00e8 forse 'il mio dio \u00e8 (veramente) dio'. Il nome del secondo re, Itti-ili-n\u012bb\u012b, significa 'il mio nome \u00e8 con il dio'. Il nome del terzo re, Dam(i)q-ili\u0161u, che significa 'il favorito del suo dio', talvolta reso come Damqi-ili\u0161u, \u00e8 di un tipo ben attestato in Babilonia ed \u00e8 quasi identico a quello di un re della I dinastia di Isin, Damiq-ilishu. Il nome del quarto re, I\u0161kibal, risulta dubbio e non \u00e8 chiaro se sia sumerico o accadico. A partire da Gulki\u0161ar, tutti i re tranne l'ultimo (Ea-gamil) hanno nomi sumeri. Gulki\u0161ar risulta forse essere l'unico re di questa dinastia che appare non solo in liste di re ma anche in testi di altro genere ed \u00e8 anzi il protagonista di un poema epico (HS 1885+). Tutto ci\u00f2 suggerisce che durante il suo regno si siano prodotti avvenimenti particolarmente notevoli, poi ricordati dalla tradizione scribale.\nLa \"Lista reale A\" offre delle forme abbreviate dei nomi dei re (ad esempio, Itti-ili per Itti-ili-n\u012bb\u012b, Gulki per Gulki\u0161ar, Ea-ga per Ea-gamil), forse perch\u00e9 copia da un originale spezzato.\nSul motivo per cui una dinastia che potrebbe non aver mai effettivamente regnato su Babilonia sia stata inserita nella Lista reale babilonese sono state avanzate diverse ipotesi: secondo alcuni (Dougherty, 1932), influenz\u00f2 (o persino controll\u00f2) Babilonia per un certo periodo; secondo altri (King, 1915), il Paese del Mare rappresentava in quel periodo l'entit\u00e0 politica pi\u00f9 stabile; infine, secondo altri ancora (Thureau-Dangin, 1927; Goetze, 1957; Matthews, 1970; Brinkman, 1993) i re del Paese del Mare controllarono Babilonia per un periodo. Tutte queste ipotesi sono singolarmente valide.\nGli unici sincronismi attestati tra la fine della I dinastia babilonese e la I dinastia del Paese del Mare sono tra i re Samsu-iluna (1749-1712) e Abi-esukh (1711-1684), da un lato, e, dall'altro, il primo re del Paese del Mare, Iluma-ilu (1720-1700), nonch\u00e9 tra Samsu-ditana (1625-1595) e Gulki\u0161ar. Iluma-ilu, secondo Liverani, \u00e8 anzi anche il re che tolse a Babilonia l'accesso al mare, rendendosi indipendente. Sappiamo anche che nel suo nono anno di regno, Samsu-iluna sconfisse un esercito di Cassiti (siamo dunque nel 1742 a.C.).\nSeguono le date (a.C.) della Prima dinastia del Paese del Mare (o \"pal\u00fb Urukug\") secondo la cronologia media.\nDinastia cassita.\nCon la dinastia cassita si apre il cosiddetto periodo medio-babilonese.\nNon ci \u00e8 noto il nome del re cassita che conquist\u00f2 Babilonia n\u00e9 come i Cassiti si impossessarono del trono babilonese. I primi re cassiti individuati dalla tradizione (Gandash, Agum I, Kashtiliash I) vanno forse considerati contemporanei agli ultimi re della I dinastia di Babilonia.\nSappiamo invece da fonte posteriore che 24 anni dopo che la statua di Marduk fu sottratta e portata a Khana, un re cassita, Agum II, la riport\u00f2 a Babilonia. \u00c8 possibile ipotizzare che Terqa sia stata distrutta proprio da Agum II e che questi sia stato uno dei primi re della dinastia cassita. Nello stesso periodo, i re Ulam-Buriash e Agum III (ma \u00e8 ragionevole pensare che Agum II e Agum III non vadano distinti) assoggettarono il Paese del Mare. A questo punto, il regno babilonese (indicato come Karduniash dai Cassiti) si imponeva come grande regno, tanto da relazionarsi con i re assiri.\nIl nome di questa dinastia nella \"Lista reale A\" \u00e8 perduto, ma altre fonti la chiamano \"pal\u00ea Kasshi\" ('dinastia cassita').\nLa \"Lista reale A\" riporta trentasei re di questa dinastia, che avrebbero regnato per un totale di 576 anni e 9 mesi. La parte della \"Lista reale A\" che riporta i nomi della dinastia cassita \u00e8 assai danneggiata; in particolare, i passaggi relativi ai re dal settimo al ventitreesimo completamente perduti. La \"Lista sincronica\" fornisce i primi tredici nomi, cui segue una lacuna. Il nome dell'undicesimo re \u00e8 perduto, mentre \u00e8 assai difficile leggere i nomi del dodicesimo e del tredicesimo re. La \"Lista reale A\" e la \"Lista sincronica\" confliggono in particolare sui nomi del quarto e del quinto re della dinastia. Inoltre, il nome del primo re nella \"Lista sincronica\" \u00e8 troppo danneggiato per essere adeguatamente leggibile.\nNon c'\u00e8 accordo tra gli studiosi su come leggere alcuni nomi dei re cassiti. Ad esempio, URziguruma\u0161 \u00e8 letto anche Tazziguruma\u0161 o Ta\u0161\u0161iguruma\u0161; Kara-\u1e2aARda\u0161 \u00e8 letto anche Kara-kinda\u0161; Meli-\u0160ipak \u00e8 letto anche Meli-\u0160i\u1e2bu; Enlil-n\u0101din-a\u1e2bi \u00e8 letto anche Enlil-\u0161uma-u\u1e63ur.\nNella \"Lista sincronica\", al re assiro Shamshi-Adad II corrispondono otto re cassiti (gli otto successori di Ganda\u0161). La decima posizione nella \"Lista sincronica\" \u00e8 assegnata a Burna-Buriy\u00e5\u0161 I.\nLe datazioni che seguono sono quelle proposte da Brinkman e da Liverani, tranne dove indicato. I nomi di re in corsivo indicano l'adozione di un nome accadico (segno della progressiva assimilazione dell'elemento dirigente cassita da parte della base popolare accadica), mentre gli altri nomi sono cassiti.\n! width=\"18%\" |Re\n! width=\"18%\" |accadico\n! width=\"5%\" |Inizio regno\n! width=\"5%\" |Fine regno\n! width=\"54%\" |Successione"}
{"id": "1111832", "revid": "1543377", "url": "https://it.wikipedia.org/wiki?curid=1111832", "title": "Phosmet", "text": "Il Phosmet o Fosmet \u00e8 un composto eterociclico della categoria dei fosforganici impiegato come insetticida in agricoltura.\nPropriet\u00e0 fitosanitarie.\nIl Fosmet \u00e8 neurotossico per la sua attivit\u00e0 esercitata come inibitore dell'acetilcolinesterasi a livello di sinapsi. Penetra nei tessuti vegetali diffondendosi negli strati superficiali ed agisce sia per contatto sia per ingestione; \u00e8 dotato di un ampio spettro d'azione e di una discreta persistenza.\nAmbiti d'impiego.\nIn Italia \u00e8 autorizzato l'impiego sulle drupacee (pesco, susino, albicocco, ciliegio), sulle pomacee (melo, pero), sugli agrumi, sull'olivo, sulla patata.\n\u00c8 indicato per combattere insetti ad apparato boccale pungente-succhiatore (Rincoti), minatori delle foglie, dei frutti e dei rametti (Ditteri, Lepidotteri), ricamatori (Lepidotteri) e defogliatori in generale (Lepidotteri e Coleotteri). Svolge inoltre un'azione secondaria e collaterale sugli Acari.\nTossicologia e impatto ambientale.\nAl pari di molti fosforganici di nuova generazione, il Fosmet \u00e8 ritenuto di tossicit\u00e0 moderata, pertanto \u00e8 distribuito in formulati commerciali a concentrazioni relativamente basse (\"non classificati\"), tuttavia per la sua azione anticolinesterasica \u00e8 un prodotto che mantiene una discreta pericolosit\u00e0.\nPu\u00f2 essere assunto per inalazione, per assorbimento attraverso la pelle e per ingestione. L'inalazione provoca vertigine, nausea, difficolt\u00e0 respiratoria, debolezza e crampi muscolari. L'ingestione provoca un avvelenamento pi\u00f9 grave che si manifesta con vomito, crampi addominali, diarrea, convulsioni, perdita della conoscenza.\nLa LD50 \u00e8 di 113\u2013160\u00a0mg/kg per via orale (nel ratto) e di oltre 3000\u00a0mg/kg per via dermale (coniglio).\nL'impatto ambientale \u00e8 notevole: ha un'azione dannosa sull'entomofauna utile, in particolare nei confronti delle api verso le quali mostra una tossicit\u00e0 elevata, ed \u00e8 nocivo nei confronti degli organismi acquatici."}
{"id": "1111838", "revid": "77283862", "url": "https://it.wikipedia.org/wiki?curid=1111838", "title": "Susino", "text": ""}
{"id": "1111839", "revid": "106456", "url": "https://it.wikipedia.org/wiki?curid=1111839", "title": "Ye (Birmania)", "text": "Ye \u00e8 una cittadina della Birmania meridionale situata nello Stato Mon, di cui \u00e8 la terza citt\u00e0 per popolazione. Si trova in una zona ricca di risorse, specialmente di teck, di caucci\u00f9 e di betel. \u00c8 dotata di un vecchio aeroporto e Ye \u00e8 capolinea di una ferrovia che la collega a Tavoy. "}
{"id": "1111841", "revid": "287204", "url": "https://it.wikipedia.org/wiki?curid=1111841", "title": "Aptiano", "text": "Nella scala dei tempi geologici lAptiano \u00e8 il quinto dei sei piani o et\u00e0 in cui \u00e8 suddiviso il Cretacico inferiore, la prima epoca dell'intero periodo Cretacico.\n\u00c8 compreso tra 125,0 \u00b1 1,0 e 112,0 \u00b1 1,0 milioni di anni fa (Ma), preceduto dal Barremiano e seguito dall'Albiano, l'ultimo piano del Cretacico inferiore.\nDefinizioni stratigrafiche e GSSP.\nIl piano Aptiano fu introdotto nella letteratura scientifica dal geologo e paleontologo francese Alcide d'Orbigny nel 1840.\nIl nome deriva dal paese francese di Apt, in Provenza.\nLa base dello piano Aptiano si trova al livello della cronozona dell'anomalia magnetica MOr.\nIl limite superiore \u00e8 dato dalla prima comparsa negli orizzonti stratigrafici dei coccolitofori della specie \"Praediscosphaera columnata\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, non \u00e8 ancora stato fissato (2009).\nSuddivisioni.\nNel dominio Tetide, l'Aptiano contiene otto biozone ammonitiche:\nL'Aptiano \u00e8 a volte ulteriormente suddiviso in tre sottopiani (o sottoet\u00e0): Bedouliano (inferiore), Gargasiano (medio) e Clansayesiano (superiore)."}
{"id": "1111845", "revid": "110157", "url": "https://it.wikipedia.org/wiki?curid=1111845", "title": "Vaalermoor", "text": "Vaalermoor \u00e8 un comune tedesco del circondario di Steinburg, nella regione dello Schleswig-Holstein. Ha circa 150 abitanti."}
{"id": "1111852", "revid": "767487", "url": "https://it.wikipedia.org/wiki?curid=1111852", "title": "Wacken", "text": "Wacken \u00e8 un comune tedesco del circondario di Steinburg, nella regione dello Schleswig-Holstein. Ha circa 1800 abitanti. Itzehoe \u00e8 la citt\u00e0 pi\u00f9 vicina a questo piccolo comune, mentre la metropoli che dista meno \u00e8 Amburgo, a circa 70\u00a0km di distanza. 200 sono invece i km stimati che separano Wacken dal confine con la Danimarca. \n\u00c8 noto soprattutto per i vasti campi agricoli che possiede sui quali si svolge il Wacken Open Air, ritenuto il pi\u00f9 importante e pi\u00f9 grande festival metal del mondo. Nella settimana di agosto in cui si svolge il festival infatti, la sua area conta all'incirca 100.000 persone."}
{"id": "1111857", "revid": "110157", "url": "https://it.wikipedia.org/wiki?curid=1111857", "title": "Warringholz", "text": "Warringholz \u00e8 un comune tedesco del circondario di Steinburg, nella regione dello Schleswig-Holstein. Ha circa 300 abitanti."}
{"id": "1111859", "revid": "125961552", "url": "https://it.wikipedia.org/wiki?curid=1111859", "title": "Ricardo Quaresma", "text": "Ala destra, Quaresma \u00e8 noto a livello internazionale per la \"trivela\", un colpo d'esterno ricco di effetto, a cui ricorre spesso e che \u00e8 diventato la sua principale caratteristica. Con i club ha vinto 15 titoli nazionali in 6 squadre diverse, tra cui i campionati di Portogallo e Italia e le coppe nazionali di Portogallo, Italia, Inghilterra, Turchia ed Emirati Arabi Uniti, mentre a livello internazionale pu\u00f2 vantare i successi nell'Intercontinentale 2004 col Porto e nella Champions League 2009-2010 con l'Inter. Con la Nazionale portoghese ha partecipato agli Europei 2008, 2012 e 2016, alla Confederations Cup 2017 e al Mondiale 2018.\nBiografia.\nRicardo Quaresma non ha mai fatto mistero di essere di etnia roman\u00ec, o come dice lui in portoghese \"cigano\". Da piccolo gioca a calcio per strada in un quartiere malfamato nella periferia di Lisbona, un osservatore di una piccola squadra della capitale lusitana, il D.D.S., lo nota e lo porta a giocare nel club: poco meno di un anno dopo passa allo Sporting. Durante il suo periodo all'Inter, fa in modo che tutta la famiglia vada a vivere con lui a Como. Ha tre figli, Ariana, Ricardo e Kauana.\nNel gennaio 2012, mentre si trova a Lisbona, viene rapinato da tre individui che si portano via \u20ac 44.000 tra contanti e oggetti di valore. Il 27 aprile 2014 subisce un furto nella sua villa in quel di Vila Nova di Gaia mentre sta giocando la semifinale di Coppa di Lega portoghese, vinta dai rivali del (0-0, 4-3 ai rigori): i ladri s'impossessano di vari oggetti per un valore totale di circa 250.000 euro, rubando anche le sue scarpe da calcio.\nA 18 anni viene soprannominato \"Mustang\" dal suo ex allenatore L\u00e1szl\u00f3 B\u00f6l\u00f6ni per la velocit\u00e0 e la potenza che \u00e8 solito mostrare in campo. Ai tempi dello Sporting, la stampa portoghese l'aveva soprannominato \"Harry Potter\", a causa della \u00abmagia che ha dentro le sue scarpe, perch\u00e9 fa delle cose incredibili\u00bb. \u00c8 detto anche \"Il Gitano\" o \"Ciganito\" (\"piccolo zingaro\") perch\u00e9 il padre \u00e8 di origine gitana; la madre \u00e8 invece angolana. Anche suo fratello Alfredo e suo nonno Artur sono stati calciatori. Ha un altro fratello, di nome Abelardo, anch'egli calciatore.\nCaratteristiche tecniche.\nFantasista dal rendimento discontinuo, ricopre il ruolo di centrocampista esterno, spesso da esterno d'attacco destro, potendo giocare sia a destra sia a sinistra. La velocit\u00e0 \u00e8 uno dei suoi punti di forza, oltre al dribbling e al tiro d'esterno. Giocatore di qualit\u00e0, buon assist-man, \u00e8 molto bravo nell'uno contro uno. Indisciplinato tatticamente, non \u00e8 un grande finalizzatore e i suoi punti deboli sono il colpo di testa e la scarsa attitudine difensiva. All'Inter, il tecnico Jos\u00e9 Mourinho lo schiera come ala destra nel 4-3-3, come esterno destro nel 4-4-2 e anche come attaccante esterno nel 4-2-4.\nIl suo repertorio ricorda quello del connazionale Cristiano Ronaldo: dribbling, finte e doppi passi. Secondo gli esperti avrebbe anche potuto eguagliare il suo connazionale se solo avesse lavorato pi\u00f9 duramente e con pi\u00f9 convinzione. Nonostante sia destro di piede e sia molto abile anche col sinistro, \u00e8 spesso schierato come esterno/ala destra, per utilizzare con pi\u00f9 frequenza la \"trivela\", un tiro o un cross effettuato con la parte esterna del piede, in modo tale da imprimere al pallone un forte effetto a uscire e una parabola innaturale, divenuto il suo colpo caratteristico.\nSpesso Quaresma non rispondeva alle domande rivoltegli sulla sua giocata pi\u00f9 significativa, la \"trivela\": solo nell'intervista alla Gazzetta dello Sport in edicola il 12 settembre 2008, il giocatore ha spiegato come \u00e8 nata la \"trivela\":\nOltre alla \"trivela\", un altro gesto tecnico spesso impiegato dal giocatore \u00e8 la \"rabona\", il famoso tiro incrociato che tende ad utilizzare quando raggiunge il fondo del campo per crossare.\nDefinito \u00abstella\u00bb, \u00abcampione\u00bb, \u00abfenomeno\u00bb, giocatore di classe e di talento, non \u00e8 un fuoriclasse, come ha umilmente ammesso anche lo stesso Quaresma. Paragonato a Lu\u00eds Figo, giocatore al quale dice di ispirarsi, e a Cristiano Ronaldo, di cui \u00e8 definito anche il \u00abvice\u00bb nella Nazionale portoghese, oltre ad essere stato descritto anche come il \"nuovo Cristiano Ronaldo\", nonostante in questo caso Ronaldo sia di due anni pi\u00f9 giovane rispetto al connazionale, Quaresma ha giocato con entrambi sia nei club - con Figo all'Inter e con Ronaldo allo Sporting CP - sia in Nazionale.\nNel 2001 \u00e8 stato inserito nella lista dei migliori calciatori stilata da Don Bal\u00f3n e nel 2003 era considerato una delle grandi promesse del calcio portoghese e mondiale, all'epoca gi\u00e0 descritto come un grande giocatore dal quale nel futuro pi\u00f9 immediato si aspettava che diventasse un \"crack\" mediatico e uno dei migliori calciatori portoghesi del periodo. Per tre-quattro anni tra il 2002 e il 2005 \u00e8 ritenuto il miglior giocatore portoghese e negli anni duemiladieci \u00e8 considerato il secondo giocatore portoghese pi\u00f9 forte dietro al solo Cristiano Ronaldo.\nCarriera.\nClub.\nGli anni allo Sporting, Barcellona e Porto.\nLa sua carriera comincia a 16 anni nella squadra riserve dello Sporting CP, successivamente passa in prima squadra nella stagione 2001-2002, esordendo a 18 anni. Nel precampionato si fa notare come una delle rivelazioni della squadra, che gli fa firmare un rinnovo fino al 2005 e inserisce nel contratto una clausola da $ 25 milioni, pari a 5,75 miliardi di scudi. All'epoca Quaresma aveva come agente Jos\u00e9 Veiga, prima di sostituirlo con Jorge Mendes. Prima di questo nuovo contratto, l'esterno offensivo portoghese si era accordato fino al 2004 con lo Sporting, percepiva uno stipendio minore e non aveva una clausola rescissoria da record. In quella stagione gioca 28 partite e segna 3 gol vincendo il campionato. Il debutto di Quaresma in Primeira Liga, avviene nella partita dello Sporting CP contro il Porto. Il tecnico dei \"Le\u00f5es\", L\u00e1szl\u00f3 B\u00f6l\u00f6ni, a inizio carriera lo schiera come esterno sinistro nel suo 3-3-3-1.\nNella stagione 2002-2003 fu il secondo giocatore pi\u00f9 impegnato nello Sporting CP: 31 partite giocate per un totale di 2216 minuti e 5 gol realizzati.\nNel luglio 2003 il Barcellona segue due giocatori dello Sporting CP in particolare: uno \u00e8 Quaresma, l'altro \u00e8 Cristiano Ronaldo. Entrambi, hanno in comune, oltre alla nazionalit\u00e0 portoghese e alla maglia bianco-verde, lo stesso agente, Jorge Mendes. Nello stesso periodo firma con i blaugrana il difensore Rafael M\u00e1rquez, calciatore messicano che ha come procuratore proprio Mendes. Il Barcellona tratta con Mendes e con lo Sporting anche l'acquisto di uno dei due portoghesi e alla fine virer\u00e0 su Quaresma.\nIl 9 luglio 2003 \u00e8 ufficiale il suo trasferimento agli spagnoli del in cambio di una cifra vicina ai \u20ac 7 milioni (altre fonti indicano 6 milioni di euro) pi\u00f9 F\u00e1bio Rochemback in prestito biennale allo Sporting CP. Con i catalani firma un contratto quadriennale con un'opzione per un quinto anno, andando a ricevere uno stipendio di \u20ac 1 milione la prima stagione e poi a salire per gli anni successivi, per un'operazione complessiva di circa 5 miliardi di scudi.\nGioc\u00f2 22 partite, 10 da titolare ed 11 entrando dalla panchina, segnando anche un gol, in un'esperienza che delude le aspettative e le promesse su Quaresma.\nDurante l'Europeo 2004 annunci\u00f2 di non voler pi\u00f9 giocare nel Barcellona finch\u00e9 ci fosse stato Frank Rijkaard come allenatore: il portoghese fu quindi inserito nella lista dei cedibili e alla fine fu il club rivale dello Sporting, il Porto, ad ingaggiarlo, come parte del saldo per il trasferimento di Deco a Barcellona (\u20ac 6 milioni).\nLa partenza \u00e8 positiva: va in gol nella Supercoppa europea, persa contro il , e segna l'unica rete nel successo del Porto contro il nella Supercoppa di Portogallo. Segna 5 gol in 32 partite di campionato ed \u00e8 sempre presente nelle partite di Champions League disputate dal Porto, che raggiunge gli ottavi. Alla fine della stagione giunge secondo in campionato alle spalle del Benfica di Giovanni Trapattoni. Il 12 dicembre 2004 vince la Coppa Intercontinentale ai rigori dopo lo 0-0 dei tempi regolamentari contro i colombiani dell'Once Caldas, realizzando il proprio calcio di rigore nella serie vinta 8-7 dopo esser entrato al 78' al posto di Lu\u00eds Fabiano.\nNelle stagioni 2005-2006, 2006-2007 e nel 2007-2008 vinse tre campionati sfoggiando appieno la sua classe di fantasista, facendo complessivamente 41 assist e 19 reti.\nNel gennaio 2007 viene candidato per il Pallone d'oro, ma non ottiene alcun voto.\nL'approdo all'Inter e il prestito al Chelsea.\nAlla fine della stagione 2007-2008 esprime la volont\u00e0 di lasciare il club portoghese per raggiungere l', voluto fortemente del neo tecnico Jos\u00e9 Mourinho, che riesce ad aggiudicarsi il giocatore il 1\u00ba settembre 2008, in cambio di \u20ac 18,6 milioni di euro pi\u00f9 il cartellino di Pel\u00e9 (valutato \u20ac 6 milioni) e altri 6 milioni di euro di bonus, che a fine anno non verranno versati a causa delle prestazioni negative del portoghese. Con oltre \u20ac 30 milioni, Quaresma risulta l'acquisto pi\u00f9 oneroso del mercato estivo italiano, uno dei pi\u00f9 costosi di sempre nella storia dell'Inter. Sceglie il numero 77, poich\u00e9 il 7 \u00e8 sulle spalle di Lu\u00eds Figo, giocatore al quale era stato gi\u00e0 paragonato. Firma un contratto di cinque anni a 2,3 milioni di euro a stagione ed \u00e8 subito inserito nella lista UEFA togliendo il posto ad Hern\u00e1n Crespo, che \u00e8 escluso all'ultimo momento.\nAl suo esordio in Serie A con l'Inter, il 13 settembre 2008, contribuisce alla vittoria contro il Catania segnando con il gesto tecnico della \"trivela\", tiro che viene deviato in rete da Giuseppe Mascara, in una delle poche partite nelle quali sfodera una prestazione positiva, venendo poi sostituito a dieci dalla fine dal brasiliano Amantino Mancini. Il 16 settembre 2008 debutta in Champions con la maglia dell'Inter, partendo titolare contro il (0-2) e venendo sostituito da Figo al 62'. Nelle gare successive inizia una fase di declino che lo porter\u00e0 a totalizzare una serie di panchine, per poi finire tribuna, a causa della scarsa condizione di forma - come poi ammesso dallo stesso portoghese - e della mentalit\u00e0. Riesce a cogliere un paio di buone prestazioni contro la (0-4), fornendo un assist per il gol di Obinna, prima di uscire al 69' per Mancini, e nell'incontro vinto a Reggio Calabria per 3-2 sulla , facendo un assist a Vieira per il gol del parziale 0-2, prima di essere sostituito nel finale da Obinna. L'ultima gara con la maglia nerazzurra \u00e8 la terza giornata di ritorno, il primo febbraio 2009, contro il in casa (1-1): entra nel secondo tempo al posto di Maxwell e schierato come ala sinistra, sfodera una delle sue peggiori prestazioni. Il 1\u00ba febbraio Mourinho lo esclude dalla lista UEFA dei giocatori a disposizione per la fase a eliminazione diretta della Champions League 2008-2009.\nDopo 13 incontri di campionato e 6 partite di Champions League, il suo rendimento all'Inter \u00e8 gi\u00e0 considerato fallimentare. Nelle sue 13 presenze di campionato, Mourinho lo fa partire sovente dalla panchina e quando \u00e8 titolare viene sistematicamente sostituito a partita in corso, totalizzando solo 640' di Serie A: l'unica sfida in cui riuscir\u00e0 a giocare 90', \u00e8 il derby di Milano perso 1-0.\nIl 2 febbraio, nelle ultime ore della sessione di mercato invernale, viene acquistato con la formula del prestito gratuito fino al termine della stagione dal , voluto dal tecnico dei \"Blues\" Felipe Scolari, che gi\u00e0 l'aveva allenato come ct della Nazionale portoghese, pur facendolo sedere spesso in panchina preferendogli Cristiano Ronaldo e Sim\u00e3o.\nNel club londinese sceglie di vestire la divisa numero 18. Il 7 febbraio seguente esordisce da titolare contro l'Hull City (0-0), venendo sostituito al 63' da Didier Drogba. Qualche giorno dopo, esattamente il 9 febbraio, il tecnico che l'aveva richiesto al Chelsea, Luiz Felipe Scolari, viene esonerato. Utilizzato raramente dal nuovo allenatore Guus Hiddink, nei quattro mesi successivi gioca principalmente nella squadra riserve: a fine stagione totalizza solo 5 presenze, 4 in Premier League e una in FA Cup, contro il Coventry City (0-2), dove dopo essere entrato a inizio ripresa al posto di Salomon Kalou, riesce a fare un assist per il 2-0 definitivo di Alex. Ai \"Blues\" non riesce a rinforzare la squadra e alla fine il Chelsea arriva terzo in campionato, ma vince la FA Cup battendo l'Everton in finale 2-1. Tuttavia anche a Londra, la sua esperienza non \u00e8 positiva.\nNella stagione 2009-2010 ritorna all'Inter e indossa la maglia numero 7. Esordisce contro il (1-1) alla prima giornata di campionato, subentrando ad inizio secondo tempo al posto di Vieira. Il 29 settembre gioca la sua prima partita stagionale di Champions contro il (1-1), entrando al 64' al posto di Mancini: questo sar\u00e0 uno dei suoi unici due incontri di Champions, assieme ai dieci minuti giocati nel novembre successivo contro il Barcellona in Spagna (2-0), sua ex squadra. Dopo una lunga serie di esclusioni gioca per la prima volta come titolare nella stagione 2009-2010 contro la (1-0), il 29 novembre 2009, riuscendo a disputare una partita positiva. Durante la partita s'infortuna, subendo una lesione al legamento collaterale del ginocchio destro e viene sostituito nel finale. Viene quindi esclusa la possibilit\u00e0 di un'operazione per questo stiramento e Quaresma si riprende tramite riabilitazione. Gioca 429' in 13 incontri tra campionato e Champions, dei quali 3 da titolare e solo quello del 24 marzo contro il (3-0) giocato per intero, senza segnare alcun gol n\u00e9 facendo assist, tuttavia a fine stagione vince scudetto, Coppa Italia e Champions League con l'Inter di Mourinho, conquistando, seppur da comprimario, uno storico triplete.\nDopo un totale di 32 match, 1 gol e 2 assist, alla fine, la sua esperienza in Italia \u00e8 considerata estremamente deludente e di conseguenza il costo del suo trasferimento al club nerazzurro esagerato.\nBesiktas.\nIl 14 giugno 2010, attraverso un comunicato ufficiale sul proprio sito, il ne ufficializza l'acquisto versando nelle casse dell'Inter la cifra di 7,3 milioni di euro. L'esterno portoghese firma un triennale da \u20ac 3,5 milioni la prima stagione e da 3,75 milioni di euro per le due stagioni seguenti.\nIl 15 luglio 2010, all'esordio ufficiale con la maglia del Be\u015fikta\u015f, Quaresma sbaglia un calcio di rigore nella sfida contro il V\u00edkingur valida per i preliminari di Europa League; la sfida termina comunque con la vittoria del Be\u015fikta\u015f per 3-0. Nella gara giocata contro il Viktoria Plze\u0148 valida per il terzo turno preliminare di Europa League, il portoghese segna il suo primo gol con la maglia del club turco (rete del momentaneo 1-0, gara terminata 3-0) con il gesto tecnico della \"trivela\". Il 14 agosto seguente fa il suo esordio in campionato nella prima giornata nella gara contro il Bucaspor, vinta dalla sua squadra per 0-1; il primo gol in campionato arriva invece il 29 agosto nella partita vinta 4-1 sul Karab\u00fckspor. L'11 novembre debutta nella Coppa di Turchia contro il Gaziantep BB, sfida persa 1-0; realizza la sua prima marcatura nel torneo il 26 gennaio 2011, contro il Trabzonspor (2-1). Il 25 aprile 2011, Quaresma ha un battibecco in campo durante una partita con il compagno di squadra Nihat Kahveci che lo accusa di non passare mai il pallone e l'alterco tra i due \u00e8 fermato soltanto dal resto dei compagni di squadra.\nSegna inoltre il suo undicesimo gol stagionale nella finale di coppa di Turchia, terminata 2-2 tra Be\u015fikta\u015f e Istanbul B.B, la partita si conclude ai rigori con la vittoria del Be\u015fikta\u015f. Dopo l'esperienza negativa in nerazzurro, Quaresma nel Be\u015fikta\u015f ritrova una seconda giovinezza sfornando giocate d'alta classe e gol ad alto tasso tecnico, terminando la sua prima stagione turca con 11 gol e 16 assist in 39 incontri tra campionato, coppa e Europa League (10 presenze e 5 gol nel torneo continentale).\nIl 10 settembre 2011 gioca la sua prima partita di campionato contro l'Eski\u015fehirspor (2-1) e quattro giorni dopo fa il suo primo incontro europeo stagionale, nell'incontro vinto 5-1 sul Maccabi Tel Aviv. Il 27 novembre successivo arriva il primo gol nel torneo turco, a Trebisonda su rigore (0-1). Il 14 novembre, a Lisbona, nei pressi del tribunale, dove si trovava per testimoniare come parte lesa in un processo per furto, aggredisce un poliziotto intervenuto per difendere un ladro che aveva derubato sua madre: Quaresma \u00e8 stato cos\u00ec arrestato per \u00abaggressione a pubblico ufficiale\u00bb.\nIl primo dicembre 2011, durante la fase a gironi d'Europa League, Quaresma sigla una doppietta contro il Maccabi Tel Aviv, segnando il gol d'apertura e quello finale che consente al Besiktas di vincere 3-2 in Israele al 92'. Nei primi giorni di marzo 2012, in seguito alla sconfitta patita 3-1 a Madrid contro l'Atl\u00e9tico, Quaresma ha avuto una discussione col tecnico del Besiktas, il portoghese Carlos Carvalhal, in seguito alla sostituzione dell'esterno avvenuta al 46' al posto di \u0130smail K\u00f6yba\u015f\u0131. Successivamente, Quaresma \u00e8 stato sospeso dal club per qualche incontro. Il 19 marzo, entrato al 59' al posto del connazionale Hugo Almeida, segna una doppietta in 5' tra il 60' e il 65' nel 4-1 del Besiktas sul Manisaspor.\nIl 20 dicembre 2012 Quaresma annuncia la rescissione del contratto col Be\u015fikta\u015f, sei mesi prima della fine dell'accordo, pagando di tasca propria l'1,46 milioni di euro rimanenti. Conclude la sua esperienza turca con 73 presenze, 18 gol e 27 assist in totale.\nAl-Ahli e ritorno al Porto.\nIl 7 gennaio 2013 firma un contratto di un anno e mezzo con l'Al-Ahli di Dubai. Il 26 gennaio 2013 fa il suo esordio nel campionato emiratino contro l'Al Jazira (2-2) e il 10 febbraio segna la sua prima rete con la nuova maglia nei quarti di finale della President's Cup, in una partita vinta 1-0 contro il Dibba Al-Fujairah. Il primo gol in campionato arriva l'8 marzo contro il Dubai (3-6). Dopo aver giocato 13 incontri e aver segnato 3 gol, nel mese di maggio viene svincolato dal club, rimanendo fermo in pratica sei mesi prima di tornare a giocare.\nIl primo gennaio 2014 viene ufficializzato il suo ingaggio da parte del Porto, squadra in cui Quaresma aveva gi\u00e0 militato tra il 2004 ed il 2008, con un contratto fino al 2016, scegliendo la maglia numero 7. Al suo primo allenamento con la squadra, \u00e8 accolto da pi\u00f9 di 10.000 tifosi. Il suo esordio avviene il 12 gennaio in Benfica-Porto (2-0), subentrando al compagno Lic\u00e1 al 55'. Gioca poi da titolare la sfida di Coppa vinta per 4-0 contro il Penafiel segnando il primo gol all'11'. Il 9 febbraio seguente realizza il suo primo gol stagionale col Porto, andando in gol su rigore contro il Pa\u00e7os de Ferreira (3-0). Un mese dopo, firma una doppietta contro l'Arouca (4-1). In Europa League, il Porto elimina l'Eintracht Francoforte (5-5, passa grazie ai gol in trasferta, Quaresma firma un gol all'andata e un assist al ritorno) e affronta il : in patria i portoghesi vincono 1-0 e a Napoli il Porto pareggia 2-2. Il secondo gol del Porto, sul risultato parziale di 1-2, \u00e8 realizzato da Quaresma che, inseritosi nell'area partenopea, supera Inler con un dribbling e scarica di sinistro verso la porta battendo Pepe Reina. Ai quarti di finale, il Porto vince 1-0 in casa contro il , ma cede 4-1 in Spagna, con Quaresma a siglare il gol della bandiera per i lusitani.\nIl 20 agosto fa il suo esordio stagionale nelle competizioni europee giocando gli ultimi minuti di Lille-Porto (0-0), entrando al posto di \u00d3liver Torres. Dopo aver giocato da titolare tutta la partita di Champions contro il (6-0), risolve la sfida successiva contro l'Athletic Bilbao, realizzando il gol del 2-1 al 75', dopo esser entrato da pochi minuti e disputato una buona partita. In campionato, Quaresma sigla il primo gol il 19 dicembre, su rigore, contro il Vit\u00f3ria Futebol Clube (4-0). In seguito realizza due doppiette contro Pa\u00e7os de Ferreira (5-0) ed Estoril (5-0). Il 15 aprile 2015 realizza una doppietta nei quarti di finale di Champions League 2014-2015 contro il , contribuendo da protagonista al successo portoghese per 3-1: segna al 4' su calcio di rigore procurato da Jackson Mart\u00ednez e al 10' raddoppia arrivando davanti a Manuel Neuer e battendolo nuovamente con una \"trivela\". Al ritorno, i tedeschi surclassano gli avversari vincendo 6-1 e passando il turno: Quaresma gioca male per 45' prima di essere sostituito nella ripresa da R\u00faben Neves.\nIn seguito alle buone prestazioni offerte con la maglia del Porto, soprattutto dopo la doppietta rifilata al Bayern, secondo i media, Quaresma sarebbe \"rinato calcisticamente\" dopo il suo ritorno al Porto, anche grazie al tecnico spagnolo Julen Lopetegui, andando a segnare 19 gol in 67 incontri e fornendo 11 assist in appena una stagione e mezza.\nRitorno al Besiktas.\nDivenuto una riserva al Porto, il 21 luglio 2015 ha firmato un contratto con il Besiktas per puntare alla convocazione per l'Europeo 2016, facendo cos\u00ec ritorno al club turco dopo tre anni in cambio di circa \u20ac 1,2 milioni. Esordisce il 16 agosto nella vittoria esterna contro il Mersin (2-5), giocando i primi 45'. Sei giorni dopo, realizza il suo primo gol in campionato nella sconfitta per 1-2 contro il Trabzonspor. Il 17 settembre seguente, debutta anche in Europa League contro lo (0-1) e il 5 novembre 2015 firma il suo unico gol stagionale nelle competizioni UEFA per club, andando a segno contro la (1-1).\nA fine stagione il Be\u015fikta\u015f vince il campionato turco: l'esterno offensivo portoghese conclude l'annata con 5 gol e 8 assist in tutte le competizioni.\nIl 28 settembre 2016 segna il suo primo gol in Champions League con la maglia del club turco giocando contro la (1-1).\nKasimpasa e Vitoria Guimaraes.\nIl 29 agosto del 2019 Quaresma, in polemica col presidente del Be\u015fikta\u0219, lascia il club per accasarsi al Kasimpa\u0219a, scegliendo come numero di maglia il 37. Complessivamente con i bianconeri in 6 stagioni e mezzo ha messo insieme 227 presenze e 38 gol vincendo una Coppa di Turchia e due campionati. Al Kasimpa\u0219a colleziona 26 presenze e 4 gol in campionato e a fine stagione decide di non rinnovare il contratto con il club.\nIl 7 settembre 2020 torna in Portogallo firmando un contratto biennale con opzione per il terzo anno con il Vitoria Guimaraes.\nNazionale.\nCon la nazionale giovanile del Portogallo ha vinto un Europeo Under-16 nel 2000.\nIl suo debutto con la nazionale maggiore avvenne il 10 giugno 2003 in amichevole contro la Bolivia.\nUn infortunio e la scarsa forma impedirono a Quaresma di partecipare all'Europeo Under-21 2004, all'Europeo 2004 e alle Olimpiadi di Atene. A sorpresa non fu poi convocato per il Mondiale 2006.\nRitenuto uno dei giocatori pi\u00f9 importanti della nazionale portoghese, assieme a Deco e Ronaldo, \u00e8 convocato per l'Europeo 2008; Quaresma salta la prima partita della fase a gironi vinta 2-0 con la Turchia, ma gioca quella successiva contro la Repubblica Ceca, entrando negli ultimi 10' al posto di Sim\u00e3o e mettendo a segno il definitivo 3-1 su contropiede nei minuti di recupero con assist di Cristiano Ronaldo. Parte titolare nella terza sfida contro la Svizzera, che vede il Portogallo perdere 2-0, ma passare ugualmente ai quarti di finale al primo posto nel proprio girone. Ai quarti il Portogallo affronta la Germania e cede 2-3, con Quaresma che rimane in panchina per tutti i 90' di gioco.\nViene convocato, non venendo per\u00f2 mai impiegato, per l'Europeo 2012. \u00c8 escluso dai convocati di Paulo Bento per il Mondiale 2014.\nViene convocato per gli Europei 2016 in Francia. Segna il gol della vittoria negli ottavi di finale contro la Croazia nel secondo tempo supplementare, e nei quarti contro la Polonia \u00e8 ancora lui ad essere decisivo nel primo match point ai calci di rigore. Il 10 luglio si laurea campione d'Europa dopo la vittoria in finale sulla Francia padrona di casa per 1-0, ottenuta grazie al goal decisivo di \u00c9der durante i tempi supplementari. Quaresma non gioca titolare, ma subentra a Cristiano Ronaldo, infortunatosi nel primo tempo.\nViene convocato per il Mondiale di Russia 2018, dove realizza una rete grazie alla sua iconica \"trivela\" nella partita dei gironi pareggiata 1-1 contro l'Iran.\nStatistiche.\nQuaresma ha disputato, tra club, nazionale maggiore e nazionali giovanili, 810 partite, segnando 133 reti.\nPresenze e reti nei club.\n\"Statistiche aggiornate al 27 febbraio 2022.\"\nCronologia presenze e reti in nazionale.\n "}
{"id": "1111860", "revid": "110157", "url": "https://it.wikipedia.org/wiki?curid=1111860", "title": "Westermoor", "text": "Westermoor \u00e8 un comune tedesco del circondario di Steinburg, nella regione dello Schleswig-Holstein. Ha circa 386 abitanti.\nIl 1\u00ba gennaio 2008 vi \u00e8 stato aggregato il comune di Moordorf."}
{"id": "1111861", "revid": "287204", "url": "https://it.wikipedia.org/wiki?curid=1111861", "title": "I Robinson", "text": "I Robinson (\"The Cosby Show\") \u00e8 una sitcom statunitense prodotta dal 1984 al 1992, creata da Bill Cosby.\nDopo \"Good Times\" (1974-79) \u00e8 la seconda sitcom trasmessa alla televisione americana a descrivere la vita di una \"ordinaria\" famiglia afro-americana (padre, madre, figli di et\u00e0 diverse). Altre serie, come \"Giulia\" (1968-71) o \"Il mio amico Arnold\" (1978-86) avevano descritto situazioni \"atipiche\" e in \"Good Times\" erano ancora palpabili le tensioni sociali dell'epoca della lotta per i diritti civili. Qui l'accento \u00e8 tutto sulla normalit\u00e0. I Robinson sono una famiglia benestante, orgogliosa della propria identit\u00e0 ma perfettamente integrata.\nLa serie risult\u00f2 essere la pi\u00f9 seguita in America per cinque stagioni consecutive nel periodo 1985-89, inoltre lo show occupa il 28\u00ba posto nella classifica delle migliori serie TV di tutti i tempi.\nLa chiusura della serie, trasmessa il 30 aprile 1992, fu vista da circa 44,4 milioni di persone negli USA, diventando il settimo finale di una serie TV pi\u00f9 visto nella storia della televisione.\nNel 1997 la rivista \"Guide TV\" classifica l'episodio \"Buon Anniversario\" al 54\u00ba posto nella lista dei 100 episodi pi\u00f9 belli nella storia della TV. Nel 2009, la stessa rivista ripropone un'altra classifica, aggiornata e rivista, inserendo l'episodio \"Il signor pesce\" al 15\u00ba posto nella lista dei 100 episodi pi\u00f9 belli nella storia della TV.\nLa sitcom ha ottenuto molti premi e svariate nomination nel corso degli anni, riuscendo a vincere 6 Emmy Awards e 3 Golden Globe due dei quali riguardanti l'attore - protagonista Bill Cosby.\nTrama.\nLa serie narra la vita della famiglia Robinson (Huxtable nell'originale), residente a New York (precisamente a Brooklyn), composta dal padre Heathcliff \"Cliff\" Robinson, ginecologo, dalla madre Claire, avvocato, e dai cinque figli: Sandra, Denise, Theodore \"Theo\", Vanessa e Rudith \"Rudy\". La serie verte molto sulle battute fulminanti di Bill Cosby ma in generale sui contrasti e sui problemi portati dai figli adolescenti e tocca temi delicati come le gravidanze adolescenziali e il consumo di droghe. Poi la famiglia si allarga con l'arrivo di Olivia (figlia di Martin e della sua ex moglie, poi, in seguito al matrimonio con Martin, di Denise e Martin), i gemelli Winnie e Nelson (di Sandra e Alvin) e Pamela \"Pam\" (cugina di Claire).\nEpisodi.\nComplessivamente, la serie conta 201 episodi divisi in 8 stagioni. La messa in onda originale dell'episodio pilota \u00e8 avvenuta il 20 settembre 1984; l'episodio conclusivo il 30 aprile 1992.\nPersonaggi e interpreti.\nIl cognome originale della famiglia protagonista \u00e8 Huxtable che, nella versione italiana, \u00e8 stato cambiato in Robinson, poich\u00e9 la parola \"Huxtable\" fu ritenuta foneticamente poco adatta per il mercato italiano.\nGuest star.\nNegli episodi della serie appaiono in scena comparse poi diventate attori affermati o \"star\" in altri ambiti, oppure si vedono personaggi gi\u00e0 famosi ospitati per brevi \"camei\" dove interpretano perlopi\u00f9 loro stessi. Ricordiamo ad esempio Raven Symone, Alicia Keys, Bernie Mac, Max Roach, Wallace Shawn, Alexis Cruz, Adam Sandler, Robert Culp, John Ritter (nell'episodio \"Controllo totale\" della settima stagione), Elaine Stritch, Mercedes Ruehl, Stevie Wonder, Dizzy Gillespie, Chandra Wilson, Tito Puente, Lena Horne, Harold Perrineau Jr., Tisha Campbell-Martin e Tichina Arnold. Altri personaggi famosi comparsi nella serie sono: S\u00f4nia Braga nella parte della signora Anna Maria Wastlake, la professoressa di Theo, negli episodi \"La principessa del potere\" e \"Fiocco rosa\" (stagione 2), Danny Kaye (in una delle sue ultime apparizioni) nella parte del dott. Burns nell'episodio \"Il dentista novellista\" (Stagione 2), Christopher Plummer nel ruolo del Prof. Jonathan Lawrence, docente universitario di Storia del Teatro, ospite di casa Robinson nell'episodio 5 della quarta stagione dal titolo \"Shakespeare\", Naomi Campbell nella parte di Julia negli episodi \"Tutti in sala party\" e \"Ragazze du du\" (stagione 5), Pl\u00e1cido Domingo nella parte di Alberto Santiago nell'episodio \"Come eravamo\" (stagione 5), Sammy Davis Jr. nella parte del sig. Ray Palamino nell'episodio \"Il nonno neonato\" (stagione 5), B. B. King nella parte di Riley Jackson nell'episodio \"Rapsodia in Blues\" (stagione 6), Anthony Quinn nella parte del sig. Fuentes nell'episodio \"Fuori tutti\" (stagione 6), Miriam Makeba nella parte di s\u00e9 stessa nell'episodio \"Cercasi disperatamente Olivia\" (stagione 8).\nSono elencati in ordine di apparizione nella seguente tabella:\nProduzione.\nIdeazione.\nLa genesi dello show risale ai primi anni ottanta. Marcy Carsey e Tom Werner, due ex dirigenti dell'ABC, lasciarono il network per fondare la loro propria compagnia. Negli anni settanta i due avevano reso l'ABC il canale di punta della televisione statunitense, grazie al loro fiuto per sitcom di successo come \"Mork &amp; Mindy\" e \"Tre cuori in affitto\".\nPianificando di creare una nuova sitcom per la loro compagnia, decisero di avere bisogno di un grosso nome di richiamo per il pubblico. Bill Cosby, che durante gli anni settanta aveva partecipato a due sitcom di modesto successo (\"The Bill Cosby Show\" e \"The New Bill Cosby Show\"), prodotto album comici pluripremiati, e recitato in diversi ruoli al cinema, nei primi anni ottanta stava vivendo un momento di relativa stanchezza nella propria carriera.\nDopo essersi incontrato con Carsey e Warner, Cosby ritorn\u00f2 da loro con una sua propria idea per la serie televisiva: la famiglia sarebbe stata del ceto medio-basso, con una madre casalinga e il padre autista di limousine, con due figli maschi e due figlie femmine. Carsey e Werner furono convinti da Cosby poco dopo, quando fu cambiato lo status sociale della famiglia, che sarebbe diventata del ceto alto borghese, rendendo la madre un avvocato in carriera e il padre uno stimato ginecologo, con quattro figlie femmine e un figlio maschio. Quindi, con entrambi i genitori agiati liberi professionisti, cosa insolita per l'epoca in una sitcom incentrata su una famiglia afroamericana. L'intera serie si sarebbe focalizzata sulle qualit\u00e0 comiche di Cosby riprese nel corso della routine familiare.\nRealizzazione.\nIn origine la serie era intitolata \"The Cosby Show\" data l'enorme popolarit\u00e0 di Bill Cosby negli Stati Uniti. In Italia il cognome originale della famiglia, \"Huxtable\", ritenuto poco orecchiabile per il pubblico italiano, \u00e8 stato modificato in \"Robinson\", e di conseguenza anche il titolo della sitcom.\nBill Cosby aveva un insolito potere decisionale circa lo show: voleva che il programma fosse divertente e contemporaneamente educativo, e insistette anche che il programma fosse ambientato a New York City invece di Los Angeles, dove la maggior parte dei programmi televisivi erano registrati. I primi episodi furono girati negli studi della NBC a Brooklyn (ora di propriet\u00e0 della JC Studios). In seguito il network vendette l'edificio, e la produzione si spost\u00f2 ai Kaufman Astoria Studios nel Queens.\nI personaggi della famiglia si basano sulla vera famiglia di Cosby: infatti Claire, Sandra, Denise, Theo, Vanessa e Rudy sono ispirati rispettivamente alla moglie Camille e ai figli Erika Ranee (1965), Erinn Chalene (1966), Ensa Camille (1973), Ennis William (1969 \u2013 1997) ed Evin Harrah (1976). Anche le et\u00e0 corrispondono grosso modo ai personaggi della serie. Nell'episodio pilota ci viene presentata la famiglia Robinson composta dal padre Cliff, la madre Claire e i figli Denise, Theo, Vanessa e Rudy. Non compare, invece, il personaggio di Sandra ed anzi, durante un dialogo, Cliff e Claire dichiarano di aver avuto solo quattro figli.\nA dispetto del tono comico della serie, talvolta il programma tratta tematiche serie, come i problemi del figlio Theo, dislessico (la tematica della dislessia \u00e8 ispirata ai reali problemi del figlio di Cosby, Ennis), e le gravidanze indesiderate in et\u00e0 puberale quando una amica di Denise, interpretata da Lela Rochon, resta incinta. Nonostante il cast e i personaggi principali fossero prevalentemente di colore, le tematiche razziali vennero sfiorate molto raramente se compariamo il programma ad altre sitcom dell'epoca, come ad esempio \"I Jefferson\". L'ultima stagione della serie and\u00f2 in onda durante il periodo dei tumulti razziali di Los Angeles nel 1992, e Cosby dichiar\u00f2 alla stampa la sua pi\u00f9 completa speranza in una risoluzione pacifica dei disordini. Nell'ultimo episodio, incentrato sulla laurea di Theo, Cliff e Claire chiuderanno la serie con la frase \"salutiamo i nostri amici\" e si avvieranno verso l'uscita antincendio degli studi televisivi lasciando che si veda il pubblico presente in rappresentanza di tutti i telespettatori che li hanno sempre seguiti. Chiusura simile \u00e8 stata adottata anche in altri telefilm. Cosby far\u00e0 una chiusura del cerchio durante la festa di laurea ripensando a Theo adolescente e lo si rivedr\u00e0 in uno dei primi episodi della prima serie con Vanessa e Rudy ancora bambine.\nSpin-off.\nDalla sitcom \u00e8 stato tratto lo spin-off \"Tutti al college\", in cui viene seguita la vita di Denise al college. Alla fine della prima stagione, lo spin-off divenne una serie a s\u00e9 stante, in quanto Denise lascia gli studi e torna nel cast della serie originale."}
{"id": "1111865", "revid": "49009", "url": "https://it.wikipedia.org/wiki?curid=1111865", "title": "The Cosby Show", "text": ""}
{"id": "1111869", "revid": "110157", "url": "https://it.wikipedia.org/wiki?curid=1111869", "title": "Wewelsfleth", "text": "Wewelsfleth \u00e8 un comune tedesco del circondario di Steinburg, nella regione dello Schleswig-Holstein. Ha circa 1600 abitanti."}
{"id": "1111870", "revid": "438678", "url": "https://it.wikipedia.org/wiki?curid=1111870", "title": "La vita sessuale dei belgi", "text": "La vita sessuale dei belgi (\"La vie sexuelle des belges 1950-78\") \u00e8 un film del 1994 diretto da Jan Bucquoy.\nTrama.\nIl protagonista Jan Bucquoy, \u00e8 il secondo figlio di una famiglia operaia di Harelbeke, nel Belgio fiammingo degli anni cinquanta. Sua madre \u00e8 una casalinga violenta, ossessionata dal risparmio e dal costo della vita, suo padre \u00e8 un operaio tessile analfabeta e senza ambizioni che si dedica senza risultati all'allevamento di piccioni viaggiatori. Sua sorella maggiore invece, deformata dall'educazione tirannica della madre, finisce presto sposata con un tipo identico a suo padre. Una volta pronunciata la sua prima parola nell'indifferenza generale, Jan trascorre la sua infanzia silenziosa e solitaria scandita da passeggiate in bicicletta dopo la messa domenicale con tutta la famiglia; un cucciolo trovato in strada e accolto in casa viene ucciso dalla madre perch\u00e9 troppo costoso da mantenere. Jan riesce a parlare solo con la giovane e anticonformista zia Marta. \u00c8 lei a passargli libri, a insegnargli di non vergognarsi del proprio corpo, a prevedergli un futuro da scrittore e a portarlo al cinema: durante la proiezione di \"Johnny Guitar\" di Nicholas Ray (con Sterling Hayden e Joan Crawford), Jan \u00e8 colpito da una sequenza in cui gli attori si baciano e scopre che non ha mai visto i suoi genitori baciarsi. Poco dopo la zia Marta si suicida e alla sua morte segue quella del padre, che scompare nella quasi totale indifferenza. Durante le vacanze in campeggio sulla costa belga, Jan scopre la propria sessualit\u00e0 con il compagno Eddy, poi bacia per la prima volta una ragazza e infine si \"fidanza\" con Christine, una compagna di scuola da lui difesa dagli insulti di altri ragazzi, fino a quando questa parte con la famiglia per il Congo Belga.\nI riflessi del Maggio '68 giungono fino alla provincia belga e Jan ottiene 19/20 nel tema scritto sulla \"donna ideale\". Conseguito il diploma, pur volendo proseguire gli studi a Bruxelles, Jan ormai adulto viene obbligato dalle madre a lavorare come impiegato nella stessa azienda del padre. A una festa ha il suo primo rapporto sessuale, ma viene scoperto dai genitori della ragazza, insultato e allontanato in malo modo. Dopo un anno passato dietro la scrivania, Jan trova il coraggio d'imporsi e partire per Bruxelles. Arriva direttamente al bistrot \"Dolle Mol\" (Spoormakersstraat), frequentato da intellettuali di sinistra e si presenta come scrittore. Inizia una relazione con la cameriera del locale, che gli insegna il K\u0101ma S\u016btra, mentre un'amica di questa l'introduce alle teorie della rivoluzione. S'iscrive all'Universit\u00e0 e diventa un attivista politico. Distribuendo volantini conosce Th\u00e9r\u00e8se, per nulla interessata alla politica e in molte cose simile a sua madre. La loro relazione sfocia in un matrimonio di tre anni e due figli, fallito per l'incostanza di Jan, sempre seduto ai tavolini del Dolle Mol e impegnato a tentare di scrivere il libro che lo consacrer\u00e0 scrittore.\nAbbandonata la famiglia, Jan si trasferisce in un loft e inizia a perdersi in una serie di microrelazioni sentimentali e sessuali, interrogandosi su se stesso e sul rapporto ideale con le donne. Una sera, dopo un'orgia, rientra in compagnia di una ragazza con la quale sembra riuscire a parlare, ma viene aggredito e picchiato in strada da un gruppo di giovani. Intanto, in seguito alla morte della madre, vende la casa di Harelbeke, paga otto anni di alimenti e parte per un misterioso viaggio in Germania, dal quale torna meno depresso e complessato.\nJan scrittore\nAttraverso un'inserzione in un giornale, conosce la ricca M\u00e9lanie, femminista sprezzante del maschio: ennesimo tentativo che si risolve in un fallimento. Jan compra una bambola gonfiabile. Sembra nascere un'intesa con la speaker di una radio che si occupa di letteratura ma questa, dopo qualche tempo, decide di sposarsi con il celebre scrittore belga Pierre Mertens; Jan s'incontra per l'ultima volta con M\u00e9lanie, disposta a ritornare con lui, ma ora il suo principale interesse \u00e8 il suo libro, al quale dedica le notti nel loft. Durante la scrittura, s'accende una sigaretta e il fuoco illumina l'immagine della madre che l'allatta al seno.\nCritica.\nIn un articolo de \"La Stampa\", il film viene recensito come un'opera \u00absfrenata e grottesca\u00bb.\nLa rivista \"FilmTv\" giudica il lungometraggio \u00abdai tratti anarcoidi sia nel contenuto che nella forma, capace di dire anche cose molto serie\u00bb.\nDistribuzione.\nIl film \u00e8 uscito nelle sale cinematografiche belga nel 1994, l'anno seguente, invece, fu distribuito in Europa.\nIn Italia ha avuto una edizione home video in formato VHS.\n\u00c8 presente su Prime Video."}
{"id": "1111877", "revid": "599013", "url": "https://it.wikipedia.org/wiki?curid=1111877", "title": "Rff", "text": ""}
{"id": "1111878", "revid": "729019", "url": "https://it.wikipedia.org/wiki?curid=1111878", "title": "Rudis", "text": "Il rudis era un'arma bianca da esercitazione usata dai Romani. Era una spada di legno, presumibilmente simile al \"gladius\", utilizzata per i combattimenti incruenti sia dai legionari che dai gladiatori che si addestravano nell'arena delle loro scuole.\nStoria.\nPolibio e Tito Livio scrivono che del \"rudis\", nel III secolo a.C., si servivano per addestrarsi i soldati di Scipione l'Africano in Africa. Anche Vegezio si riferisce al rudis chiamandolo \"clava\".\nSe i gladiatori avevano ben combattuto nel circo dopo qualche tempo veniva loro concesso il congedo o dal sopraintendente ai giochi (\"munera\") o dal maestro della scuola che consegnavano loro il \"rudis\": una ricompensa simbolica che implicava la concessione della libert\u00e0 a quelli che avevano scelto volontariamente di combattere nell'arena e che venivano quindi nominati \"rudiarii\".\nAlcuni autori ipotizzano che il \"rudis\" potesse essere anche il bastone maneggiato dagli arbitri nell'arena."}
{"id": "1111880", "revid": "13102", "url": "https://it.wikipedia.org/wiki?curid=1111880", "title": "Annibale Francesco Clemente Melchiore Girolamo Nicola della Genga", "text": ""}
{"id": "1111882", "revid": "767487", "url": "https://it.wikipedia.org/wiki?curid=1111882", "title": "25 to Life (album)", "text": "25 to Life \u00e8 un live album dei Rose Tattoo, uscito il 28 novembre 2000 per l'etichetta discografica Steamhammer/SPV GmbH.\nIl disco \u00e8 stato registrato al festival Wacken Open Air nell'estate del 2000."}
{"id": "1111884", "revid": "1305772", "url": "https://it.wikipedia.org/wiki?curid=1111884", "title": "Annese", "text": ""}
{"id": "1111885", "revid": "78273", "url": "https://it.wikipedia.org/wiki?curid=1111885", "title": "La vie sexuelle des belges", "text": ""}
{"id": "1111890", "revid": "17465667", "url": "https://it.wikipedia.org/wiki?curid=1111890", "title": "Mal di testa", "text": ""}
{"id": "1111897", "revid": "68569", "url": "https://it.wikipedia.org/wiki?curid=1111897", "title": "WORM", "text": ""}
{"id": "1111899", "revid": "163662", "url": "https://it.wikipedia.org/wiki?curid=1111899", "title": "Arco della Pace", "text": "L'Arco della Pace (\"Arch del Sempion\" in lingua lombarda) \u00e8 un arco trionfale di Milano situato all'inizio di corso Sempione. Poi dedicato alla pace tra le nazioni europee raggiunta nel 1815 con il congresso di Vienna, la prima pietra fu posta nel 1807; i lavori vennero poi sospesi con la caduta di Napoleone (1814) e ripresi nel 1826 sotto gli austriaci; fu inaugurato il 10 settembre 1838 con una fastosa cerimonia presieduta dall'appena incoronato imperatore Ferdinando I d'Austria. Ebbe la sua definitiva consacrazione nel 1859 con l'ingresso in Milano di Napoleone III e di Vittorio Emanuele II dopo la vittoria di Magenta. L'Arco della Pace rappresenta uno dei maggiori monumenti neoclassici di Milano.\nStoria.\nIl primo arco effimero, di cui si conserva forme e architettura, fu innalzato nel gennaio del 1806 su disegno del marchese Cagnola come costruzione temporanea per festeggiare l'ingresso a Milano dei novelli sposi Eugenio di Beauharnais, vicer\u00e9 d'Italia, e Augusta di Baviera, convolati a nozze il 13 gennaio. L'arco sorse sull'allora \"Corso di Porta Orientale\", poi \"Corso Venezia\", ed era costruito in tela, gesso e legname. Visto il successo che quell'arco ebbe anche fra i visitatori stranieri, il consiglio di Milano, e il Comune dell'epoca, decret\u00f2 l'8 febbraio che un nuovo arco in marmo fosse eretto in un luogo pi\u00f9 consono.\nLa nuova opera, progettata ancora dal Cagnola e concepita come \"arco della Vittoria\" per festeggiare la vittoria francese nella battaglia di Jena, fu realizzata a partire dall'autunno del 1807: l'area su cui doveva sorgere venne individuata a met\u00e0 del lato rivolto a nord-ovest dell'allora piazza d'Armi che si trovava dietro al Castello Sforzesco, area occupata dal Parco Sempione. I lavori vennero diretti dallo stesso Cagnola e supervisionati da Domenico Moglia, Nicola Pirovano, Francesco Peverelli e Bai Gio Battista., sotto la spinta del comune di Milano e di Napoleone. L'opera era oramai a due terzi e diverse statue erano gi\u00e0 terminate, come quelle della \"Storia\" e della \"Poesia\", eseguite dal neoclassico Luigi Acquisti, quando con la caduta del Regno Italico l'Arco venne abbandonato: gli ultimi lavori furono svolti il 19 aprile 1814.\nSolo nel 1826 venne ripresa la riedificazione dell'edificio sotto l'imperatore asburgico Francesco I d'Austria, che ne mut\u00f2 la dedica.\nDopo la morte di Luigi Cagnola, avvenuta nel 1833, la direzione dei lavori pass\u00f2 nelle mani di Carlo Giuseppe Londonio che lo complet\u00f2 nel 1838, in tempo perch\u00e9 alla cerimonia di inaugurazione partecipasse Ferdinando I, Imperatore d'Austria e re del Lombardo-Veneto.\nIl 15 settembre 1837 sull'Arco venne innalzato dall'architetto Peverelli il maestoso monumento bronzeo della \"Sestiga della Pace\", opera di Abbondio Sangiorgio e fuso dal Manfredini. Il monumento rappresenta il cocchio della dea della Pace entrante nella citt\u00e0 di Milano trainato da sei destrieri. Ai lati della sestiga, ai quattro angoli dell'attico dell'Arco, si trovano quattro \"Vittorie\" a cavallo che offrono una corona d'alloro e una palma alla Dea entrante in Milano. I quattro cavalli e le donne sono opera dello scultore bolognese Giovanni Putti (1771-1847).\nL'8 giugno 1859, quattro giorni dopo la vittoria di Magenta, vi fecero il loro ingresso trionfale in Milano Napoleone III e Vittorio Emanuele II, fra le acclamazioni della folla.\nA seguito del passaggio di Milano dalla dominazione asburgica al Piemonte, le sole modifiche che furono apportate al monumento ormai concluso da oltre vent'anni, furono le nuove epigrafi dedicatorie poste sulla sommit\u00e0 degli archi:\nDescrizione.\nL\u2019intera struttura \u00e8 in granito di Baveno, rivestita in pietra di Crevola d\u2019Ossola, progettata in stile neoclassico, si configura come un arco di trionfo a tre fornici con quattro colonne scanalate con capitelli corinzie. \u00c8 sormontata da una serie di sculture in bronzo, ovvero quattro cavalli al galoppo posti a ciascuno degli angoli ed una centrale che rappresenta la sestiga della pace con sei cavalli che trainano un cocchio su chi \u00e8 posta Minerva in Pace, il tutto ha pi\u00f9 di 4 metri di altezza ed \u00e8 pesante oltre 10 tonnellate. Le dimensioni generali del prospetto sono di 24 metri di larghezza per 25 metri di altezza, con un'arcata maggiore di 14,24 m. \nNel 1842, quattro anni dopo essere stato ultimato, il monumento veniva cos\u00ec descritto in \"Memorie del Reale istituto lombardo di scienze, lettere ed arti\", vol. 1:"}
{"id": "1111901", "revid": "44638", "url": "https://it.wikipedia.org/wiki?curid=1111901", "title": "Bryn\u00f3w - Za\u0142\u0119ska Ha\u0142da", "text": ""}
{"id": "1111903", "revid": "44638", "url": "https://it.wikipedia.org/wiki?curid=1111903", "title": "Bryn\u00f3w - Osiedle Zgrzebnioka", "text": ""}
{"id": "1111913", "revid": "767487", "url": "https://it.wikipedia.org/wiki?curid=1111913", "title": "Beats from a Single Drum", "text": "Beats from a Single Drum \u00e8 il quinto album in studio dei Rose Tattoo, uscito nel 1986 per l'etichetta discografica Mushroom Records.\nL'album doveva inizialmente uscire come album solista di Angry Anderson, ma venne poi deciso di pubblicarlo col nome di tutta la band. La Mushroom Records poi ristamp\u00f2 l'album nel 1987, diffondendolo come l'album solista di Anderson."}
{"id": "1111914", "revid": "1782831", "url": "https://it.wikipedia.org/wiki?curid=1111914", "title": "Capitan Matamoros", "text": "Capitan Matamoros (creato attorno al 1400) \u00e8 una maschera della commedia dell'arte proveniente da Bologna e rientra nel novero dei capitani.\nPersonifica il soldato sbruffone, che si vanta di imprese che in realt\u00e0 non ha mai compiuto, essendo poco coraggioso: \u00e8 un'evidente caricatura dei matamoros. \u00c8 quindi spesso messo in difficolt\u00e0 dagli altri e reso ridicolo per la sua smania di millantare imprese mai compiute. Ha un costume dai ricchi colori i cui accessori enormi, come la spada o il cappello, tendono a ridicolizzarne l'aspetto.\nTra color che vestirono i panni del Capitano, degno di memoria \u00e8 Silvio Fiorillo, che fu anche un celebre Pulcinella."}
{"id": "1111916", "revid": "1919059", "url": "https://it.wikipedia.org/wiki?curid=1111916", "title": "Capitan Spaventa", "text": "Capitan Spaventa di Vall'Inferna \u00e8 la maschera ligure della commedia dell'arte creata dall'attore Francesco Andreini (1548-1624).\nCapitan Spaventa \u00e8 un soldato sognatore, colto e di buon senso, in netta opposizione ad un altro capitano: lo sbruffone Capitan Matamoros.\nA ricostruzione del personaggio, possediamo una raccolta di scritti generici dello stesso Andreini, chiamati \"Le bravure di Capitan Spaventa\". ( per gli amici marteo)"}
{"id": "1111917", "revid": "37401", "url": "https://it.wikipedia.org/wiki?curid=1111917", "title": "Assur-etil-ilani", "text": "Problemi con le fonti.\nLa ricostruzione degli eventi accaduti durante il regno di Ashur-etil-ilani si \u00e8 rivelata non facile. Un problema degno di nota \u00e8 la totale assenza di fonti dall'Assiria centrale durante quel periodo, e la carenza di registi ufficiali degli eventi (ad esempio le iscrizioni reali). La fonte pi\u00f9 importante per questo periodo \u00e8 la \"Cronaca di Nabopolassar\", che per\u00f2 \u00e8 molto frammentaria nei confronti di questo periodo.\nRegno.\nLa morte di Assurbanipal, datata tra il 631 e il 627 a.C. accese delle serie dispute per il controllo dell'Assiria tra molti pretendenti, il che port\u00f2 al crollo dell'Impero neo-assiro. La disputa sembra che fosse iniziata gi\u00e0 da qualche anno durante il regno di Assurbanipal. Lo sviluppo degli eventi, cos\u00ec come il numero dei partiti coinvolti, non \u00e8 noto con certezza, ma sembra invece certo che, dopo la morte di Assurbanipal, orde alleate di Sciti, Cimmeri, Medi e Persiani, approfittando dei conflitti intestini dell'Assiria, attraversarono i confini dell'impero, distruggendo Ascalon e arrivando a suon di razzie e incursioni fino ai confini con l'Egitto. Calah (Nimrud) fu messa al rogo, ma le forti mura di Ninive protessero i rimasugli dell'esercito assiro che vi avevano preso rifugio. Una volta che gli incursori si spostarono in altre regioni del decadente impero, fu eretto un nuovo palazzo tra le rovine della citt\u00e0 vicina, ma la sua povert\u00e0 architetturale, cos\u00ec come le sue piccole dimensioni, dimostrano come le risorse dell'Assiria fossero quasi ai minimi termini.\nDate del regno.\nSecondo le iscrizioni di Harappa di Nabonidus, Ashur-etil-ilani regn\u00f2 per tre anni, ma vi \u00e8 un contratto a Nippur datato al suo quarto anno. Sembra quindi che sia succeduto ad Assurbanipal nel 627 a.C. e che abbia regnato fino al 623 a.C., il che solleva alcuni problemi sulla datazione degli eventi dalla guerra assiro-babilonese. \nAshur-etil-ilani deve pertanto essere asceso al trono prima del 627 a.C., ed \u00e8 pi\u00f9 volte suggerito che il suo regno fu sovrapposto a quello di Assurbanipal. Tuttavia, \u00e8 probabile che Assurbanipal mor\u00ec prima del 627 a.C., dato che non vi \u00e8 alcuna prova della sua co-reggenza. \u00c8 pertanto suggerito che Assurbanipal mor\u00ec nel 631 a.C. e che Ashur-etil-ilani fu re dell'Assiria fino al 627 a.C. Vi sono ancora conflitti con le date coincidenti la sua conclusione, ma queste date sembrano quelle meglio adatte per sostenere le prove attuali.\nGli successe Sin-shumu-lishir, che lo depose."}
{"id": "1111923", "revid": "1305772", "url": "https://it.wikipedia.org/wiki?curid=1111923", "title": "Mark I", "text": "Sebbene innumerevoli realizzazioni siano caratterizzate come \"Mark I\" o \"Mk I\", in alcuni casi questa notazione identifica direttamente l'oggetto:"}
{"id": "1111926", "revid": "54811", "url": "https://it.wikipedia.org/wiki?curid=1111926", "title": "Kouand\u00e9", "text": "Kouand\u00e9 \u00e8 una citt\u00e0 situata nel dipartimento di Atakora nello Stato del Benin con 92.704 abitanti (stima 2006).\nGeografia fisica.\nIl comune confina a nord con i comuni di Tangui\u00e9ta e K\u00e9rou, a sud con Copargo e Djougou, ad est con K\u00e9rou e P\u00e9hunco e ad ovest con Toucountouna, Boukoumb\u00e9 e Natitingou.\nAmministrazione.\nIl comune \u00e8 formato dai seguenti 6 arrondissement composti da 51 villaggi:\nSociet\u00e0.\nReligione.\nLa maggioranza della popolazione \u00e8 di religione musulmana (38,5%), seguita dalle religioni locali (30,2%) e dal cattolicesimo (14,8%).\nEvoluzione demografica.\nDal punto di vista etnico la popolazione \u00e8 principalmente composta da Bariba, B\u00e8tamarib\u00e8 e Peulh\nEconomia.\nSviluppata la coltivazione di cotone ed arachidi e l'allevamento di bovini, mentre \u00e8 praticata la pesca. Presenti giacimenti di oro e pietre ornamentali.\nTurismo.\nI luoghi turistici del comuni sono legati alla catena dell'Atacora, oltre ai festival di tradizione locale."}
{"id": "1111927", "revid": "15756", "url": "https://it.wikipedia.org/wiki?curid=1111927", "title": "Austin Metro", "text": "LAustin Metro \u00e8 un'automobile di segmento B prodotta dal 1980 al 1990 (dalla British Leyland fino al 1981, dal Gruppo Austin Rover fino al 1987 e in seguito dal Gruppo Rover). Fu commercializzata con il marchio \"Austin\" e il nome di \"Metro\" (anche se nei primi due anni di produzione il nome era miniMetro per problemi di marchio registrato), tranne le versioni pi\u00f9 sportive, che avevano il marchio \"MG\" assumendo quindi il nome di MG Metro.\nIl progetto della Metro venne alla luce a met\u00e0 degli anni Settanta, quando, dopo diversi tentativi di sostituire la Mini, emerse la necessit\u00e0 dell'azienda di essere rappresentata nel nascente e agguerrito segmento B. Concepita in un periodo di grande crisi per la British Leyland, alla progettazione della Metro fu rivolta una grande considerazione, anche durante il periodo di tagli e razionalizzazioni del 1978-80, e il suo riuscito debutto costitu\u00ec una vitale \"boccata d'ossigeno\" per la casa automobilistica inglese.\nIl suo successo in madrepatria fu grande, al punto da divenire una delle automobili pi\u00f9 vendute di sempre oltre che la quarta vettura inglese per volume di produzione, anche se con il passare degli anni fu additata a stereotipo dell'automobile economica, povera e poco attraente.\nFu sostituita nel 1990 dalla Rover serie 100, in parte derivata dalla Austin Metro dopo che diversi progetti per una vettura completamente nuova furono cancellati a causa della mancanza di finanziamenti.\nGenesi.\nLa British Motor Corporation inizi\u00f2 a studiare un erede per la Mini alla fine degli anni Sessanta.\nIl progetto fu affidato ad Alec Issigonis, il creatore della Mini, che nel 1968 svilupp\u00f2 un progetto chiamato 9X. La proposta piacque alla dirigenza, ma non entr\u00f2 mai in produzione, a causa dei timori da parte dell'azienda di affrontare un investimento cos\u00ec grande nel periodo in cui, dopo una forte crisi, stava confluendo nella British Leyland.\nDopo il passaggio societario, nel 1972 venne avviato un nuovo progetto siglato 74, con a capo Harry Webster. A causa delle idee poco chiare dei progettisti, per\u00f2, il progetto port\u00f2 alla produzione di un numero eccessivo di disegni e prototipi, nessuno dei quali completamente soddisfacente agli occhi della dirigenza, e in breve tempo fin\u00ec per perdere di vista gli obiettivi iniziali, arrivando al progetto di un veicolo sensibilmente pi\u00f9 grande. Nel 1973 il nuovo presidente John Barber decise di cancellare il progetto, giudicando l'automobile inadatta a sostituire la Mini (perch\u00e9 troppo grande) e l'investimento di 130 milioni di sterline, richiesto per la messa in produzione, troppo elevato.\nNel 1974 fu compiuto un altro tentativo avviando un progetto siglato ADO 88, che per\u00f2 non riusc\u00ec a imboccare con decisione nessuna direzione finch\u00e9 David Bache non fu nominato capo progetto nell'autunno del 1975. Bache stabil\u00ec dei punti fissi (come il portellone posteriore) e focalizz\u00f2 l'attenzione su tre proposte, che vennero presentate alla dirigenza il 3 novembre 1975; quella che fu \u00abapprovata per ulteriore ridefinimento\u00bb dalla dirigenza era gi\u00e0 molto simile alla versione finale, ma presentava una diversa maniglia delle portiere (simile a quella che verr\u00e0 successivamente utilizzata nella Fiat Uno a 3 porte), un posteriore pi\u00f9 verticale, con dei fanali diversi, e la linea del finestrino anteriore era leggermente curvata verso l'alto in corrispondenza dello specchietto anteriore.\nPer il propulsore, la decisione fu quella di non svilupparne uno completamente nuovo, ma di utilizzare il gi\u00e0 noto \"Serie A\" alimentato a carburatore (che equipaggiava la Mini ed altri veicoli), dal momento che secondo alcuni test i suoi consumi e le sue performance erano migliori di quelle della concorrenza; i progettisti si limitarono quindi ad apportare alcune modifiche volte a migliorarne l'affidabilit\u00e0 e a diminuire la necessit\u00e0 di manutenzione, dopo le quali il motore venne ribattezzato \"Serie A+\".\nNel 1978 fu deciso che il veicolo non avrebbe dovuto sostituire la Mini, ma essere di dimensioni maggiori e affiancarla: il nuovo obiettivo, quindi, era la realizzazione di un veicolo che rientrasse nel settore delle utilitarie, all'epoca in piena esplosione, contro avversarie come Fiat 127, Peugeot 104, Renault 5 e Volkswagen Polo, e la data di lancio fu fissata per il salone dell'automobile britannico nell'autunno 1980. Questa nuova direzione del progetto, che da ora prende il nome di 8, fu fortemente voluta dal nuovo presidente della British Leyland Michael Edwardes e da Ray Horrocks, e consistette principalmente di un lavoro di restyling e riprogettazione della carrozzeria, mentre tutto il lavoro gi\u00e0 fatto con la ADO 88 sulla meccanica e sul motore non fu perso e rimase invariato.\nDalla met\u00e0 del 1979 la fase di testing pot\u00e9 essere condotta anche sul nuovo circuito di prova della British Leyland a Gaydon. In totale, nella fase di test vennero percorse 2 milioni di miglia (circa chilometri) in 5 diverse nazioni.\nPer la produzione del veicolo la British Leyland ingrand\u00ec lo stabilimento di Longbridge con una nuova zona (chiamata \"New West Works\") dotata di una catena di montaggio altamente automatizzata.\nMeccanica.\nIl propulsore era il \"Serie A+\" alimentato a carburatore; nonostante non fosse tra i pi\u00f9 moderni, venne presentato come affidabile ed economico tanto nei consumi quanto nei costi di manutenzione. Questi ultimi erano ridotti grazie ad alcuni accorgimenti (come una migliorata puleggia della trasmissione a cinghia, punti autopulenti, candele e filtro dell'olio di lunga durata, spia per l'usura delle pastiglie dei freni integrata nel quadro strumenti e un numero ridotto di punti di ingrassaggio), che permettevano alla Metro di richiedere un controllo ogni \u00a0miglia (circa \u00a0chilometri) o 1 anno, quando tutte le concorrenti richiedevano controlli pi\u00f9 frequenti; il carburatore, inoltre, funzionava in congiunzione con un termostato per evitare sprechi di benzina e per migliorare l'avvio a freddo.\nIl cambio era manuale a 4 marce; l'impianto frenante era misto (con dischi davanti e tamburi dietro), mentre le sospensioni erano le \"Hydragas\" (gi\u00e0 utilizzate nella Austin Allegro), con un sistema di sofisticati elementi idro-pneumatici a ruote indipendenti, piuttosto anticonvenzionali rispetto alla maggior parte delle auto della categoria.\nIl corpo vettura aveva un coefficiente di resistenza aerodinamica (Cx) pari a 0,41, anche grazie alla presenza di uno spoiler anteriore su tutti i modelli, e comprendeva ampie superfici vetrate, che secondo il produttore garantivano una visibilit\u00e0 a 360\u00b0 dell'88%. La carrozzeria era a 3 porte e includeva un portellone posteriore; il bocchettone di rifornimento (con sportellino su tutti i modelli) era posizionato in basso per aumentare la sicurezza (anche se questa posizione rendeva il rifornimento pi\u00f9 scomodo).\nMotorizzazioni.\nAl momento del lancio il motore \"Serie A+\" era disponibile in tre motorizzazioni:\nNel 1982 si aggiunse una quarta motorizzazione:\nNel 1983 si aggiunse anche l'1.3 Turbo:\nPrima serie (1980-1984).\nIl veicolo venne presentato l'8 ottobre 1980 al Salone dell'automobile britannico, presso il National Exhibition Centre (NEC) di Birmingham, alla presenza del primo ministro Margaret Thatcher.\nPer scegliere il nome dell'utilitaria, fu contattata un'azienda specializzata nel trovare nomi per prodotti commerciali. L'azienda produsse una lista di 38 nomi diversi, poi ridotti a tre: \"Metro\", \"Maestro\" e \"Match\". La decisione finale fu effettuata con una votazione, a cui partecip\u00f2 l'intera forza lavoro della British Leyland: le tre proposte ricevettero rispettivamente , e voti. La scelta ricadde quindi sul nome \"Metro\", mentre il secondo classificato sar\u00e0 utilizzato tre anni pi\u00f9 tardi per dare nome alla Austin Maestro.\nL'utilitaria doveva quindi essere commercializzata con il marchio \"Austin\" e il nome di \"Metro\". Tuttavia, dal momento che esisteva un'azienda di Birmingham chiamata \"Metro-Cammell\" (che produceva convogli della metropolitana), inizialmente l'utilitaria dovette essere commercializzata con il nome di \"miniMetro\" (che sottolineava il suo ruolo di \"Mini moderna\"), per evitare problemi di marchio registrato. Dal 1982 in poi, risolti i problemi legali, si torn\u00f2 al nome inizialmente previsto di \"Metro\".\nNonostante non fosse stata lanciata come diretta sostitutrice della Mini, le vendite di quest'ultima subirono un forte ridimensionamento: la produzione infatti fu pi\u00f9 che dimezzata, passando dai esemplari del 1980 ai del 1981.\nStyling.\nLo styling privilegi\u00f2 le linee e gli angoli, con l'eccezione del parabrezza (che aveva invece gli angoli arrotondati).\nInterni.\nIl cruscotto, realizzato in plastica, localizzava i comandi per fari, indicatori di direzione, clacson, tergicristalli e lavavetro anteriori in due levette ai lati del volante, mentre gli interruttori per frecce di emergenza, fari fendinebbia, lunotto termico, tergilunotto e lavavetro posteriore si trovavano sulla plancia, sul lato della portiera; l'impianto di ventilazione comprendeva un ventilatore a due velocit\u00e0 e due bocchette centrali, pi\u00f9 le fessure per lo sbrinamento del parabrezza e dei finestrini anteriori; il quadro strumenti prevedeva su tutte le versioni tachimetro, contachilometri totale e parziale, indicatore del livello della benzina e della temperatura del liquido di raffreddamento e, tra le altre, una spia che si accendeva se la cintura di sicurezza del guidatore non veniva allacciata, mentre sulle versioni pi\u00f9 complete comprendeva anche un contagiri e un orologio digitale. Oltre alle tasche sulle portiere anteriori e al cassetto portaoggetti, ulteriori spazi per depositare piccoli oggetti erano offerti dalla mensola sul cruscotto e dalle cavit\u00e0 ai lati del divanetto posteriore. Il portacenere era presente sia davanti, integrato nel cruscotto, che nei sedili posteriori. Un punto di forza della Metro era che il divanetto posteriore fosse ribaltabile non in un unico pezzo ma in due pezzi di larghezza diseguale (60/40), permettendo in questo modo di far spazio ai bagagli ribaltando anche solo una delle due parti, cos\u00ec da lasciare comunque uno o due posti per i passeggeri.\nAllestimenti.\nLe versioni disponibili erano cinque: le 1.0 o standard (versione base), 1.0 L (meno spartana della 1.0) e 1.0 HLE (ottimizzata per la riduzione dei consumi) erano equipaggiate con il motore 1.0 da 44 cavalli, mentre le 1.3 S (con una leggera caratterizzazione sportiva) e 1.3 HLS (con l'equipaggiamento pi\u00f9 completo della gamma) erano dotate del pi\u00f9 potente 1.3 da 63 cavalli. Sul mercato continentale, la gamma era composta dalle sole versioni 1.0, 1.0 L, 1.0 HLE e 1.3 S.\nNella primavera del 1982 la gamma venne ampliata con l'introduzione delle versioni \"City\" (una versione ancora pi\u00f9 economica ed essenziale della \"Metro standard\"), \"1.3 Automatic\" (versione dotata di cambio automatico), \"Vanden Plas\" (versione \"di lusso\") e \"MG 1300\" (con motore pi\u00f9 potente e caratterizzazione sportiva). Lo stesso anno vide il lancio di una versione van.\nAl lancio della \"MG 1300\", il Gruppo Austin Rover credeva che la versione MG avrebbe attratto un pubblico piuttosto ristretto e di nicchia. In poco tempo, invece, risult\u00f2 che oltre il 25% delle Metro vendute erano \"MG 1300\", e questo spinse l'azienda a promuovere la progettazione di una versione MG pi\u00f9 potente, con la collaborazione della Lotus. La soluzione scelta fu quella della sovralimentazione con un turbocompressore Garrett T3, che forniva un boost che variava tra 4 e 7\u00a0psi in base ai giri del motore. I primi prototipi arrivavano a produrre oltre 120\u00a0CV, ma sotto le sollecitazioni di questa potenza il cambio mostrava una certa propensione a rompersi, e la mancanza della quinta marcia ne penalizzava il pieno sfruttamento. Il management si rifiut\u00f2 di fornire un budget adeguato a produrre anche un nuovo cambio, per cui gli ingegneri furono costretti a limitare la coppia a 115\u00a0N\u00b7m e quindi la potenza a 93\u00a0CV.\nSeconda serie (1985-1990).\nNel 1985 la Metro venne sottoposta ad un restyling, che interess\u00f2 la mascherina anteriore, i paraurti (ora in plastica su tutte le versioni, anzich\u00e9 in metallo verniciato di nero), gli specchietti retrovisori e, soprattutto, gli interni (nuova plancia, diversi rivestimenti). Nuovi profili paracolpi laterali ed un piccolo spoiler sul lunotto, completarono i ritocchi estetici. Col modello '85 la \"Metro\" s'arricch\u00ec anche della variante a 5 porte, che s'affiancava a quella a 3.\nAccanto alle versioni di serie, tra il 1987 ed il 1988 vennero proposti numerosi allestimenti speciali, tutti basati sulle versioni \"1.0\" a 3 porte. Tra questi le economiche \"Kilt\" e le raffinate \"Studio\" e \"Studio 2\".\nNel novembre del 1986 la milionesima Metro usc\u00ec dalla catena di montaggio.\nNel 1987 il Gruppo Austin Rover decise di sopprimere il marchio Austin, cos\u00ec cambi\u00f2 nome in Gruppo Rover e nelle Metro (cos\u00ec come negli altri modelli Austin in produzione, come la Maestro e la Montego) il nome \u00abAustin\u00bb scomparve dal portellone posteriore, mentre nella griglia anteriore il logo fu rimpiazzato con uno simile a quello gi\u00e0 presente, che per\u00f2 al posto di riportava la scritta . A partire dalla fine del 1988, il logo fu sostituito con uno dalla forma di quello della Rover, ma completamente grigio e con la scritta . I modelli marchiati \"MG\" non furono interessati da queste modifiche.\nAllestimenti.\nAnche la gamma fu rivista: adesso prevedeva 8 modelli. Al momento del lancio i modelli disponibili erano \"City\" (modello base), \"City X\" (leggermente pi\u00f9 completa della \"City\"), \"L\" (modello medio-basso), \"HLE\" (modello medio-alto), \"1.3 Automatic\", \"Vanden Plas\", \"MG 1300\" e \"MG turbo\".\nA partire dal 1986, le cinture di sicurezza posteriori divennero di serie su tutti i modelli.\nNell'agosto del 1987 vengono apportate delle migliorie all'isolamento del rumore del motore e del cambio.\nNel 1987 escono di produzione le versioni \"HLE\" e vengono lanciate le \"Mayfair\". Lanciata per riempire il gap tra la \"Vanden plas\" e la \"L\", la Metro \"Mayfair\" era disponibile sia nella versione 1.0 (solo a 3 porte) che in quella 1.3 (solo a 5 porte).\nNel 1987 venne lanciata una versione della L ottimizzata per l'economia carburante (Austin Metro \"1.0 LE\"), dotata del motore \"1.0 46\" ottenendo per\u00f2 un migliore consumo di carburante. Nel 1987 la \"1.3 Automatic\" cess\u00f2 di esistere come modello a parte, e il cambio automatico divent\u00f2 un'opzione dei singoli modelli.\nNel 1988 viene lanciata la \"1.3 City\", una versione della \"City\" dotata di cambio automatico e motore 1.3.\nCompetizioni sportive: la MG Metro 6R4.\nNel corso del 1984 venne sviluppata, in collaborazione con il team Williams di Formula 1, una versione della \"MG Metro\" adatta a partecipare al Campionato del mondo rally nella categoria \"Gruppo B\": fu chiamata MG Metro \"6R4\" (sigla di 6-cylinder Rallycar 4-wheel drive).\nCome tutte le vetture Gruppo B dell'epoca, le Metro 6R4 avevano solo un richiamo estetico alle Metro di serie, giacch\u00e9 la meccanica (ma anche l'aerodinamica) erano totalmente stravolte: la trazione era integrale permanente, il motore un V6 bialbero 24 valvole di 2996\u00a0cm\u00b3 montato in posizione centrale e la carrozzeria (allargata e dotata di ampi spoiler) era in materiale plastico, ad eccezione delle portiere, per una potenza di 250\u00a0CV nella versione \"di serie\" e 410\u00a0CV in quella da gara. A differenza delle concorrenti, la MG Metro 6R4 rinunciava al motore sovralimentato in favore di una cilindrata maggiore.\nTerminata nel novembre 1985 la costruzione dei 200 esemplari stradali previsti per l'omologazione, la \"6R4\" pot\u00e9 essere iscritta al campionato mondiale 1985. All'esordio nel Rally di Gran Bretagna la \"6R4\" ottenne il suo miglior piazzamento di sempre, un 3\u00ba posto assoluto. Nel corso del successivo mondiale 1986, tuttavia, la \"6R4\" non riusc\u00ec a guadagnarsi nessun altro podio, principalmente a causa di problemi di affidabilit\u00e0, e i suoi migliori piazzamenti si limitarono ad un 4\u00ba posto al Rally di Sanremo e un 6\u00ba posto al Rally di Gran Bretagna. In seguito agli incidenti mortali nei Rally del Portogallo e di Corsica di quell'anno, le polemiche sulla sicurezza si fecero sempre pi\u00f9 forti, e alla fine del campionato 1986 la FIA decise di sopprimere il Gruppo B. La breve carriera della \"6R4\" nei mondiali si concluse quindi qui, anche se continu\u00f2 ad essere utilizzata con successo in campionati minori.\nSostituzione.\nDopo un travagliato sviluppo, nel maggio del 1990 venne presentata l'erede della Metro, la Rover serie 100 (che, a causa di restrizioni economiche, faceva uso di diverse componenti dell'antenata modificate solo in minima parte, pur introducendo importanti novit\u00e0 tecniche). Nel Regno Unito, la Rover 100 continu\u00f2 ad usare il nome dell'antenata per i primi anni di produzione.\nComunque, la produzione delle vecchie Metro continu\u00f2 ancora per circa un anno, principalmente con lo scopo di compensare la mancanza di versioni con cambio automatico (che sarebbero arrivate solo nel 1992) e van nella gamma del nuovo modello. Tutte le Metro costruite a partire dal 1990 utilizzano gli stessi specchietti retrovisori esterni della Rover 100.\nMarketing.\nLo spot televisivo diffuso in Gran Bretagna all'epoca del lancio, realizzato dall'agenzia pubblicitaria Leo Burnett e della durata di 60 secondi, faceva leva su un patriottismo quasi nazionalistico e presentava la Metro come l'automobile con cui l'industria automobilistica inglese sarebbe riemersa dalla crisi in cui era caduta da diversi anni. In esso il Regno Unito veniva descritto come \u00abinvaso\u00bb da italiani, tedeschi, giapponesi e francesi (rappresentati rispettivamente da Fiat 127, Volkswagen Polo, Datsun Cherry e Renault 5, che approdavano sulle spiagge inglesi sbarcando dalla stiva di mezzi militari anfibi), e la Metro era presentata come \u00abun mezzo per rispondere al fuoco\u00bb (\u00aba means to fight back\u00bb). Mentre la voce narrante elenca le sue principali qualit\u00e0, un gruppo di Metro sfila per strade e citt\u00e0, accolto da folle di persone entusiaste che sventolano bandiere inglesi come se sfilasse l'esercito; arrivate sulle scogliere di Dover, le Metro si fermano ad osservare la ritirata degli \"invasori\" (episodio che in qualche modo ricorda il trionfo inglese sull'Invincibile Armata spagnola), mentre sulle note dell'inno \"Rule, Britannia!\" viene enunciata la tagline \u00abuna macchina inglese per battere il mondo\u00bb (\u00aba british car to beat the world\u00bb).\nA partire dalla met\u00e0 degli anni Ottanta, nel Regno Unito vennero realizzati degli spot pubblicitari in cui comparivano un logo (in cui la parola \"Metro\" era scritta verticalmente tra le tre luci di un semaforo stilizzato) e lo slogan \u00abla Metro ti mette in movimento\u00bb (\u00abMetro gets you going\u00bb), che enfatizza la versatilit\u00e0 e praticit\u00e0 della Metro nell'uso quotidiano.\nIn uno di questi, della durata di un minuto, Batman e Robin si trovano nella batcaverna e devono partire per catturare Pinguino: dato che a Gotham City \u00e8 l'ora di punta, i due decidono di usare un'Austin Metro al posto della batmobile. Grazie al minore ingombro, riescono a districarsi con facilit\u00e0 dal traffico cittadino e ad arrivare a destinazione in tempo. Mentre i due bloccano il criminale, viene letto lo slogan \u00abquando devi \"prendere il Pinguino\", la Metro ti mette in movimento\u00bb (\u00abwhen you've got to \"pick up the Penguin\", Metro gets you going\u00bb).\nIn un altro, del 1987 e della durata di 40 secondi, il protagonista \u00e8 il guardiano di un faro, la cui lampada si guasta in una notte di tempesta: non avendo a disposizione una lampadina di riserva il guardiano prende la sua Austin Metro, con essa sale attraverso le scale a chiocciola, ed arrivato in cima al faro inizia a guidare in tondo sul terrazzo, illuminando con i fari dell'automobile; lo slogan stavolta \u00e8 \u00abquando sei alle strette, la Metro ti mette in movimento\u00bb (\u00abwhen you're in the tight spots, Metro gets you going\u00bb).\nIn Francia, nel gennaio, marzo e settembre del 1985, and\u00f2 in onda una serie di spot televisivi che avevano come protagonista un giovane padre di famiglia stressato dai preparativi per la partenza di una vacanza, e usavano lo slogan \u00abRilassatevi, prendete la Metro\u00bb (\u00abRelax, prenez la Metro\u00bb).\nNel gennaio e febbraio del 1986 fu invece trasmessa una serie di brevi spot televisivi a disegni, prodotti dall'agenzia Australie, in cui la Metro compariva in situazioni di ogni genere \u2013 in viaggio nello spazio verso la Luna, in mongolfiera, nella neve di una pista da sci, in una manifestazione di protesta \u2013 con lo slogan \u00abMi piace troppo nella mia Austin Metro!\u00bb (\u00abJe me plais trop dans mon Austin Metro!\u00bb); nel maggio dello stesso anno lo spot della mongolfiera sar\u00e0 ripreso per pubblicizzare l'edizione speciale \"Clubman\".\nIn Italia, nel 1985, la Metro fu pubblicizzata con degli spot televisivi di che aveva come testimonial i Gemelli Ruggeri. Gli slogan coniati per il mercato italiano fu \u00abNuova Metro, comoda dietro\u00bb seguita da \u00abLa nuova Metro \u00e8 un kolossal\u00bb\nRicezione critica.\nInizialmente la ricezione da parte della critica fu molto buona. Nel periodo successivo al debutto gli vennero riconosciuti diversi premi di importanza nazionale ed internazionale, tra cui i seguenti:\nNel 1981 la rivista britannica \"What Car?\" la nomin\u00f2 auto dell'anno della categoria \"small car\".\nRicezione commerciale.\nLa Metro \u00e8 stata prodotta in esemplari, di cui MG Metro 1300 e MG Metro Turbo.\nSommando i dati di produzione con quelli della sua erede, la Rover serie 100, tra il 1980 e il 1997 sono stati prodotti complessivamente veicoli, di cui ben venduti solo nel Regno Unito, dove la Metro/Serie 100 risulta essere la settima automobile pi\u00f9 popolare di sempre. Nonostante ci\u00f2 oggi non ne rimangono molte in circolazione: secondo un'indagine della rivista Auto Express, dei esemplari venduti nel mercato britannico fino al 1994, nel 2006 ne rimanevano solo .\nVendite per nazione.\nI esemplari venduti nel 1983 in Regno Unito valgono alla Metro l'ottavo posto nella classifica delle auto pi\u00f9 vendute di sempre in un singolo anno.\nCon esemplari prodotti, la Metro si piazza al quarto posto nella classifica delle auto pi\u00f9 prodotte nel Regno Unito, dietro a Mini classica, Austin 1100/1300 e Morris Minor; se si considerano anche le Rover serie 100 / Metro, si arriva al terzo posto scavalcando la Morris Minor.\nUso da parte di Lady Diana.\nDall'autunno del 1980 fino al matrimonio con il principe Carlo nel luglio del 1981, Lady Diana Spencer ha posseduto una Austin Metro 1.0 L rossa, oggi conservata al museo dei trasporti di Coventry."}
{"id": "1111929", "revid": "767487", "url": "https://it.wikipedia.org/wiki?curid=1111929", "title": "Pain (Rose Tattoo)", "text": "Pain \u00e8 il sesto album in studio dei Rose Tattoo, uscito il 2 luglio 2002 per l'Etichetta discografica Steamhammer/SPV GmbH."}
{"id": "1111930", "revid": "125951449", "url": "https://it.wikipedia.org/wiki?curid=1111930", "title": "Classe Carlo Bergamini", "text": "La classe Carlo Bergamini della Marina Militare italiana era composta da quattro unit\u00e0, inizialmente classificate come corvette veloci e successivamente classificate fregate. Sono state le prime unit\u00e0 di scorta al mondo a poter imbarcare e ricoverare un elicottero antisommergibile.\nCaratteristiche.\nIl disegno della parte immersa della prua era conforme allo stile degli anni quaranta, con un arrotondamento pronunciato, mentre la poppa era squadrata invece che affusolata, secondo una concezione ancora attuale. La propulsione era motori diesel con le sale motori che scaricano su un unico fumaiolo.\nQuesta classe era concepita inizialmente per il supporto ad un elicottero leggero con un piccolo hangar telescopico, costituito da una gabbia in tela con una intelaiatura scorrevole che, quando estesa, occupava parte del ponte e veniva ripiegata durante le operazioni di volo. In esso poteva trovare alloggio un elicottero leggero, inizialmente era l'AB 47J e successivamente l'Agusta A106, all'epoca sperimentale. Abortito il progetto A106, le unit\u00e0 imbarcarono gli Agusta-Bell AB212 in configurazione antisommergibile.\nL'armamento originario era costituito da tre cannoni da 76/62mm tipo MMI, un lanciabombe anti- sommergibili e sei tubi lanciasiluri in due impianti tripli. Successivamente il cannone poppiero venne rimosso per permettere l'allungamento del ponte di volo dell'elicottero.\nLe unit\u00e0.\nLe quattro unit\u00e0 portavano i nomi di altrettanti famosi marinai della Regia Marina decorati di Medaglia d'oro al valor militare e sono state costruite a Castellammare di Stabia e a Monfalcone.\n\"Carlo Bergamini\" (F 593).\nUnit\u00e0 capoclasse \u00e8 stata costruita nei cantieri Cantieri Riuniti dell'Adriatico di Monfalcone. Lo scafo \u00e8 stato impostato il 19 luglio 1959 e la nave varata il 16 giugno 1960 e completata il 23 giugno 1962 \u00e8 stata in servizio nella Marina Militare Italiana sino al 1983 quando venne posta in disarmo.\nLa nave portava il nome dell'ammiraglio Carlo Bergamini comandante nella Squadra Navale morto nell'affondamento della il 9 settembre 1943 giorno seguente l'armistizio. Il motto della nave era: \"Fortiter ac fedeliter\" (\"Con forza e fedelt\u00e0\").\n\"Virginio Fasan\" (F 594).\nCostruita negli stabilimenti Navalmeccanica di Castellammare di Stabia, il suo scafo venne impostato il 6 marzo 1960 e l'unit\u00e0 varata il 9 ottobre dello stesso anno completata il 10 ottobre 1962, \u00e8 stata in servizio nella Marina Militare Italiana sino al 1990, quando venne posta in disarmo.\nL'unit\u00e0 portava il nome del Capo Meccanico di 3\u00aa Classe pluridecorato Virginio Fasan, morto nell'affondamento del cacciatorpediniere \"Vivaldi\" nei fatti che seguirono l'armistizio dell'8 settembre 1943. Il motto della nave era: \"In aleis strenua in pugna invicta\" (\"Valorosa nei rischi, invincibile in battaglia\").\n\"Carlo Margottini\" (F 595).\nCostruita nel Cantiere navale di Castellammare di Stabia, il suo scafo venne impostato il 26 maggio 1957 e l'unit\u00e0 varata il 12 giugno 1960 e completata il 5 maggio 1962, \u00e8 stata in servizio nella MMI sino al 1988, quando venne posta in disarmo.\nLa nave portava il nome del Capitano di Vascello Carlo Margottini, pluridecorato, morto il 12 ottobre 1940 in azione nel canale di Sicilia al largo di Capo Passero al comando del cacciatorpediniere Artigliere nel corso di uno scontro notturno.\nIl motto della nave era: \"Per undas ad hostem\" (\"Tra le onde verso il nemico\").\n\"Luigi Rizzo\" (F 596).\nCostruita a Castellammare di Stabia, il suo scafo venne impostato il 26 maggio 1957 e la nave, varata il 3 marzo 1960 e completata il 15 dicembre 1961, \u00e8 stata nel 1980 la prima unit\u00e0 della classe ad essere posta in disarmo.\nLa nave portava il nome del Capitano di Corvetta Luigi Rizzo, comandante di MAS, decorato con due Medaglie d'oro al valor militare nel corso della prima guerra mondiale, autore della beffa di Buccari e dell'affondamento delle corazzate \"Wien\" e \"Szent Istvan\".\nIl motto della nave era: \"In hoc nomine victoria\" (\"In questo nome \u00e8 la vittoria\")."}
{"id": "1111931", "revid": "599013", "url": "https://it.wikipedia.org/wiki?curid=1111931", "title": "Kevin Willis", "text": "Carriera.\nBandiera degli Atlanta Hawks degli anni '80 insieme a Dominique Wilkins, ottenne nelle prime stagioni ottime cifre, finendo in doppia doppia di media, in punti e rimbalzi per ben 7 volte nella sua carriera. Gioc\u00f2 ad Atlanta dal 1984-85 fino al 1994-95, poi a Miami e a Golden State.\nNel 1996-97 arriv\u00f2 a Houston dove rest\u00f2 due anni collezionando 11,2 punti e 7,2 rimbalzi di media durante il primo anno e 16,4 punti e 8,1 rimbalzi il secondo.\nNel 2000 fin\u00ec ai Toronto Raptors per poi passare ai Denver Nuggets.\nMel 2002-03 and\u00f2 a vincere un titolo con i San Antonio Spurs di David Robinson e Tim Duncan.\nNel 2004-05, per onorare quello che doveva essere il suo ultimo anno di carriera, and\u00f2 ad Atlanta dove venne accolto molto felicemente, grazie a tutto quello che aveva fatto negli anni precedenti per la franchigia. Alla fine di quella stagione, dopo 29 partite giocate, si ritir\u00f2.\nNel 2006-07 per\u00f2 arriv\u00f2 a Kevin un'offerta da Dallas per un contratto di 10 giorni. Ai Mavericks serviva un centro con esperienza NBA per sostituire Erick Dampier, leggermente infortunato. Cos\u00ec, dopo qualche giorno di allenamento, torn\u00f2 di nuovo in campo. Non gioc\u00f2 nei play-off e i Mavericks uscirono al primo turno contro i Warriors.\nNel 2006-07 \u00e8 diventato il giocatore pi\u00f9 anziano a calcare i campi NBA all'et\u00e0 di 44 anni e mezzo, superando il record di Robert Parish (44 anni) e raggiungendolo per numero di stagioni giocate nella NBA (21)."}
{"id": "1111933", "revid": "767487", "url": "https://it.wikipedia.org/wiki?curid=1111933", "title": "Mat\u00e9ri", "text": "Mat\u00e9ri \u00e8 una citt\u00e0 situata nel dipartimento di Atakora nello Stato del Benin con 96.692 abitanti (stima 2006).\nGeografia fisica.\nIl comune confina a nord con il Burkina Faso, a sud con Cobly, ad est con Tangui\u00e9ta e ad ovest con il Togo.\nAmministrazione.\nIl comune \u00e8 formato dai seguenti 6 arrondissement composti da 55 villaggi:\nSociet\u00e0.\nReligione.\nLa maggioranza della popolazione segue religioni locali (60,8%), seguita dal cattolicesimo (25,4%) e dalla religione musulmana (7,1%).\nEvoluzione demografica.\nDal punto di vista etnico la popolazione \u00e8 principalmente composta da Bialbe, Peulhs, Moba, Kountimba e Mossi.\nEconomia.\nSviluppata la coltivazione di cotone, karit\u00e9, carruba e arachidi. La pesca \u00e8 sviluppata nelle acque del fiume Penjari dove sono presenti anche ippopotami e coccodrilli. Sono presenti industrie per la trasformazione di prodotti agricoli.\nTurismo.\nIl parco sul fiume Penjari \u00e8 la principale attrazione turistica del comune."}
{"id": "1111935", "revid": "1305772", "url": "https://it.wikipedia.org/wiki?curid=1111935", "title": "Palazzina Reale", "text": "Esistono vari palazzi denominati Palazzina Reale:"}
{"id": "1111936", "revid": "303799", "url": "https://it.wikipedia.org/wiki?curid=1111936", "title": "Museo nazionale di Cracovia", "text": "Il Museo nazionale di Cracovia (in polacco \"Muzeum Narodowe w Krakowie\") \u00e8 la sezione pi\u00f9 importante del Museo nazionale della Polonia, in polacco \"Pa\u0144stwowy Rejestr Muze\u00f3w\".\nStoria.\nNacque nel 1879 con il dipinto \"Pochodnie Nerona\" (\"Le torce di Nerone\") donato dal suo stesso autore, Henry Siemiradki. Venti anni pi\u00f9 tardi il museo contava una collezione di 10\u00a0000 opere.\nIl primo palazzo che lo ospit\u00f2 era l'edificio del Mercato dei tessuti, appositamente ristrutturato.\nOggi il museo, che espone solo una parte delle 700\u00a0000 opere possedute, \u00e8 costituito da numerose sedi dislocate in tutta Cracovia.\nCollezioni.\nIl Museo nazionale di Cracovia ospita una delle principali collezioni di opere d'arte di tutta la Polonia. Contiene dipinti, pitture e sculture dei pi\u00f9 famosi artisti di Cracovia e della Polonia come Jacek Malczewski, Leon Wycz\u00f3\u0142kowski, J\u00f3zef Mehoffer e Stanis\u0142aw Wyspia\u0144ski, oltre che opere d'arte di artisti stranieri, come Leonardo da Vinci. Vengono anche esposte opere d'arte di pittura contemporanea ed avanguardista.\nAlcune sezioni sono dedicate all'arte antica e all'esposizione di reperti archeologici e parti considerevoli del museo vengono riservate all'esposizione di armi, uniformi e medaglie.\nSuddivisioni del Museo.\nEdificio principale del Museo nazionale di Cracovia.\nEspone pittura novecentesca, arti decorative, armi e uniformi.\nL'edificio principale del Museo nazionale \u00e8 la pi\u00f9 grande fra tutte le sezioni nelle quali \u00e8 suddiviso Il Museo nazionale di Cracovia.\n\u00c8 costituito da una imponente costruzione chiamata in polacco \"Gmach G\u0142owny\" (Edificio Principale) che sorge nel quartiere periferico occidentale di Cracovia.\nQui \u00e8 presente lo spazio espositivo pi\u00f9 grande del Museo nazionale di Cracovia e vi sono ospitate 3 diverse esposizioni permanenti: la Galleria di pittura polacca del XX secolo, la sezione sulle arti decorative, e la terza parte dedicata alle uniformi e alle armi polacche.\nLa pi\u00f9 grande delle tre sezioni \u00e8 la pinacoteca, che custodisce una vasta collezione di quadri polacchi e alcune sculture, tutte comprese dal 1890 fino ad oggi.\nSono anche esposti diversi disegni per vetrate policrome, tra cui quelle per il Wawel eseguiti da Stanis\u0142aw Wyspia\u0144ski e alcuni quadri di Witkacy.\nNel 2017 l'edificio ha ospitato l'opera \"Dama con l'ermellino\" di Leonardo, precedentemente esposta nel Museo Czartoryski.\nGalleria d'arte polacca del XIX secolo.\nL'edificio del Mercato dei tessuti (in polacco \"Sukiennice\") \u00e8 sede della Galleria di pittura polacca del XIX secolo.\nNella pinacoteca sono esposte opere di pittori del romanticismo polacco e del movimento della Giovane Polonia, tra cui i maggiori esponenti presenti sono Micha\u0142owski, Malczewski, Gierymski e Jan Matejko del quale sono esposte due tele di dimensioni enormi: \"Kosciuszko pod Rac\u0142awicami\" (Kosciuszko alla battaglia di Rac\u0142awice) e \"Hold Purski\" (Omaggio Prussiano).\nMuseo Czartoryski.\nIl Museo Czartoryski (in polacco \"Muzeum Czartoryskich\") \u00e8 uno dei maggiori musei di Cracovia. Espone arte antica, decorative, pittura europea, oggetti storici fino al XVIII secolo.\nIl museo, venne istituito sul finire del XVIII secolo dalla principessa Izabela Fleming, moglie di Adam Kazimierz Czartoryski, nella propria residenza a Pu\u0142awy e fu il primo museo storico di tutta la Polonia. L'obiettivo della principessa era, fedele al motto \"il passato nel futuro\", conservare cimeli storici e farne un patrimonio per le generazioni future ma soprattutto, alimentare gli ideali indipendentisti della Polonia, allora spartita fra Austria, Prussia e Russia.\nFallita l'insurrezione del novembre del 1830 (nel quale la famiglia della principessa era implicata), tutte le opere vennero segretamente trasferite da Pu\u0142awy a Parigi e solo circa 40 anni pi\u00f9 tardi, quando la Galizia riacquist\u00f2 l'indipendenza e si crearono le condizioni favorevoli per lo sviluppo della cultura nazionale, fu possibile trasportare la collezione a Cracovia.\nIl museo, nuovamente in pericolo durante la seconda guerra mondiale, fu sottoposto ad un secondo trasloco quando le truppe naziste trasportarono la collezione in Germania. Con la sconfitta della Germania, le opere ritornarono in Polonia ma alcuni reperti non sono mai stati ritrovati, come lo \"Studio per ritratto\" di Raffaello.\nOggi il museo espone oggetti d'arte antica romana, greca, egizia ed etrusca.\n\u00c8 presente una nutrita collezione di armature, spade e alabarde, arte europea ed asiatica, dipinti italiani, olandesi e fiamminghi.\nMa l'opera d'arte per cui il museo \u00e8 famoso \u00e8 \"La dama con l'ermellino\" di Leonardo, dal 19 maggio 2017 esposta nell'edificio principale del museo.\nSono anche presenti due dipinti di Rembrandt: \"Paesaggio con il buon samaritano\" e \"Paesaggio prima della tempesta\".\nMuseo Wyspianski.\nIl Museo Wyspianski (in polacco Muzeum Stanis\u0142awa Wyspianskiego) \u00e8 dedicato ad Stanis\u0142aw Wyspia\u0144ski, uno degli artisti pi\u00f9 importanti di Cracovia e di tutta la Polonia, famoso per essersi dedicato a diversi campi della cultura, dell'arte e della letteratura.\nNel museo sono esposti alcune opere e progetti dell'artista.\nUno dei pi\u00f9 singolari \u00e8 un modello che prevedeva la completa ricostruzione del Wawel per farne il centro politico, culturale e religioso dell'intera Polonia.\nNel museo sono esposte alcuni ritratti eseguiti da Wyspia\u0144ski, ma anche alcune opere legate alla propria attivit\u00e0 teatrale come vestiti e decorazioni di scena, caricature e progetti.\nCasa Matejko.\nCasa Matejko (in polacco \"Dom Jana Matejki\") \u00e8 una delle otto sedi nel quale \u00e8 suddiviso il Museo Nazionale di Cracovia.\nCasa Matejko, che sorge nelle vicinanze del Museo della farmacia, \u00e8 il museo dedicato a Jan Matejko, pittore famoso per le tele dipinte a tratti decisi che documentano la storia polacca.\nLa casa \u00e8 un edificio del XVI secolo, ristrutturata per\u00f2 in base ad un progetto dello stesso Matejko.\nIl museo espone alcune delle sue opere (sebbene la maggior parte di queste si trovi nell'edificio del Mercato dei tessuti) e molti oggetti appartenuti all'artista ed alcuni quadri.\nCasa Mehoffer.\nCasa Mehoffer (in polacco Dom Jozefa Mehoffera), che vide la nascita di Wyspia\u0144ski nel 1869, \u00e8 dedicata a J\u00f3zef Mehoffer, pittore e decoratore polacco, che acquist\u00f2 l'edificio nel 1930 con l'intento di usarlo come laboratorio per i propri studi e come residenza per la sua famiglia.\nDal 1995 la casa ospita il museo dedicato a Mehoffer, ed espone quadri, disegni e progetti dell'artista. La casa \u00e8 arredata con mobilio originale d'epoca e con oggetti appartenuti alla famiglia."}
{"id": "1111937", "revid": "36426", "url": "https://it.wikipedia.org/wiki?curid=1111937", "title": "Palazzina reale", "text": ""}
{"id": "1111940", "revid": "110157", "url": "https://it.wikipedia.org/wiki?curid=1111940", "title": "Natitingou", "text": "Natitingou \u00e8 una citt\u00e0 situata nel dipartimento di Atakora nello Stato del Benin con 87.341 abitanti (stima 2006).\nGeografia fisica.\nIl comune \u00e8 situato nella parte nord-occidentale del paese, a 645 chilometri da Cotonou e a circa 100 da Porga, ingresso del Parco nazionale del Pendjari. Confina a nord con il comune di Toucountouna, a sud e ad est con Kouand\u00e9 e ad ovest con Boukoumb\u00e9.\nAmministrazione.\nIl comune \u00e8 formato dai seguenti 9 arrondissement composti da 65 villaggi:\nSociet\u00e0.\nReligione.\nLa maggioranza della popolazione segue religioni locali (59,2%), seguita dal cattolicesimo (17,8%) e dalla religione musulmana (14,5%).\nEvoluzione demografica.\nLa citt\u00e0 \u00e8 stata fondata dal gruppo etnico Waama, ma \u00e8 popolata da Dita-Mari, Dendi, Nateni, Fulani, Fon, e molti altri gruppi etnici.\nEconomia.\nSviluppata la coltivazione del cotone e della manioca. Presente l'allevamento mentre \u00e8 quasi inesistente la pesca. Si trovano nel comune cave di sabbia e ghiaia oltre che a giacimenti di quarzo ed oro.\nTurismo.\nLe cascate di Tanougou e le cascate di Kota, i grandi castelli di fango del Dita-Mari conosciuti come Tata-Somba si trovano nel raggio di pochi chilometri dalla citt\u00e0."}
{"id": "1111942", "revid": "767487", "url": "https://it.wikipedia.org/wiki?curid=1111942", "title": "Blood Brothers (Rose Tattoo)", "text": "Blood Brothers \u00e8 il settimo album in studio della hard rock band Rose Tattoo, pubblicato il 16 febbraio 2007 per l'etichetta discografica Armageddon Products."}
{"id": "1111943", "revid": "1318658", "url": "https://it.wikipedia.org/wiki?curid=1111943", "title": "Association Sportive Yzeure Football 03 Auvergne", "text": "L'AS Yzeure (formalmente, Association Sportive Yzeurienne Football) \u00e8 una squadra professionistica di calcio con sede a Yzeure, in Francia. Fondata nel 1938, la squadra ha guadagnato nella stagione 2003-2004 l'ingresso al CFA ed \u00e8 successivamente stata promossa, nella stagione 2005-2006, nel Championnat National (3\u00aa divisione francese). Attualmente, la squadra milita nuovamente nel CFA, a seguito della retrocessione avvenuta nella stagione 2006-2007."}
{"id": "1111945", "revid": "125074993", "url": "https://it.wikipedia.org/wiki?curid=1111945", "title": "Eurabia", "text": "Eurabia \u00e8 una teoria geopolitica che si riferisce ad un ipotetico scenario futuro in cui l'Europa, a causa della continua massiccia immigrazione dai paesi di religione islamica, si vedrebbe ad essere profondamente islamizzata.\nIl termine \u00e8 stato coniato da Bat Ye'or e in seguito ripreso e \u00abreso incandescente\u00bb da Oriana Fallaci. \u00c8 stato usato da qualche autore anche per denotare un intento inseribile in una sorta di teoria del complotto: la Fallaci si riferisce a quelli dietro la strategia eur\u00e0ba come \"la pi\u00f9 vasta cospirazione che la storia moderna abbia creato\".\nStoria.\nIl concetto \u00e8 stato originariamente formulato dalla scrittrice di origine ebraica Bat Ye'or, la cui famiglia visse in Egitto fino al 1957. Costei prevedeva un'ostilit\u00e0 arabo-europea verso Israele e un sostegno della Comunit\u00e0 europea per la creazione di uno stato arabo-palestinese. Da allora il suo significato si \u00e8 espanso. Oggi \u00e8 principalmente utilizzato per descrivere una teoria geopolitica che si figura una presunta trasformazione dell'Unione Europea, dove la cultura dominante non sar\u00e0 pi\u00f9 occidentale ma islamica e la \"Shar\u012b\u02bfa\" diventer\u00e0 il sistema di valori dominanti per la moltiplicazione dei fedeli musulmani a seguito delle immigrazioni di massa.\nIl termine \u00e8 in genere usato in concomitanza con dhimmitudine, un altro termine introdotto da Ye'or, che denota un presunto comportamento di concessione e di arrendevolezza nei riguardi delle richieste islamiche.\n\"Eurabia\" fu in origine il titolo di un bollettino pubblicato dal \"Comitato europeo per la coordinazione delle associazioni d'amicizia con il mondo arabo\". \nSecondo Bat Ye'or, fu pubblicato in collaborazione con \"France-Pays Arabes\", quotidiano della \"Associazione di solidariet\u00e0 franco-araba\" (ASFA), con il \"Middle East International\" (Londra) e il \"Gruppo di Studi del Medio Oriente\" (Ginevra)..\nDurante la crisi energetica del 1973, la Comunit\u00e0 Economica Europea (antenata dell'Unione europea), entr\u00f2 nel \"Dialogo euro-arabo\" con la Lega Araba. Bat Ye'or in seguito us\u00f2 il titolo del quotidiano \"Eurabia\", per descrivere il Dialogo Euroarabo (DEA) e vi associ\u00f2 sviluppi politici. Il termine in origine non possedeva un proposito peggiorativo, e nemmeno alcuna connotazione simile all'uso presente: Bat Ye'or fu la prima a usarlo in questo senso, specie nel suo libro del 2005 \"\" (in Germania, Eurabia \u00e8 presente nei nomi di diverse imprese, come l\"Eurabia Schiffahrts-Agentur GmbH\" e l\"Eurabia Tours\").\nCaratteristiche generali.\nSecondo tale teoria - stante lo scarso tasso di natalit\u00e0 delle popolazioni europee autoctone rispetto a quello degli immigrati arabo-islamici - finirebbe con lo snaturare nel giro di qualche decennio la propria identit\u00e0, mettendo allo stesso tempo a rischio le proprie libert\u00e0 civili (in particolare quella d'espressione) oltrech\u00e9 la laicit\u00e0 dei vari Stati. Viene infatti prospettato il rischio che i musulmani, una volta divenuti \"massa critica\", possano pretendere l'inserimento nei vari ordinamenti giuridici nazionali di norme provenienti dalla \"Shar\u012b\u02bfa\". Di conseguenza, viene spesso rimproverato alla classe politica europea di non essere abbastanza lungimirante per affrontare questi pericoli, ed \u00e8 anche per questo che molti tendono ad essere euroscettici.\nNon esiste tuttavia una denominazione specifica alla credenza nello scenario eur\u00e0bo e nessuna ideologia ufficiale di \"Eurabismo\". Tra chi ritiene veritiera questa previsione, ci possono essere quindi anche alcune divergenze di opinioni, tuttavia la maggior parte di loro ritiene in genere che l'Islam sia almeno in parte ostile o comunque non totalmente compatibile con i valori della civilt\u00e0 occidentale, che le differenze culturali potrebbero causare in futuro problemi di convivenza etnico/religiosa e che fra qualche generazione i musulmani grazie all'immigrazione costante e all'elevato tasso di fertilit\u00e0 rispetto alle popolazioni europee autoctone, potranno costituire una maggioranza democratica.\nLe teorie di Bat Ye'or.\nBat Ye'or vede l'Eurabia (il processo politico) come il risultato di una politica europea capeggiata dalla Francia originariamente intesa ad incrementare il potere europeo contro gli Stati Uniti attraverso un allineamento dei suoi interessi con quelli dei Paesi Arabi, e lo considera come una causa fondamentale dell'ostilit\u00e0 europea nei confronti di Israele.\nLa scrittrice descrive l'Eurabia come segue:\nGli arabi stabilirono le condizioni per questa associazione:\nDa ci\u00f2 nasce la celata guerra europea contro Israele, attraverso boicottaggi economici e talvolta altrettanti accademici, con una deliberata denigrazione e la diffusione di comportamenti antisionistici e neoantisemiti.\"\nBat Ye'or pi\u00f9 tardi riassunse il processo sulla rivista National Reviewe:\nUso del termine.\nL'uso corrente del termine \u00e8 pi\u00f9 diffuso della versione data da Bat Ye'or, con minore attenzione delle relazioni franco-arabe, e maggiore per le immigrazioni e la demografia musulmana. Altri, come Bernard Lewis e Bruce Bawer hanno presentato scenari simili, per i quali il termine 'Eurabia' \u00e8 usato anche oggi .\nLo scettico Matt Carr descrive lo scenario come segue:\nIl dibattito.\nLa teoria eur\u00e0ba spiegherebbe l'espansione della popolazione musulmana dell'Europa, e la risposta religiosa che ne deriva, come una minaccia sovversiva e insidiosa per la civilt\u00e0 occidentale europea. Lars Hedegaard del periodico danese 'Free Press Society' considera la possibilit\u00e0 che l'Europa si frammenti in tante zone circondate da territori stranieri:\nNon tutti i sostenitori della teoria vedono l'Eurabia come inevitabile. Alcuni patrocinano la proibizione dell'Islam, alcuni propongono di limitare l'immigrazione proveniente dai paesi islamici e altri ancora difendono un confronto diretto. In un articolo intitolato \u00abConfronto, non pacificazione\u00bb, Ayaan Hirsi Ali si \u00e8 mostrata favorevole verso una politica risoluta a livello europeo, per affrontare la minaccia dell'Islam radicale e paragona le politiche non-aggressive con la riappacificazione di Neville Chamberlain nei confronti di Hitler. Precisamente, lei propone:\nUn proponente di questa visione, Dave Gaubatz, che ha attratto controversia per le sue asserzioni polemiche riguardanti l'Iraq e le armi di distruzione di massa, sta creando una lista di tutte le scuole islamiche e di tutte le moschee negli Stati Uniti.\nSostegni alla teoria.\nIl termine \"Eurabia\" ha guadagnato credito tra vari scrittori come Fjordman, Oriana Fallaci Robert Spencer, Daniel Pipes, Ayaan Hirsi Ali, Melanie Phillips, e Mark Steyn.\nCritiche alla teoria.\nIn un articolo del Melbourne Age a proposito dell'appello di Raphael Israeli a favore di controlli sull'immigrazione musulmana verso l'Australia per timore di uno sviluppo \"critico di massa\", lo scrittore Walid Aly afferma che:\nSempre Walid Aly sottolinea con preoccupazione come la teoria riceva un \"entusiastico sostegno\" dagli intellettuali in Europa e da attivisti negli Stati Uniti.\nJustin Vaisse e Jonathan Laurence del Brookings Institute hanno sollevato diverse critiche alle teorie. Nell'opera accademica dedicato alla tesi eur\u00e0ba intitolata \"Le sfide politiche e religiose dell'integrazione islamica nella Francia contemporanea\", Laurence afferma:\nJustin Vaisse afferma che il libro ha come scopo quello di riportare alle giuste proporzioni \"quattro miti della scuola allarmista.\" Analizzando l'immigrazione islamica in Francia come esempio, sostiene che:\nIl saggista conservatore Andrew Sullivan ha scritto che: \"le grida comiche circa l'\u201cEurabia\u201d non costituiscono altro che un'appena velata volont\u00e0 di colpire l'Islam da parte dei primitivi insipienti media statunitensi\"."}
{"id": "1111946", "revid": "131358", "url": "https://it.wikipedia.org/wiki?curid=1111946", "title": "Association Sportive Yzeurienne Football", "text": ""}
{"id": "1111947", "revid": "131358", "url": "https://it.wikipedia.org/wiki?curid=1111947", "title": "Association Sportive Yzeure", "text": ""}
{"id": "1111949", "revid": "287204", "url": "https://it.wikipedia.org/wiki?curid=1111949", "title": "Nelle nebbie del tempo", "text": "Nelle nebbie del tempo \u00e8 un romanzo di fantascienza di Lanfranco Fabriani del 2005, vincitore del Premio Urania. \u00c8 il seguito di \"Lungo i vicoli del tempo\" col quale Fabriani aveva gi\u00e0 vinto l'edizione 2000 del premio. \u00c8 stato pubblicato su Urania n.1504 del novembre 2005.\n\"Nelle nebbie del tempo\" continua le avventure di Mariani, vicedirettore dell'Ufficio Centrale Cronotemporale Italiano (UCCI), una agenzia segreta governativa che gestisce i viaggi nel tempo e protegge il passato dell'Italia dagli attacchi di potenze straniere ostili. \nTrama.\nIn Italia, a Roma, esiste una branca del servizio segreto i cui agenti sono chiamati a risolvere complotti molto particolari. Il loro obiettivo \u00e8 la stabilit\u00e0, il loro campo d'azione \u00e8\nil passato storico. Nell'infinita lotta con i servizi temporali rivali, gli agenti del gruppo - gi\u00e0 protagonisti di \"Lungo i vicoli del tempo\" - si trovano ora ad affrontare un nemico del tutto\nimprevisto. Lo scontro ha per oggetto uno dei punti nodali della storia del mondo e coinvolge un personaggio insospettabile come Cristoforo Colombo. Alcuni misteriosi agenti cercano infatti di rapire pi\u00f9 volte il navigatore, mentre \u00e8 ancora un bambino, tentando cos\u00ec di alterare in modo notevole la storia conosciuta. Questi tentativi vengono tuttavia sventati dagli agenti dell'UCCI, che mantiene una sezione a Genova in quel periodo storico.\nNel frattempo il direttore dell'UCCI \u00e8 ricoverato a causa di un grave malore e ridotto in stato di incoscienza; le sue funzioni vengono assunte dal vicedirettore Mariani, coadiuvato dalla spietata agente Marina Savoldi, che gli fa da segretaria. Mariani cerca di tenere celata a tutti la gravit\u00e0 della salute del direttore, temendo che gli altri servizi segreti possano approfittarne.\nMariani e la Savoldi riescono a scoprire che i misteriosi agenti sono sovietici e che l'URSS degli anni trenta-quaranta si sarebbe impadronito di una macchina del tempo italiana, un vecchio modello scomparso durante una missione nella prima guerra mondiale. Ci\u00f2 non collima per niente con i dati ufficiali, che affermano che i russi si sarebbero impadroniti della tecnologia temporale solo decenni dopo. Ma ci\u00f2 che preoccupa di pi\u00f9 Mariani \u00e8 la figura che starebbe dietro a tutto ci\u00f2: il famigerato Lavrentij Pavlovi\u010d Berija, capo della polizia segreta di Stalin."}
{"id": "1111955", "revid": "198277", "url": "https://it.wikipedia.org/wiki?curid=1111955", "title": "Elette 1958-1959", "text": "Il campionato Elette 1958-1959 ha rappresentato la trentasettesima edizione del massimo campionato italiano di pallacanestro.\nLe 12 squadre di massima serie si incontrano in un girone all'italiana con partite d'andata e ritorno. La prima in classifica vince lo scudetto e le ultime due retrocedono direttamente. La Simmenthal Milano vince il suo terzo scudetto consecutivo, dodicesimo in assoluto, ed \u00e8 ammessa alla Coppa dei Campioni. Al secondo posto si classifica ancora l'Oransoda Bologna, al terzo l'Ignis Varese.\nAl termine della stagione, la federazione chiude le frontiere agli stranieri e nel campionato 1959-1960 le squadre italiane giocano con soli atleti italiani. Le frontiere sarebbero state riaperte nella stagione 1965-1966 per migliorare il livello del campionato e del basket italiano in genere."}
{"id": "1111956", "revid": "253269", "url": "https://it.wikipedia.org/wiki?curid=1111956", "title": "Christy Carlson Romano", "text": "\u00c8 famosa soprattutto per aver interpretato Ren Stevens nel telefilm Disney \"Even Stevens\" e per essere la doppiatrice della protagonista Kim Possible della omonima serie animata. Ha origini italiane, tedesche e norvegesi ed \u00e8 inoltre figlioccia del senatore Chris Dodd. Ha lavorato anche in alcuni musical a Broadway.\nBiografia.\nRomano \u00e8 nata a Milford, Connecticut il pi\u00f9 giovane di quattro figli di Anthony e Sharon Romano.\nHa iniziato la sua carriera a sei anni quando \u00e8 stata scelta per diversi tour nazionali a Broadway, tra cui Annie, The Will Rogers Follies con Keith Carradine The Sound of Music con Marie Osmond .\nHa fatto la sua apparizione nel 1996 come cantante \"Chiquita Banana\" in Everyone Says in Love You di Woody Allen.\n\u00c8 apparsa anche in Henry Fool (1997) e Looking for and Echo (2000)"}
{"id": "1111957", "revid": "33689", "url": "https://it.wikipedia.org/wiki?curid=1111957", "title": "Write Once Read Many", "text": "L'espressione Write Once Read Many (oppure Write One Read Multiple o Write Once Read Mostly, in ogni caso abbreviato WORM) si riferisce a un tipo di dispositivo di memorizzazione su cui si pu\u00f2 scrivere soltanto una volta, ma che pu\u00f2 essere letto diverse volte. L'utilit\u00e0 di tali sistemi \u00e8 nell'archiviazione a lungo termine di dati fissi.\nCi sono due tipi di dispositivi di memorizzazione WORM:\nDispositivi che limitano intenzionalmente la scrittura a un'unica istanza includono: Super DLT (supporti Super DLT II sono usati per operazioni normali e WORM, a seconda della richiesta dell'utente), Linear Tape-Open, AIT e diversi dischi rigidi. La protezione mediante software \u00e8 meno sicura, ed \u00e8 possibile, in alcuni casi, riutilizzare supporti cos\u00ec protetti.\nUnit\u00e0 di memoria di massa WORM fisiche per personal computer erano disponibili gi\u00e0 prima dell'introduzione dei CD-R, ed erano viste come una tecnologia alternativa e contrapposta ai lettori di CD-ROM non scrivibili. Utilizzavano sempre dischi ottici di vari tipi come supporto, ma protetti da una cartuccia di plastica, anche a doppia faccia, e molto pi\u00f9 costosi dei CD. Nel 1988 i produttori pi\u00f9 noti di periferiche di questo tipo erano Maxtor, Optotech, Panasonic e Laser Magnetic Storage (una joint venture di Philips e Control Data), ciascuno con tecniche di incisione laser differenti; i primi tre utilizzavano cartucce ottiche da 5,25\", LMS cartucce ottiche da 12\". Le capacit\u00e0 andavano da 200\u00a0MB a 1\u00a0GB e oltre per facciata."}
{"id": "1111958", "revid": "44638", "url": "https://it.wikipedia.org/wiki?curid=1111958", "title": "Oransoda Bologna", "text": ""}
{"id": "1111959", "revid": "44638", "url": "https://it.wikipedia.org/wiki?curid=1111959", "title": "Levissima Cant\u00f9", "text": ""}
{"id": "1111961", "revid": "339392", "url": "https://it.wikipedia.org/wiki?curid=1111961", "title": "Lanco Pesaro", "text": ""}
{"id": "1111963", "revid": "247222", "url": "https://it.wikipedia.org/wiki?curid=1111963", "title": "Bat Ye'or", "text": "Biografia.\nNasce al Cairo nel 1933 come Gis\u00e8le Orebi. Nel 1956 l'intera sua famiglia \u00e8 privata della nazionalit\u00e0 egiziana, sulla scia delle misure adottate contro gli ebrei egiziani da Gamal Abd el-Nasser dopo la crisi di Suez. Si trasferisce con i genitori nel Regno Unito nel 1957.\nNell'agosto 1959 si sposa con David Littman, acquisendo cos\u00ec la cittadinanza britannica; tra il 1958 e 1960 frequenta l'Istituto di archeologia dell'University College di Londra.\nNell'ottobre 1960 si trasferisce in Svizzera dove, dal 1961 al 1962, studia scienze sociali all'Universit\u00e0 di Ginevra.\nBat Ye'or \u00e8 nota a livello mondiale come pioniera nello studio dei dhimmi e del Jih\u0101d.\nPubblica articoli su riviste di tutto il mondo e concede interviste a radio e televisione. Ha inoltre pronunciato discorsi davanti al Congresso degli Stati Uniti e alla Commissione per i Diritti Umani delle Nazioni Unite.\nI dhimmi.\nBat Ye'or \u00e8 nota per aver diffuso il termine dhimmi attraverso il libro \"Islam and Dhimmitude: Where Civilizations Collide\". \nIn particolare, la parola dhimmitudine indica lo stato di sottomissione al dominio islamico di territori e popolazioni accompagnata dal pagamento di un'imposta (\"jizya\"). In cambio, le popolazioni sottomesse ricevono dalle autorit\u00e0 la promessa di protezione (\"dhimma\").\nEurabia e dhimmitudine.\nNel suo libro \"Islam and Dhimmitude: Where Civilizations Collide\" si \u00e8 cos\u00ec espressa:\nConsidera la dhimmitudine come la condizione sociale che nasce dal Jih\u0101d, da lei definita come lo stato di insicurezza in cui versano gli infedeli ai quali viene chiesto di sottomettersi a una condizione di umiliazione. Ye'or considera la situazione dei \"dhimmi\" nel contesto del \"Jihad\":\nLa pi\u00f9 controversa delle idee di Bat Ye'or \u00e8 l'affermazione che in Occidente \u00e8 in atto un processo di islamizzazione. Per esprimere questo concetto ha coniato il termine di Eurabia (dal titolo di un suo libro: \"The Euro-Arab Axis\"). L'autrice vede questo processo come il risultato di una politica estera europea conciliante con i paesi arabi, orchestrata dalla Francia per aumentare l'influenza europea ai danni degli Stati Uniti. Secondo questa teoria, il cambio culturale europeo sarebbe cominciato all'indomani della Crisi energetica degli anni settanta del secolo scorso, che avrebbe obbligato i dirigenti europei a fare concessioni ai paesi arabi produttori di petrolio. Per Bat Ye'or principale conseguenza di questa politica \u00e8 l'ostilit\u00e0 europea verso Israele.\nBat Ye'or si occupa anche di temi come il rispetto del pluralismo, dei diritti Umani nel mondo islamico e i presupposti teologici del \"Jihad\".\nCritiche.\nSecondo il giornalista Adi Schwartz, a far di lei una figura controversa vi sono le sue opinioni, ma anche il suo essere solo una ricercatrice indipendente, non avendo mai percorso una carriera accademica e mai insegnato in Universit\u00e0. Egli cita il professor Robert S. Wistrich, capo del Vidal Sassoon International Center for the Study of Antisemitism, il quale osserva come le sue pubblicazioni fossero ignorate fino al 1980, e che gli studiosi iniziarono ad interessarsi di lei solo quando Bernard Lewis, uno dei massimi studiosi del Vicino Oriente, professore nella School of Oriental and African Studies dell'Universit\u00e0 di Londra e professore emerito di Studi sul Vicino Oriente alla Princeton University, pubblic\u00f2 il libro \"Gli ebrei nell'Islam\", in cui riportava citazioni di Bat Ye'or. Lo stesso Bernard Lewis, peraltro, ha definito la dhimmitudine come un \"mito da sfatare\".\nMark R. Cohen, uno dei massimi studiosi della storia delle comunit\u00e0 ebraiche sotto dominazione islamica, dice che Bat Ye'or \"ha reso famoso\" il termine dhimmitudine, che lui ritiene essere \"fuorviante\". Cohen ritiene che la dhimma connotava la protezione (il suo significato in arabo significa proprio protetto) e che garantiva autonomia alle minoranze e pari opportunit\u00e0 economiche.\nMichael Sells, professore di storia e letteratura islamica presso l'Universit\u00e0 di Chicago, ha sostenuto che \"oscurando l'esistenza, in Europa, di comunit\u00e0 pre-cristiane, e di altre antiche comunit\u00e0 non cristiane, cos\u00ec come il motivo della loro scomparsa in altre aree d'Europa, Bat Ye'or costruisce un confronto non coerente tra l'Europa dei valori cristiani e illuministici, a suo dire sempre umana, e presunte continue persecuzioni all'interno dell'Islam. Ogni volta che c'\u00e8 la possibilit\u00e0 di un serio confronto sulla storia delle condizioni dei non cristiani in Europa e la condizione dei non musulmani sotto il dominio islamico, Bat Ye'or non accetta tale confronto\".\nIn una recensione di \"The Decline of Eastern Christianity Under Islam: From Jihad to Dhimmitude\" (tr. it. \"Il declino della cristianit\u00e0 sotto l'Islam\"), lo storico statunitense Robert Brenton Betts ha definito fuorviante il titolo, cos\u00ec come la premessa centrale del libro. Egli ha detto: \"Il tono generale del libro \u00e8 di parte e chiaramente anti-islamico. Sono trattati solo i peggiori esempi di comportamenti anti-cristiani attuati dai musulmani, in genere in tempo di guerra.\nSecondo lo studioso statunitense Joel Beinin, Bat Ye'or esemplifica la versione \"neo-lacrimosa\" della storia ebraica egiziana. Secondo Beinin, questa prospettiva \u00e8 \"l'interpretazione sionista della storia degli ebrei in Egitto\"."}
{"id": "1111964", "revid": "78273", "url": "https://it.wikipedia.org/wiki?curid=1111964", "title": "Giselle Littman", "text": ""}
{"id": "1111965", "revid": "44638", "url": "https://it.wikipedia.org/wiki?curid=1111965", "title": "Lazio Roma", "text": ""}
{"id": "1111969", "revid": "68569", "url": "https://it.wikipedia.org/wiki?curid=1111969", "title": "Write One Read Multiple", "text": ""}
{"id": "1111973", "revid": "376939", "url": "https://it.wikipedia.org/wiki?curid=1111973", "title": "Sly Stallone", "text": ""}
{"id": "1111975", "revid": "118791652", "url": "https://it.wikipedia.org/wiki?curid=1111975", "title": "Dhimmitudine", "text": "Dhimmitudine \u00e8 un neologismo derivante dall'arabo \"dhimmi\", usato per definire l'attitudine dei non islamici a sottomettersi ai musulmani. \"Dhimmi\" (dialettalmente suona come \"zimmi\"; , traducibile come \"protetto\") \u00e8 lo status giuridico riconosciuto ai non-musulmani che vivono in un sistema politico governato dal diritto musulmano.\nLa parola \"dhimmi\" \u00e8 un aggettivo ma di norma \u00e8 usato come un sostantivo in Occidente. Deriva dal sostantivo \"dhimma\", che significa \"patto di affidabilit\u00e0\" e denota la relazione giuridica tra non-musulmani e Stato islamico. \"Dhimmitudine\" aggiunge il suffisso \"-tudine\" all'aggettivo \"dhimmi\", creando un nuovo sostantivo con un significato diverso da \"dhimma\". A seconda degli autori, il termine assume significati diversi ma tra loro correlati: pu\u00f2 avere una valenza esclusivamente storica o contemporanea o comprendere le due; pu\u00f2 riferirsi all'intero sistema del \"dhimma\" o alle sole persone.\nEtimologia.\nSi dice che il termine sia stato coniato nel 1982 dal leader libanese maronita Bashir Gemayel per indicare i tentativi della leadership musulmana del paese di subordinare la popolazione cristiana. In un discorso del 14 settembre di quell'anno pronunciato a Dayr al-Salib, in Libano, disse: \u00abIl Libano \u00e8 la nostra patria e rimarr\u00e0 una patria per i Cristiani... Noi vogliamo continuare a battezzare, celebrare i nostri riti, seguire le nostre tradizioni, la nostra fede ed il nostro credo ogni volta che lo desideriamo... per questo ci rifiutiamo di vivere sotto qualsiasi dhimmitudine!\u00bb.\nIl termine \u00e8 stato introdotto in Occidente dalla scrittrice Bat Ye'or verso il 1983. \u00c8 stato utilizzato in inglese dal 1985 in una recensione del Prof. James E. Biechler sul \"Journal of Ecumenical Studies\", dove apprezza il lavoro di Ye'or commentando che \u00abprobabilmente il contributo singolo pi\u00f9 importante dell'autore \u00e8 la definizione e sviluppo del concetto di \"dhimmitudine\"\u00bb. Ye'or ha ulteriormente popolarizzato il termine con i libri \"The Decline of Eastern Christianity under Islam. From Jihad to Dhimmitude. Seventh-Twentieth Century\" ed il seguito del 2003 \"\" Dopo gli Attentati dell'11 settembre 2001 l'uso del termine si \u00e8 ulteriormente diffuso specialmente nei dibattiti sull'Islam.\nAnti Dhimmitudine.\n\"Anti Dhimmitudine\", un neologismo correlato, descrive il comportamento opposto adottato da chi si oppone o combatte la dimmitudine. \u00c8 generalmente utilizzato da autori che si oppongono all'attivismo islamico. Fra questi Oriana Fallaci, Bat Ye'or, Ibn Warraq e Ayaan Hirsi Ali.\nBibliografia.\nOltre ai testi indicati in nota, si vedano:"}
{"id": "1111978", "revid": "1745361", "url": "https://it.wikipedia.org/wiki?curid=1111978", "title": "Aura (mitologia)", "text": "Aura (o Aula), figlia dell'oceanina Peribea e del titano Lelanto, \u00e8 una divinit\u00e0 minore della mitologia greca. \nIl nome, che significa \"brezza\" deriva dalle sue movenze, veloci come il vento.\nMitologia.\nLa sua vicenda \u00e8 narrata nel XLVIII libro del poema \"Le Dionisiache\" di Nonno di Panopoli.\nSecondo il mito viveva nei boschi dedicandosi unicamente al combattimento con cinghiali e leoni, restia e avversa alle tentazioni amorose. Orgogliosa della sua verginit\u00e0, arriv\u00f2 a trasformare un giovane in un cervo solo perch\u00e9 questi aveva osato guardarla.\nSu di lei si abbatt\u00e9, tramite Nemesi, la collera di Artemide.\nLa dea era adirata con Aura per un commento fattole sul suo corpo durante un bagno nelle cascate del Sangario.\nNemesi fece in modo che l'attenzione di Dioniso si posasse sulla ninfa.\nPer possederla il dio fu costretto a trasformare in vino l'acqua della fonte nella quale Aura beveva. Dopo aver bevuto Aura si stese all'ombra di un albero addormentandosi. Dioniso allora si avvicin\u00f2, allontan\u00f2 la faretra e l'arco e, dopo averle legato mani e piedi, la violent\u00f2. \nTerminato si allontan\u00f2 da lei dopo averle sciolto gli arti e rimesso la faretra al suo posto.\nAura si risvegli\u00f2, vide le sue nudit\u00e0 e, grazie a un sogno avuto in precedenza nel quale vedeva Eros offrire una leonessa a Afrodite e Adone, mentre lei stava in mezzo ai due, cap\u00ec. \nSi sent\u00ec allora invadere da una furia tremenda, scese a valle travolgendo e uccidendo chiunque le si ponesse davanti, fino a quando il suo passo si fece pi\u00f9 pesante sotto il peso della gravidanza. \nAllora le apparve Artemide sorridente, ironica, a rivelarle il nome del padre.\nNacquero due gemelli, verso i quali la ninfa avvertiva un forte odio.\nLi offr\u00ec ai venti del cielo affinch\u00e9 li portassero via; prov\u00f2 a farli mangiare da una leonessa mettendoli in una tana. Ma in questa entr\u00f2 una pantera che li accud\u00ec allattandoli, mentre due serpenti proteggevano l'entrata.\nAllora ne prese uno in braccio, lo lanci\u00f2 in aria e, una volta ricaduto a terra, si gett\u00f2 su di lui per sbranarlo. Artemide, atterrita da tanta violenza, si precipit\u00f2 a salvare l'altro gemello, Iacco, e lo port\u00f2 via consegnandolo a Dioniso.\nInfine Aura, ancora in preda a una furia cieca, tent\u00f2 di suicidarsi gettandosi nelle acque del Sangario. Zeus la trasform\u00f2: ora dai suoi seni sgorgava acqua, il suo corpo era un torrente, i suoi capelli erano fiori, le frecce sibilanti canne sonore, la corda dell\u2019arco un giunco."}
{"id": "1111979", "revid": "1305772", "url": "https://it.wikipedia.org/wiki?curid=1111979", "title": "Serie A 1958-1959 (pallacanestro femminile)", "text": "Il campionato di pallacanestro femminile 1958-1959 \u00e8 stato il ventottesimo organizzato in Italia.\nLe 10 squadre di Serie A giocano in un girone all'italiana con partite d'andata e ritorno. La prima classificata vince lo scudetto e le ultime due retrocedono. L'Udinese vince il suo primo scudetto succedendo alla Stock Trieste (seconda). Al terzo posto si classifica la Magazzini Standa Milano. L'Udinese ha la possibilit\u00e0 di prendere parte alla Coppa dei Campioni."}
{"id": "1111981", "revid": "79109", "url": "https://it.wikipedia.org/wiki?curid=1111981", "title": "Dashboard confessional", "text": ""}
{"id": "1111985", "revid": "2730", "url": "https://it.wikipedia.org/wiki?curid=1111985", "title": "San Donnino", "text": ""}
{"id": "1111994", "revid": "117712302", "url": "https://it.wikipedia.org/wiki?curid=1111994", "title": "Grande Medio Oriente", "text": "Grande Medio Oriente (Greater Middle East in inglese) \u00e8 un termine di geopolitica che individua genericamente il Mondo arabo, Iran, Turchia, Palestina, Pakistan ed Afghanistan oltre che, in alcuni casi, vari paesi dell'Asia centrale e del Caucaso (Azerbaigian, Armenia, e Georgia), Cipro e Grecia. A volte \u00e8 anche utilizzato comprendendo aree con minoranze significative di fede musulmana.\nQuesto concetto, che si ispira agli Accordi di Helsinki del 1975, \u00e8 stato introdotto dall'Amministrazione Bush durante i lavori preparatori per il summit del G8 del 2004, come proposta per discutere un cambiamento radicale della politica occidentale verso il Medio Oriente.\nLa sua visione \u00e8 promossa soprattutto da circoli neoconservatori come Project for the New American Century."}
{"id": "1112013", "revid": "775372", "url": "https://it.wikipedia.org/wiki?curid=1112013", "title": "Adesione della Turchia all'Unione europea", "text": "LAdesione della Turchia all'Unione europea \u00e8 un obiettivo che si prefiss\u00f2 il governo turco fin dalla fine degli anni ottanta. La Turchia instaur\u00f2 delle relazioni particolari dal 1963 quando la Comunit\u00e0 economica europea, predecessore dell'Unione europea, firm\u00f2 il Trattato di associazione con lo stato turco chiamato \"Accordo di Ankara\". Dal 2005 si rimandano i negoziati per la piena adesione della Turchia al consenso europeo.\nStoria.\nL'Impero Ottomano e le riforme di Atat\u00fcrk.\nDalla sua nascita come stato indipendente dalle ceneri dell'Impero ottomano all'indomani della conclusione della Prima guerra mondiale, la Turchia ha messo in atto una politica orientata ad un avvicinamento politico e culturale con l'Occidente.\nIl territorio che attualmente corrisponde allo stato turco \u00e8 stato tra le culle che hanno contribuito allo sviluppo della civilt\u00e0 occidentale dal mondo antico fino al XV secolo, quando venne conquistato dall'Impero Ottomano che si estese su gran parte delle coste del Mar Mediterraneo, dal nord Africa fino ai Balcani, passando per il Medio Oriente, giungendo a minacciare direttamente anche Vienna.\nDa quel momento, con il passare dei secoli, la cultura occidentale e la religione cristiana sono divenute sempre pi\u00f9 minoritarie in Turchia, tenute in vita solo da minoranze pi\u00f9 o meno maltrattate alle quali erano garantiti limitati diritti civili, che con il collasso dell'Impero Ottomano vennero apertamente perseguitate. Si verificarono infatti numerosi massacri ai danni di armeni, cristiano assiri e greci. Ad assumere il controllo del paese all'indomani della dissoluzione dell'impero fu Mustafa Kemal Atat\u00fcrk che avvi\u00f2 tra le altre cose un processo di trasformazione e modernizzazione della societ\u00e0, delle istituzioni e dei costumi di stampo occidentale.\nAtat\u00fcrk impose l'adozione dell'alfabeto latino al posto di quello arabo-ottomano (\"osmanl\u0131ca\"), l'impiego del vocabolario turco (originale) dell'Asia centrale (proprio anche di paesi ad est della Turchia) \u00e8 favorito rispetto a quello persiano ed arabo, per recuperare una lingua pi\u00f9 vicina alle sue origini. Durante il periodo ottomano, infatti, la lingua turca si diceva avesse perso parte della sua ricchezza culturale tanto che molti documenti redatti in quell'epoca sono oggi illeggibili a chi non conosce a fondo la lingua di quel periodo che, oltre all'alfabeto arabo (modificato con l'aggiunta di alcuni grafemi essenziali per la pronuncia di alcuni fonemi turchi), adottava logicamente numerosi vocaboli di origine araba o persiana: lingue principali veicolari della cultura islamica cui si rifacevano i turchi stessi.\nIn realt\u00e0, a parte le pretese difficolt\u00e0 di adeguare del tutto il turco a un alfabeto linguisticamente estraneo (l'arabo \u00e8 una lingua semitica, mentre il turco \u00e8 una lingua strutturalmente uralo-altaica, caratterizzata dal fenomeno dell'agglutinamento), fu la ferrea volont\u00e0 ideologico-culturale di Atat\u00fcrk di modernizzare il Paese e di avvicinarlo ai centri propulsori della cultura occidentale a portare alla decisione dell'adozione dell'alfabeto latino, anch'esso peraltro corretto da una non piccola serie di grafemi che - non diversamente da quelli arabi - erano necessari per poter trascrivere precisi fonemi tipici del turco, evitando anche la possibilit\u00e0 di equivoci col vasto e ormai acquisito patrimonio lessicale della lingua parlata. Un esempio sono i grafemi \"\u015f\" e \"\u011f\", mentre alla \"c\" fu attribuito il suono della \"g\" dolce.\n\u00c8 stato introdotto un nuovo codice civile, ispirato a quello svizzero che, tra l'altro, ha reso facoltativo l'uso del fez (cappello musulmano tradizionale, chiamato tuttavia nei paesi arabi \"\u0163arb\u016bsh\") per gli uomini e del velo per le donne.\nSi incoraggi\u00f2 la popolazione ad adottare cognomi in sostituzione del nome unico di tradizione araba. A Mustafa Kemal il nome Atat\u00fcrk (padre dei turchi) venne conferito dal parlamento.\nDa quel momento gli imam furono scelti ufficialmente dal governo. I turchi adottarono inoltre le maniere di comportarsi e le mode europee (proseguendo in questo in un \"trend\" partito gi\u00e0 dal XVIII secolo), si introdussero riforme nella gerarchia dei sessi, arrivando a concedere il diritto di voto alle donne anche prima di alcuni paesi europei (Francia e Italia), si proclam\u00f2 la domenica giornata di riposo, si abol\u00ec la poligamia, si sostitu\u00ec il calendario musulmano con quello gregoriano e si stabil\u00ec la capitale ad Ankara.\nAvvicinamento e problematiche.\nDai primi anni cinquanta si sono susseguiti periodici ampliamenti dell'Unione che hanno fatto passare il numero dei suoi membri dagli iniziali 6 ai 28 del 2013 con la Turchia che ha manifestato il suo desiderio di farne parte fin dagli anni sessanta.\nCon l\"Accordo di Ankara\" del 1963 ed il suo protocollo addizionale del 1970 si sono fissati gli obiettivi fondamentali dell'associazione tra la comunit\u00e0 e la Turchia, il rinforzo delle relazioni commerciali ed economiche e l'instaurazione dell'Unione Doganale in tre fasi. Uno degli obiettivi principali dell'accordo \u00e8 stato la liberalizzazione della circolazione dei lavoratori, che non si \u00e8 potuto ancora realizzare in pieno per ragioni prettamente socio-economiche.\nDopo un decennio di colloqui, il primo ministro turco Recep Tayyip Erdo\u011fan, a partire dal 2003, ha messo in atto diverse misure riformiste per portare lo stato turco dentro i parametri imposti dall'Unione Europea e far entrare la Turchia come membro a pieno titolo dell'Unione. Tra le riforme si segnalano l'abolizione della pena di morte e il progresso nel riconoscimento dei diritti della minoranza curda.\nQueste riforme, insieme ad altre, hanno spinto la Commissione Unione Europea a suggerire al Consiglio Unione Europea l'avvio dei negoziati. Non \u00e8 possibile, comunque, prevederne la durata.\nGli ottimisti vedono nella Turchia importanti punti a favore, uno di questi \u00e8 il sentimento diffusamente filo europeo della sua popolazione e l'appoggio di personaggi come Jacques Chirac e Tony Blair. Si calcola che all'atto dell'adesione definitiva, la popolazione musulmana dell'Unione Europea passer\u00e0 dall'attuale 5% al 20%.\nPer l'Organizzazione per la Cooperazione e lo Sviluppo Economico (OCSE), l'apertura dei negoziati render\u00e0 pi\u00f9 dinamica l'economia del paese, incoraggiando anche gli investimenti stranieri.\nGli scettici (tra cui diverse associazioni umanitarie) rilevano invece come la salvaguardia dei diritti umani e civili in Turchia sia ancora insufficiente, come sia tuttora irrisolta la questione del coinvolgimento turco a Cipro (stato membro dell'UE), la cui parte settentrionale, sede della Repubblica Turca di Cipro Nord (internazionalmente riconosciuta solo dalla Turchia), fu oggetto nel 1974 di una secessione dalla parte meridionale a causa dell'invasione del nord dell'isola da parte dell'esercito turco, ancora oggi presente sull'isola (occupazione militare condannata dalla risoluzione ONU n.541 del 1983), e di come la minoranza curda sia tuttora repressa militarmente, culturalmente ed economicamente.\nUn altro punto nodale per l'avvicinamento della Turchia all'Unione Europea riguarda il genocidio degli armeni e dei cristiano assiri, in Turchia infatti non solo questi genocidi non vengono riconosciuti, ma tramite l'articolo 301 del codice penale turco si persegue chi pubblicamente ne parla come \u00e8 accaduto anche nei confronti del premio Nobel Orhan Pamuk. Recentemente si possono notare alcuni miglioramenti anche su questo fronte: una modifica dell'articolo 301 ha reso di fatto impossibile utilizzarlo per condannare chi affermi l'esistenza del genocidio armeno e ogni anno vengono autorizzate commemorazioni del genocidio a Istanbul a cui, oltre ai numerosi cittadini di origine armena, ne partecipano anche molti di origine turca.\nNel 2002 Il Presidente della Convenzione Europea Giscard d'Estaing rilevando le ancora forti differenze culturali, dichiara pubblicamente la sua decisa contrariet\u00e0 all'entrata della Turchia nell'UE, sostenendo che un suo eventuale ingresso segnerebbe la fine dell'Unione europea rendendo impraticabile una vera integrazione politica (la Turchia diverrebbe lo stato pi\u00f9 esteso e il secondo pi\u00f9 popoloso dell'Unione), nella stessa circostanza Giscard d'Estaing fa inoltre notare come la Turchia non possa essere considerata un paese europeo avendo il 95% della propria popolazione e della superficie territoriale (oltre che la propria capitale) in un altro continente.\nNel 2006 l'economia turca \u00e8 aumentata del 6% per poi soffrire della crisi economica del 2008 molto pi\u00f9 degli altri paesi europei. Ciononostante ha mantenuto un tasso di crescita medio del 5,2% tra il 2002 ed il 2011, tanto che la Turchia viene sempre pi\u00f9 spesso associata ai BRICS. La Francia ha imposto il proprio veto all'ingresso della Turchia nel'UE, subordinandolo al riconoscimento del genocidio armeno del 1915.\nProgressi dei negoziati.\nIl 10 giugno 2015 il Parlamento europeo ha ammesso lo stallo di buona parte dei negoziati, in una risoluzione sul \u00abProgress Report 2014\u00bb della Commissione europea per l'Allargamento: pur ponendo l'urgenza della ripresa del negoziato, il Parlamento ha dato conto dell'esistenza dei \"veti\" in sede di Consiglio UE ed ha vincolato la loro rimozione al rispetto di \u00abparametri di apertura ufficiali\u00bb per i capitoli 23 e 24.\nLa questione si interseca anche con il progetto di revisione costituzionale in senso presidenzialista avanzato da Erdogan: a fronte della posizione di alcune frange dell'opposizione, si ritiene che il peso delle priorit\u00e0 europee - in tema di Stato di diritto e tutela dei diritti umani - potrebbe utilmente controbilanciare possibili sviluppi autoritari.\nLe trattative per l\u2019ingresso nell\u2019Unione europea \"si sono praticamente - anche se non formalmente - arenate (in undici anni sono stati aperti solo 16 capitoli negoziali su 33, mentre uno soltanto \u00e8 stato chiuso): il che suona insopportabile per Ankara, quasi una sorta di \u201cTrexit\u201d che lascia la Turchia fuori dall\u2019Unione Europea prima ancora di esserci entrata\".\nDopo aver negli ultimi anni alzato la voce contro l\u2019Occidente, utilizzando anche il blocco dei negoziati con l'UE, secondo Mariano Giustino di Radio radicale il presidente turco nel novembre 2020 \u00abha rinfrescato la sua iniziale agenda europeista. \u201cNon immaginiamo per la Turchia alcun posto se non in Europa. Vogliamo disegnare il nostro futuro insieme all\u2019Europa\u201d, sono queste alcune espressioni pronunciate dal \"leader\" turco in un discorso a una riunione del congresso provinciale del suo Partito della Giustizia e dello Sviluppo (AKP). \u201cCi aspettiamo che l\u2019Unione europea mantenga le sue promesse, non discrimini e non sostenga posizioni ostili nei confronti del nostro paese\u201d, aveva sottolineato\u00bb."}
{"id": "1112014", "revid": "37401", "url": "https://it.wikipedia.org/wiki?curid=1112014", "title": "Ctesia di Cnido", "text": "Biografia.\nCtesia sarebbe nato intorno agli anni 440 a.C. Educato a Cnido e divenuto medico della corporazione degli Asclepiadi, fu catturato e inviato in Persia come prigioniero di guerra. Ricevuto da Artaserse II Mnemone (405/4-359/8) per le sue capacit\u00e0 mediche, divenne medico di corte del Gran re e fu in ottimi rapporti con Parisatide, madre di Artaserse.\nIn qualit\u00e0 di medico di corte, fu a Cunassa, nella battaglia del 401 a.C., dove cur\u00f2 il sovrano per una ferita inflittagli dal fratello Ciro.\nTra il 399 ed il 397 Ctesia, come greco, fece da intermediario tra il re e Conone di Atene, che all'epoca comandava una flotta persiana nell'Egeo agli ordini di Evagora I, re di Cipro e fu inviato da Cipro e Cnido a negoziare con Sparta nel 397, ma fu catturato a Rodi senza aver ottenuto nulla.\nDopo questa data, si stabil\u00ec nella nativa Cnido, dove continu\u00f2 la pratica medica e scrisse le proprie opere. Si ignora, comunque, la data della sua morte.\nOpere.\nLa pi\u00f9 importante e citata delle opere di Ctesia si intitolava \"Persik\u00e1\", una storia del Medio Oriente dalla fondazione dell'impero assiro ad opera del leggendario Nino all'ottavo anno di regno di Artaserse II. L'opera constava di 23 libri, di cui i primi sei coprivano la storia precedente a quella persiana: 1-3 riguardavano gli Assiri, 4-6 i Medi, ragion per cui questa prima sezione girava con il titolo \"Assyriak\u00e1\". Di questa sezione resta un lungo compendio in Diodoro Siculo, che la us\u00f2 per i primi 35 capitoli del suo secondo libro, mentre della seconda parte resta un dettagliato sommario di Fozio nella sua \"Biblioteca\" (cod. 72), da cui si comprende che i libri VII-XI riguardavano Ciro il Grande, seguito da Cambise II e dal colpo di Stato del falso Smerdi (XII-XIII), cui seguivano Dario (XIV) e il figlio Serse (XV). Nei libri XVI-XVIII si parlava di Artaserse I Macrochir e di Dario II, mentre i libri dal XIX al XXII concernevano Artaserse II. L'ultimo libro conteneva dati ben precisi, come la lista delle distanze tra Efeso e la Battriana, nonch\u00e9 una cronologia dei sovrani d'Asia dai leggendari Nino e Semiramide fino ad Artaserse.\nA complemento della storia persiana stavano gli \"Indik\u00e0\", opera in un libro unico, preservata in epitome da Fozio, nello stesso codice dell'opera maggiore. Partendo dalle dimensioni del fiume Indo e dalla registrazione demografica, Ctesia descriveva accuratamente la flora e la fauna indiana; nonostante l'inclusione di storie paradossali su tigri con volti umani (manticore) e trib\u00f9 di cinocefali, \u00e8 un interessante documento sull'India pre-alessandrina.\nProbabilmente con lo stesso scopo di complemento era l'opera \"Per\u00ec t\u00f4n kat\u00e0 ten As\u00edan ph\u00f3r\u014dn\" ('Sui tributi dell'Asia'), citata due volte da Ateneo e che forse includeva liste di tutti i tributi che giungevano a Persepoli dalle diverse satrapie dell'Impero.Infine, di tipo geografico doveva essere la \"Per\u00edodos\", in tre libri, testimoniata da citazioni isolate in scolii e lessici."}
{"id": "1112015", "revid": "3689", "url": "https://it.wikipedia.org/wiki?curid=1112015", "title": "Dimmitudine", "text": ""}
{"id": "1112016", "revid": "3689", "url": "https://it.wikipedia.org/wiki?curid=1112016", "title": "Dhimmitude", "text": ""}
{"id": "1112022", "revid": "6066", "url": "https://it.wikipedia.org/wiki?curid=1112022", "title": "50 Lire", "text": ""}
{"id": "1112028", "revid": "1543377", "url": "https://it.wikipedia.org/wiki?curid=1112028", "title": "Luigi Nardo", "text": "Biografia.\nDopo una lunga carriera come insegnante, ha potuto dedicare una quantit\u00e0 di tempo sempre maggiore alla produzione culturale, orientata principalmente allo studio delle tradizioni venete.\nNel 1983, \u00e8 stato tra i fondatori del periodico \"Quatro Ciacoe\" (in veneto: \"Quattro Chiacchiere\").\n\u00c8 del 1987 la pubblicazione del suo primo libro, \"E r\u00e8goe del zogo\" (\"Le regole del gioco\"), che raccoglie una serie di articoli, comparsi in precedenza sul quotidiano \"Il Mattino di Padova\".\nNel 2009 ha licenziato alle stampe quella che rimane probabilmente la sua opera pi\u00f9 ambiziosa, frutto di un lavoro durato pi\u00f9 di vent'anni, il \"Dizionario italiano-veneto\", che in sostanza \u00e8 la traduzione in veneto del \"Dizionario Zanichelli\".\nPremi e onorificenze.\nNel 1998 \u00e8 stato nominato \"Padovano eccellente\" e nel 1993 ha vinto il premio \"Ulivo d'Oro\" di Nanto."}
{"id": "1112030", "revid": "1305772", "url": "https://it.wikipedia.org/wiki?curid=1112030", "title": "Poison'd!", "text": "Poison'd! \u00e8 un album di cover del gruppo musicale statunitense Poison, pubblicato il 5 giugno 2007 dalla EMI.\nIl disco.\nAnnunciato come nuovo album della band, questo \u00e8 in realt\u00e0 un disco composto interamente da cover, che rispolvera tracce dai precedenti album accanto ad altre registrate per l'occasione. Tra le cover che la band aveva gi\u00e0 pubblicato in precedenza figurano \"We're an American Band\" dei Grand Funk Railroad, \"Your Mama Don't Dance\" di Loggins and Messina e \"Rock and Roll All Nite\" dei Kiss; tra le nuove invece \"What I Like About You\" dei Romantics, scelta come singolo di lancio. Non sono incluse \"Cover of the Rolling Stone\" dei Dr. Hook &amp; The Medicine Show (da \"Crack a Smile...and More!\") e la cover strumentale di \"God Save the Queen\" dei Sex Pistols (presente nell'edizione ventennale di \"Flesh &amp; Blood\"). La versione venduta nei negozi Walmart contiene la traccia bonus \"SexyBack\", originariamente eseguita da Justin Timberlake.\nL'album debutt\u00f2 al trentaduesimo posto della Billboard 200, vendendo 21.000 copie durante la sua prima settimana nei negozi. Raggiunse inoltre la dodicesima posizione tra gli album rock.\nTracce.\nA destra sono indicati artista originario e data di pubblicazione."}
{"id": "1112034", "revid": "253269", "url": "https://it.wikipedia.org/wiki?curid=1112034", "title": "Keye Luke", "text": "Biografia.\nDopo aver frequentato la scuola superiore a Seattle, Luke studi\u00f2 architettura alla University of Washington. Inizialmente lavor\u00f2 nel settore commerciale dei teatri della West Coast e per il dipartimento pubblicitario della casa produttrice RKO, ma quando lo Studio lo scelse per un ruolo di cinese dalla perfetta pronuncia dell'inglese in un cortometraggio, Luke divenne attore a tutti gli effetti.\nLa sua carriera cinematografica inizi\u00f2 nel 1934 con il breve ruolo non accreditato di un medico cinese nel film \"Il velo dipinto\", interpretato da Greta Garbo, mentre dall'anno seguente inizi\u00f2 a interpretare la parte del primogenito del detective Charlie Chan (il \"figlio numero uno\") nel film \"L'uomo dai due volti\" (1935), ruolo che manterr\u00e0 fino alla conclusione della serie di film nel 1949.\nNel 1940 Keye Luke fu il primo attore a dare un volto a Kato, l'assistente del Calabrone Verde nei primi due serial cinematografici ispirati al personaggio, nato in origine per la radio.\nTra i suoi ruoli pi\u00f9 significativi, si ricordano quello del Dr. Lee Wong How in alcuni film della serie incentrata sul Dr. Gillespie (interpretato da Lionel Barrymore) e sul suo assistente Randall Adams (Van Johnson), e quello del Maestro Po nella serie televisiva \"Kung Fu\" (1972-1975). In lizza per il ruolo di Obi-Wan Kenobi nel film \"Guerre stellari\" (1977), la parte and\u00f2 poi ad Alec Guinness.\nTra le ultime interpretazioni di Luke, quella dell'anziano proprietario del negozio in cui viene acquistato Gizmo nel film \"Gremlins\" (1984), fino al suo addio alle scene con il personaggio del mite medico orientale che vende alla protagonista (Mia Farrow) un'erba che rende invisibili nel film \"Alice\" (1990) di Woody Allen. Fu anche doppiatore della voce di Mr. Han nella versione americana del film \"I 3 dell'Operazione Drago\" (1973)."}
{"id": "1112039", "revid": "59785", "url": "https://it.wikipedia.org/wiki?curid=1112039", "title": "Silvestro Aldobrandini", "text": "Biografia.\nDel ramo \"Neri\", nacque a Firenze da Pietro di Silvestro Aldobrandini (1461-1522) e da Lisa Flatri. Nel 1524 venne squittinato per essere Cancelliere e Segretario della Repubblica Fiorentina e nel 1530 divenne esule per l'opposizione che pose al potere di Alessandro. In seguito fu Auditore del duca di Urbino Francesco Maria I, nel 1535 fu nominato Governatore di Fano, dove gli nacque il figlio Ippolito, futuro papa col nome di Clemente VIII, e nel 1536 fu Vicegovernatore di Bologna. Infine, fu chiamato dal papa Paolo III come Auditore di Rota a Roma.\nLa sua tomba si trova nella Cappella Aldobrandini della Santa Maria sopra Minerva a Roma. La statua, che lo rappresenta sdraiato sul suo sepolcro, \u00e8 opera del francese Nicolas Cordier detto il Franciosino.\nDiscendenza.\nNel 1520 si spos\u00f2 con Lisa Deti, figlia di Guido di Tommaso Deti, (... - 6 marzo 1557) e dal matrimonio nacquero:"}
{"id": "1112045", "revid": "52076", "url": "https://it.wikipedia.org/wiki?curid=1112045", "title": "Urriti", "text": ""}
{"id": "1112058", "revid": "2117614", "url": "https://it.wikipedia.org/wiki?curid=1112058", "title": "Chemostato", "text": "Il chemostato di Jacques Monod (Monod, 1949) consiste in un reattore biologico (o bioreattore) ideale che lavora in condizioni di stato stazionario. \nNel reattore biologico, i microrganismi presenti usano il substrato presente nella portata di alimentazione per la crescita. Le condizioni stazionarie implicano da un lato che il substrato non si accumuli all'interno del reattore e, dall'altro, che la biomassa prodotta sia uguale a quella allontanata per unit\u00e0 di tempo.\nIn termini di bilancio di materia, si pu\u00f2 scrivere per la biomassa:\nEssendo nulla la biomassa in ingresso e potendo elidere il termine dell'accumulo (stato stazionario), si ricava la seguente forma semplificata:\nChe in termini simbolici diventa:\nDove:\nPoich\u00e9 vale:\nDove: \nQuindi, si pu\u00f2 scrivere che: \nDove \"D\" \u00e8 il fattore di diluizione (d-1)\nQuindi, quello che si ricava \u00e8 che in condizioni di stato stazionario la biomassa si trova a crescere ad una velocit\u00e0 pari a quella con cui viene allontanata dal reattore. \nVa notato inoltre che D nient'altro \u00e8 che l'inverso del tempo di residenza idraulico (formula_8) che, in questo caso, coincide anche con il tempo di residenza della biomassa nel sistema (formula_9). Questa grandezza, nota come \"et\u00e0 dei fanghi\" nel campo del trattamento delle acque reflue, \u00e8 definita come il rapporto tra la biomassa nel reattore e la biomassa rimossa dal sistema per unit\u00e0 di tempo. Esprimendo il caso del chemostato in simboli:\nAnalogamente, conducendo un bilancio di materia per il substrato si pu\u00f2 scrivere: \nEssendo allo stato stazionario:\nIn simboli:\nDove:\nPoich\u00e9 vale:\nDove \"Y\" \u00e8 il rendimento di crescita termodinamico (mgCOD/mgCOD, adimensionale)\n\"Y\" esprime la quantit\u00e0 di biomassa che \u00e8 stata prodotta in base al substrato consumato. \u00c8 detto \u201ctermodinamico\u201d in quanto tiene conto solo del substrato effettivamente consumato per la crescita e non di quello rimosso per il mantenimento. Infatti, si \u00e8 soliti indicare il rendimento globale (senza distinguere tra substrato rimosso per crescita e substrato rimosso per il mantenimento) con formula_15.\nNe segue quindi che:\nPer ricavare i valori di X e S, in funzione del rapporto di diluizione D, si riscrive l'equazione per D:\nDa cui si ottiene:\nSostituendo nella equazione ricavata in precedenza per il substrato si ricava:\nIn maniera del tutto analoga, per il substrato si pu\u00f2 ottenere che:\nCome si pu\u00f2 notare, ad alti valori del rapporto di diluizione D, la biomassa non riesce pi\u00f9 a riprodursi alla stessa velocit\u00e0 con cui viene trascinata all'esterno ed il reattore va incontro al fenomeno del \"wash-out\" o (dilavamento), ovvero lo svuotamento del contenuto di biomassa. Va per\u00f2 notato anche che a tale regimi del rapporto di diluizione, dal momento che il substrato S \u00e8 presente alle pi\u00f9 alte concentrazioni possibili (al limite S tende alla concentrazione di substrato entrante formula_12), la velocit\u00e0 di crescita della biomassa formula_2) e di rimozione del substrato formula_24) sono le pi\u00f9 alte possibili: questo in quanto entrambe sono funzione della concentrazione di substrato S."}
{"id": "1112068", "revid": "1094848", "url": "https://it.wikipedia.org/wiki?curid=1112068", "title": "Lorenzo Calogero", "text": "Biografia.\nTerzo di sei fratelli, nacque a Melicucc\u00e0, in provincia di Reggio Calabria, nel 1910 da famiglia benestante. Si laure\u00f2 in medicina a Napoli nel 1937 e l'anno dopo consegu\u00ec l'abilitazione all'esercizio della professione medica a Siena. La sua fu una vita interiormente tormentata e ossessionata dal pensiero della morte.\nDopo due tentativi di togliersi la vita (1942 e 1956), mor\u00ec in circostanze mai chiarite nel paese natale, in estrema solitudine. Il 21 marzo 1961 Calogero fu visto per l'ultima volta dai vicini di casa; il suo cadavere fu scoperto tre giorni dopo, steso sul letto della sua camera.\nViene citato in diversi testi di critica letteraria. Le sue poesie furono pubblicate, a cura di Roberto Lerici, dalla omonima casa editrice di Milano tra il 1962 e il 1966. Nella raccolta di poesie \"Come in dittici\", edita dalla casa editrice MAIA (Siena) nel 1956, si scorge gi\u00e0 in lui quella crisi psichica, aggravatasi anche a causa del peggiorare delle condizioni di salute fisica, che lo porter\u00e0 alla perdita del controllo sui sentimenti.\nDi lui Leonida R\u00e8paci, parlando dei poeti calabresi degli anni '60, disse:\nLeonardo Sinisgalli, nell'introduzione al volume \"Come in dittici\", scrisse: \nNel numero 37 di \"Nuovi argomenti\" della Arnoldo Mondadori Editore (gennaio-marzo 2007) sono pubblicate alcune poesie inedite. I suoi manoscritti sono stati conservati presso la Casa della Cultura \"Leonida Repaci\" di Palmi fino al marzo 2009, quando per iniziativa della Regione Calabria, alla quale la famiglia ne aveva affidato la custodia circa 20 anni prima, e dell'Universit\u00e0 della Calabria sono stati prelevati per essere archiviati in forma digitale s\u00ec da permetterne l'accesso agli studiosi. Diverse traduzioni in francese (gruppo di ricerca CIRCE, dir. J.-Ch. Vegliante) e antologia di Poesie, 2015."}
{"id": "1112071", "revid": "25152", "url": "https://it.wikipedia.org/wiki?curid=1112071", "title": "Ctesia", "text": ""}
{"id": "1112072", "revid": "438678", "url": "https://it.wikipedia.org/wiki?curid=1112072", "title": "Fondazioni infinitamente rigide", "text": "Si definiscono fondazioni infinitamente rigide tutte quelle fondazioni che, sotto carico, cedono come fa un corpo rigido (tutti i punti sono allineati secondo un piano).\nViene considerato come infinitamente rigido il plinto, una struttura appartenente alla classe delle fondazioni superficiali, di spessore non trascurabile in confronto alle due dimensioni in pianta, costruito in cemento armato e caricato dall'alto con le forze trasmesse dal pilastro. Supponendo un carico centrato (solo sforzo normale) il cedimento che subisce il plinto \u00e8 uniforme per tutti i suoi punti e la distribuzione delle pressioni di contatto sotto tale fondazione superficiale (distribuzione pressoch\u00e9 uniforme) non rispecchier\u00e0 affatto la distribuzione del carico proveniente dal pilastro (forza concentrata). In virt\u00f9 di questo si suole dire che le fondazioni rigide redistribuiscono i carichi ricevuti dal pilastro su tutta la loro base. Se assumiamo che una fondazione infinitamente rigida rimanga piana quando cede sotto l'effetto di un carico, la reazione del terreno (o pressione di contatto) nella realt\u00e0 non \u00e8 lineare; si evidenziano tipicamente delle concentrazioni di tensione in corrispondenza dei bordi. Per il fine del dimensionamento preliminare, tali tensioni vengono spesso approssimate con una legge lineare (come se il terreno avesse una risposta alla Winkler)."}
{"id": "1112073", "revid": "287204", "url": "https://it.wikipedia.org/wiki?curid=1112073", "title": "Lorenzi", "text": ""}
{"id": "1112077", "revid": "38120", "url": "https://it.wikipedia.org/wiki?curid=1112077", "title": "Fusi di Testa", "text": ""}
{"id": "1112079", "revid": "1305772", "url": "https://it.wikipedia.org/wiki?curid=1112079", "title": "Palazzo Altoviti", "text": "La famiglia Altoviti, originaria di Firenze, ha posseduto molti palazzi:"}
{"id": "1112081", "revid": "48479", "url": "https://it.wikipedia.org/wiki?curid=1112081", "title": "Statue", "text": ""}
{"id": "1112087", "revid": "125340414", "url": "https://it.wikipedia.org/wiki?curid=1112087", "title": "Y\u016bsaku Matsuda", "text": "Biografia.\nMatsuda nacque a Shimonoseki, nella prefettura di Yamaguchi (nella regione del Ch\u016bgoku), il 21 settembre del 1949 da padre giapponese, una guardia giurata che per\u00f2 non conobbe mai, e da madre coreana, emigrata in Giappone durante la seconda guerra mondiale. La sua prima esperienza di recitazione risale all'et\u00e0 di 23 anni, quando ebbe modo di presentarsi al pubblico giapponese nei panni di un cadetto di polizia, il \"Jeans Detective\", per uno show intitolato \"Taiy\u014d ni hoero!\" (\"Abbaia al sole!\"). Oltre a questo ruolo, che lo rese famoso molto giovane, viene ricordato alla televisione giapponese per \"Tantei Monogatari\" (\"Storia poliziesca\"), dove interpretava un poliziotto distratto. Apparve in una quantit\u00e0 di spettacoli e lungometraggi per la TV, quasi tutti basati sull'azione fisica.\nUn film di Ridley Scott, \"Black Rain - Pioggia sporca\" (\"Black Rain\", 1989), gli apr\u00ec le porte della carriera ai massimi livelli della scena internazionale, nel ruolo del sanguinario malavitoso Sato, ma Matsuda, che soffriva da tempo di un Carcinoma della vescica, mor\u00ec poco tempo dopo l'uscita del film nelle sale.\nLasci\u00f2 due figli, allora rispettivamente di 6 e 4 anni: Ryuhei (\u9f8d\u5e73) e Shota (\u7fd4\u592a), entrambi divenuti a loro volta attori.\nY\u016bsaku Matsuda \u00e8 sepolto al cimitero di Nishitama, ad Akiruno, poco lontano da Tokyo.\nNella cultura di massa.\nVari anime e manga giapponesi hanno reso omaggio postumo al celebre attore e alle sue interpretazioni:"}
{"id": "1112089", "revid": "287204", "url": "https://it.wikipedia.org/wiki?curid=1112089", "title": "Yusaku Matsuda", "text": ""}
{"id": "1112090", "revid": "1673694", "url": "https://it.wikipedia.org/wiki?curid=1112090", "title": "Azadiractina", "text": "L'azadiractina o azadirachtin A \u00e8 un limonoide estratto dai semi dell'albero di Neem (\"Azadirachta indica\"), impiegato in agricoltura come insetticida, acaricida e nematocida biologico.\nPropriet\u00e0 fitosanitarie.\nL'azadiractina agisce per ingestione e secondariamente per contatto, provocando due diversi effetti:\nSulle piante ha un'azione translaminare, perci\u00f2 penetra all'interno dei tessuti vegetali, e, se assorbito per via radicale ha propriet\u00e0 moderatamente sistemiche.\nAmbiti d'impiego.\nIl suo spettro d'azione \u00e8 molto ampio: \u00e8 efficace su un elevato numero di fitofagi, appartenenti a tutte le categorie sistematiche, ad apparato boccale sia pungente-succhiatore sia masticatore, e agisce inoltre su Acari e Nematodi galligeni. Manifesterebbe anche un'azione anticrittogamica contro funghi e batteri, tuttavia questa propriet\u00e0 non \u00e8 adeguatamente accertata. Pu\u00f2 essere impiegato su un'ampia gamma di colture.\nPer le sue propriet\u00e0 e per il basso impatto, sia sulla salute sia sull'ambiente, si \u00e8 rivelato uno dei pi\u00f9 interessanti principi attivi da impiegare nella lotta biotecnica e nell'agricoltura biologica. L'utilizzazione deve essere comprovata dalla valutazione della necessit\u00e0 e richiede pertanto l'autorizzazione degli organismi competenti (osservatori fitosanitari).\nI formulati in commercio sono etichettati, secondo il prodotto, come \"irritante\" oppure \"irritante e pericoloso per l'ambiente\" oppure \"non classificato\".\nIl principio attivo \u00e8 ammesso in Endoterapia.\nTossicit\u00e0 e impatto ambientale.\nLa tossicit\u00e0 \u00e8 molto bassa al punto da ritenere questo composto innocuo per l'uomo e per i vertebrati, compresi i pesci. La LD50 orale accertata nei ratti \u00e8 superiore a 5000\u00a0mg/kg e quella dermale accertata sui conigli \u00e8 superiore a 2000\u00a0mg/kg.\nL'impatto ambientale \u00e8 anch'esso molto basso: manifesta una notevole selettivit\u00e0 nei confronti dell'entomofauna utile, comprese le api, pertanto \u00e8 compatibile anche con la lotta biologica. Nel terreno viene degradato in pochi giorni.\nSintesi chimica.\nL'azadiractina ha una struttura molecolare molto complessa; presenta gruppi idrossilici secondari e terziari e un etere tipo tetraidrofurano nella sua struttura molecolare, assieme a 16 centri stereogenici, di cui 7 tetrasostituiti. Queste caratteristiche spiegano la grande difficolt\u00e0 incontrata nella preparazione questo composto da semplici precursori, utilizzando metodi di chimica organica sintetica.\nLa prima sintesi totale \u00e8 stata pubblicata oltre 22 anni dopo la scoperta del composto, effettuata dal gruppo di ricerca di Steven Ley presso l'Universit\u00e0 di Cambridge nel 2007. La sintesi descritta \u00e8 un \"approccio relay\", con l'intemedio decalinico fortemente funzionalizzato fatto per sintesi totale su piccola scala, ma ottenuto dalla fonte naturale per procede poi con gli ultimi step necessari a completare la sintesi sulla scala dei grammi."}
{"id": "1112107", "revid": "438678", "url": "https://it.wikipedia.org/wiki?curid=1112107", "title": "Fondazioni infinitamente flessibili", "text": "Si definiscono fondazioni infinitamente flessibili tutte quelle fondazioni in cui la distribuzione delle pressioni di contatto (o reazione del terreno) rispecchier\u00e0 la distribuzione del carico sulla fondazione stessa.\nUn esempio tipico \u00e8 il fondo (sottile) di un serbatoio metallico adibito allo stoccaggio di liquidi."}
{"id": "1112110", "revid": "12290", "url": "https://it.wikipedia.org/wiki?curid=1112110", "title": "AnyBrowser", "text": ""}
{"id": "1112120", "revid": "147279", "url": "https://it.wikipedia.org/wiki?curid=1112120", "title": "Johann Gottfried Schwanberger", "text": ""}
{"id": "1112121", "revid": "110157", "url": "https://it.wikipedia.org/wiki?curid=1112121", "title": "Bad Schwanberg", "text": "Bad Schwanberg \u00e8 un comune austriaco di 4 520 abitanti nel distretto di Deutschlandsberg, in Stiria. Il 1\u00ba gennaio 2015 ha inglobato i precedenti comuni di Garanas, Gressenberg e Hollenegg; ha lo \"status\" di comune mercato (\"Marktgemeinde\")."}
{"id": "1112122", "revid": "147279", "url": "https://it.wikipedia.org/wiki?curid=1112122", "title": "Johann Gottfried Schwanberg", "text": ""}
{"id": "1112123", "revid": "147279", "url": "https://it.wikipedia.org/wiki?curid=1112123", "title": "Schwanberger", "text": ""}
{"id": "1112124", "revid": "147279", "url": "https://it.wikipedia.org/wiki?curid=1112124", "title": "Schwanenberger", "text": ""}
{"id": "1112130", "revid": "15756", "url": "https://it.wikipedia.org/wiki?curid=1112130", "title": "Firestorm", "text": "Firestorm \u00e8 un personaggio dei fumetti creato da Gerry Conway (testi) e da Al Milgrom (disegni), pubblicato dalla DC Comics. Ha fatto la sua prima apparizione su \"Firestorm\" n. 1 (marzo 1978).\nStoria editoriale.\nLa prima serie di \"Firestorm\" ebbe vita breve. Comunque \"The Fury of Firestorm\", successivamente re-intitolata \"Firestorm: the Nuclear Man\", dur\u00f2 dal 1982 fino al 1990. Prese il via come una serie simile a quella dell'Uomo Ragno con il teenager Raymond che si adatta al suo nuovo ruolo e in seguito fa ricerche nel campo della corsa agli armamenti nucleari e sul ruolo di Firestorm come \"elementale\".\nUna nuova serie di \"Firestorm\" \u00e8 iniziata nel 2004 con un nuovo personaggio, il teenager afroamericano Jason Rusch, che ha preso il posto di Ronald Raymond, morto nella miniserie \"Crisi d'identit\u00e0\" (\"Identity Crisis\"); come Spiderman, anch'egli ha un senso dello humor che usa spesso per mascherare le sue insicurezze.\nIl personaggio \u00e8 stato un membro della sua squadra \"all-star\" (la Justice League of America) e, per due stagioni, del suo adattamento a cartone animato degli anni settanta/ottanta dal nome \"I Superamici\".\nSecondo un articolo che \u00e8 comparso su \"Wizard\", Firestorm \u00e8 il nono supereroe pi\u00f9 potente, sopra Hulk e meno del Professor X.\nBiografia del personaggio.\nRonald Raymond e Martin Stein.\nIl Firestorm originale \u00e8 famoso per la sua identit\u00e0 doppia integrata. Lo studente liceale Ronald Raymond e il fisico vincitore di un Premio Nobel Martin Stein vengono coinvolti in un incidente nucleare che permette loro di fondersi nell'\"uomo nucleare\" Firestorm. Poich\u00e9 Stein era svenuto durante l'incidente, \u00e8 Raymond a controllare i movimenti di Firestorm, mentre Stein rimane come una voce assennata all'interno della sua mente. Il punzecchiamento tra i due \u00e8 una caratteristica delle loro avventure.\nStein inizialmente era completamente all'oscuro della loro doppia identit\u00e0, lasciandolo preoccupato per le sue insolite sparizioni e vuoti di memoria, ma alla fine Ronnie riusc\u00ec a convincerlo della verit\u00e0, permettendo loro di legarsi come individui separati piuttosto che come parti di un unico individuo.\nDopo l'incidente che ha portato alla creazione dei suoi poteri, Firestorm ha iniziato a sorvegliare New York dalle minacce rappresentate da Multiplex (venuto alla luce nello stesso incidente nucleare che ha dato vita a Firestorm) e Killer Frost. La serie del 1978 venne interrotta improvvisamente a causa di una serie di tagli all'interno della casa editoriale (la cosiddetta \"DC Implosion\") e il quinto episodio (il primo di una storia a pi\u00f9 episodi) fu l'ultimo ad essere distribuito, mentre il sesto venne incluso nella \"Cancelled Comics Cavalcade\". Lo sceneggiatore Conway aggiunse il personaggio di Firestorm nella serie \"Justice League of America\".\nDopo il diploma di scuola superiore, Raymond \u00e8 entrato al college in Pittsburgh, dove Stein era stato assunto come professore. In seguito, hanno cercato insieme una cura per il loro legame.\nQuando Conway lasci\u00f2 la serie nel 1986, John Ostrander (con l'artista Joe Brozowski) ha iniziato a scrivere le storie di Firestorm. Il suo primo arco narrativo importante contrappose Firestorm al mondo intero, poich\u00e9 l'eroe, agendo su suggerimento del professor Stein, malato terminale, chiedeva che gli Stati Uniti e l'Unione Sovietica distruggessero tutte le loro armi nucleari.\nDopo i confronti con la Justice League e la maggior parte dei suoi nemici, Firestorm affront\u00f2 il supereroe nucleare russo Pozhar nel deserto del Nevada, dove una bomba atomica \u00e8 stata lasciata cadere su di loro. Ne risult\u00f2 un nuovo Firestorm, una fusione dei due eroi: questo nuovo Firestorm era composto da Ronnie e dal russo Mikhail Arkadin, ma controllato dalla mente di Stein.\nIl Firestorm con Arkadin si \u00e8 rivelato una fase di transizione, poich\u00e9 nel 1989 Ostrander ha cambiato radicalmente il personaggio di Firestorm rivelando che Firestorm era un elementale del fuoco. Firestorm ora \u00e8 diventato una sorta di crociato ambientale, formato da Ronnie Raymond, Mikhail Arkadin e Svarozhich, un clone sovietico del precedente Firestorm, ma con una nuova mente. Il professor Stein, che non faceva pi\u00f9 parte del composito, ha continuato a svolgere un ruolo, ma l'attenzione si \u00e8 concentrata su questo personaggio radicalmente diverso.\nIn seguito verr\u00e0 rivelato che era Martin Stein il prescelto per diventare l'elementale del fuoco, e Ronnie si trovava l\u00ec per caso, mettendo cos\u00ec in pericolo l'equilibrio della matrice Firestorm. Stein diventer\u00e0 cos\u00ec l'unico Firestorm e si lancer\u00e0 ad esplorare l'universo per capire il suo scopo nella vita, mentre Ronnie si ammaler\u00e0 di leucemia. Stein torner\u00e0 cos\u00ec dal suo viaggio e user\u00e0 i suoi poteri per curare l'amico, e donargli i poteri del Firestorm originale. Ronnie poi si unir\u00e0 nuovamente alla Justice League, venendo ucciso durante la saga Crisi di identit\u00e0.\nJason Rusch.\nLa matrice di Firestorm trover\u00e0 un nuovo portatore in Jason Rusch, un diciassettenne di Detroit che vive col padre e che otterr\u00e0 tutti i poteri di Firestorm, con in pi\u00f9 la possibilit\u00e0 di lavorare anche sulla materia organica. Jason imparer\u00e0 a fondersi con varie persone per stabilizzare i suoi poteri, fra cui l'amico Mick Wong, il fantasma di Ronnie e la misteriosa Gehenna, con cui inizier\u00e0 una relazione.\nDurante la saga \"La notte pi\u00f9 profonda\" Ronald Raymond viene resuscitato come membro del Corpo delle Lanterne Nere, diventando il criminale zombie Deathstorm che forzer\u00e0 la fusione con Jason, rendendo il giovane prigioniero del suo stesso corpo mentre Deathstorm trasformava Gehenna in sale uccidendola. Dopo il ritorno in vita di Ronnie, il professor Stein scoprir\u00e0 che Deathstorm continua ad esistere e mira a distruggere la vita sulla terra. Ronnie e Jason cos\u00ec si fonderanno in un nuovo elementale del fuoco per fermare la minaccia.\nNew 52.\nNel nuovo universo Dc, Ronnie e Jason sono dei compagni di scuola. Jason \u00e8 un allievo del prof Stein, fisico misterioso che rilascia ad una serie di contatti in giro per il mondo un pezzetto della matrice Firestorm, per creare una nuova generazione di eroi. Ronnie entrer\u00e0 nella stanza dove Jason sta aprendo la sua particella e entrambi otterranno i poteri della matrice. I due eroi non possono toccarsi, dato che cos\u00ec facendo si unirebbero in un mostro chiamato Fury che possiede tutti i loro poteri ma decuplicati.\nIn seguito per stabilizzare i propri poteri i due si fonderanno in un nuovo Firestorm con la mente di Jason e il corpo di Ronnie.\nPoteri e abilit\u00e0.\nFirestorm possiede principalmente l'abilit\u00e0 di controllare totalmente l'energia e la materia inorganica. Questo lo rende capace di cambiare completamente qualsiasi cosa e di trasformare un materiale in un altro, a patto di conoscerne la composizione chimica. Oltre a questa capacit\u00e0, Firestorm possiede molti altri poteri, come il volo, rendersi intangibile, abilit\u00e0 fisiche e mentali sovrumane, la creazione ed il controllo del fuoco generato dalla fusione dei due o (nel caso di Jason) creata da lui stesso ecc.\nNel suo periodo da elementale, Stein possedeva poteri quasi divini, quali la capacit\u00e0 di volare nello spazio o quella di concedere i poteri della matrice di Firestorm ad altri esseri viventi.\nJason ha gli stessi poteri della fusione tra Stein e Raymond, con la possibilit\u00e0 di mutare la materia organica sua e di altri e questo lo rende un mutaforma. Firestorm ha anche la capacit\u00e0 di creare oggetti prendendo parti di massa dagli altri oggetti, per poi cambiare e unire quest'ultima per fare un solo oggetto.\nAltri media.\nFirestorm \u00e8 apparso nelle serie a cartoni animati trasmesse da ABC \"Super Friends: The Legendary Super Powers Show\" e \"The Super Powers Team: Galactic Guardians\" (le ultime due serie dei \"Superamici\"). Mark L. Taylor doppi\u00f2 Ronnie Raymond mentre la voce di Martin Stein era di Olan Soule. Firestorm doveva essere uno degli innumerevoli personaggi ospiti di \"Justice League Unlimited\", trasmesso da Cartoon Network, ma alla fine non comparve. Fu avanzata l'ipotesi che la DC non avesse voluto confondere i potenziali nuovi lettori presentando quasi simultaneamente due nuove versioni di Firestorm, considerato il rilancio \u2013 praticamente contemporaneo \u2013 del personaggio nella nuova versione con Jason Rusch. Comunque Dwayne McDuffie afferm\u00f2 in \"Wizard\" n. 197 che avrebbe usato la versione con Ronnie e Stein per la serie. Apparve nei numeri 3 e 16 della serie a fumetti della Justice League Unlimited. Avrebbe dovuto essere il personaggio centrale dell'episodio \"The Greatest Story Never Told\", ma venne rimpiazzato da Booster Gold.\nAppare anche nella serie \"\", nella forma costituita da Martin Stein e Jason Rusch.\n\"The Flash\", \"Vixen\" e \"Legends of Tomorrow\".\nIl personaggio appare nella serie televisiva \"The Flash\", durante l'esplosione dell'acceleratore di particelle dei Laboratori S.T.A.R. che ha donato a molte persone dei poteri facendoli diventare dei metaumani, tra cui figura anche il protagonista della serie, Barry Allen, le cellule del giovane ricercatore Ronnie Raymond si sono fuse con quelle del brillante professor Martin Stein, i due cos\u00ec si uniscono in Firestorm. Ronnie \u00e8 fidanzato con la sua collega di lavoro dei Laboratori S.T.A.R., Caitlin Snow, i due poi si sposano, ma proprio lo stesso giorno, quando il detective Eddie Thawne si toglie la vita cancellando la sua discendenza, tra cui il supercriminale Eobard Thawne, si viene a creare un buco nero a causa del paradosso temporale che rischia di distruggere il pianeta, quindi Ronnie e Martin si uniscono in Firestorm e chiudono il buco nero, ma Ronnie paga un prezzo molto alto, infatti lui muore, mentre Martin sopravvive. Col passar del tempo per\u00f2 il corpo di Martin inizia a indebolirsi, infatti lui ha bisogno di legare le sue cellule a quelle di un altro corpo per compensare la perdita di Ronnie e ricreare Firestorm. La scelta su chi sar\u00e0 la nuova met\u00e0 di Firestorm ricade su due persone che vennero pure loro colpite dall'energia dell'acceleratore di particelle: Henry Hewitt e Jax Jackson. Il primo \u00e8 un brillante scienziato, mentre Jax un giovane giocatore di football la cui carriera \u00e8 stata stroncata a causa di un infortunio al crociato anteriore. Prima Martin prover\u00e0 a legarsi a Hewitt ma con scarsi risultati, comunque Hewitt assorbir\u00e0 da Martin il potere del fuoco e lo user\u00e0 per fare danni vista la sua instabilit\u00e0 emotiva, quindi Martin e Jax, con il quale al contrario di Hewitt ha una buona compatibilit\u00e0, si uniscono nel nuovo Firestorm, e sconfiggono Hewitt con l'aiuto di Flash. Martin e Jax saranno tra i protagonisti della serie \"Legends of Tomorrow\".\nSu Terra-2 Ronnie ha completamente interiorizzato Martin ed \u00e8 diventato un supercriminale con il nome di \"Deathstorm\", ma verr\u00e0 ucciso da Hunter Zolomon.\n\"Videogiochi\".\nFirestorm compare come uno dei personaggi giocabili all'interno di \"Injustice 2\"."}
{"id": "1112131", "revid": "767487", "url": "https://it.wikipedia.org/wiki?curid=1112131", "title": "Garry Tallent", "text": "Biografia.\nStorico bassista (e fondatore assieme a Vini Lopez, David Sancious, Danny Federici, Clarence Clemons) della E Street Band, accompagna dal 1972 Bruce Springsteen in sala di incisione e in tour.\nInizia da adolescente a suonare la tuba per poi passare a suonare il basso\nNel 1990 si \u00e8 trasferito a Nashville - Tennessee dove ha aperto gli studi di registrazione Moondog ed ha aiutato a fondare l'etichetta discografica D'Ville Record Group.\nTallent \u00e8 stato introdotto come membro della E Street Band nel Rock and Roll Hall of Fame.\nOltre che con Bruce Springsteen ha suonato con numerosi artisti ed ha prodotto numerosi album."}
{"id": "1112133", "revid": "6923", "url": "https://it.wikipedia.org/wiki?curid=1112133", "title": "G\u00f6kt\u00fcrk", "text": "I G\u00f6kt\u00fcrk furono un popolo di origine turca dell'Asia centro-orientale, noto alle fonti cinesi come \"tujue\", che sotto il regno del Khagan Bumin/Tuman (?-552 d.C.) e dei suoi figli diede vita al primo stato turco conosciuto nel territorio precedentemente occupato dagli Unni e che si espanse rapidamente in un vasto territorio dell'Asia Centrale.\nEtimologia.\n\u00c8 usuale tradurre G\u00f6kt\u00fcrk con \"Turchi Celesti\", interpretazioni diverse li qualificano come Turchi Blu o Turchi dal grande numero.\nOrigini.\nDue secoli dopo il collasso dell'impero Xiongnu in Asia centrale i G\u00f6kt\u00fcrk ereditarono le loro tradizioni e la loro esperienza in campo amministrativo, la differenza tra i due popoli sta nel fatto che il potere dei khan era subordinato alla suprema autorit\u00e0 di un consiglio dei capi. I G\u00f6kt\u00fcrk furono il primo popolo turco a scrivere la propria lingua in un alfabeto runico (scrittura dell'Orkhon). Il Khanato ricevette i missionari cristiani-nestoriani, Buddisti e Manichei ma mantenne la sua originale religione sciamanista del Tengrismo.\nPrimo impero g\u00f6kt\u00fcrk.\nL'ascesa dei Turchi al potere inizi\u00f2 nel 546 quando Bumin Khan lanci\u00f2 un attacco preventivo contro la trib\u00f9 dei Tiele i quali progettavano una rivolta contro i loro dominatori Juan Juan. Per questo servizio Bumin sperava di ottenere la mano di una principessa Juan Juan i quali per\u00f2 negarono categoricamente ogni ipotesi del genere. Bumin decise allora di attaccare i vecchi alleati unendo le sue forze a quelle del regno Wei, che allora dominava la Cina settentrionale, e nel 552 sconfisse Yujiul\u00fc Anagui, ultimo Khan Juan Juan. Il suo nuovo potere venne quindi ufficialmente riconosciuto dalla Cina attraverso il matrimonio con la principessa Wei Changle e giunse all'apice con l'autoproclamazione a Il-Qaghan (Re dei Re) del nuovo impero G\u00f6kt\u00fcrk nella citt\u00e0 di \u00d6t\u00fcken. Bumin assegn\u00f2 poi la parte occidentale dell'impero al fratello Ist\u00e4mi che aiut\u00f2 i Persiani a distruggere il potere degli Eftaliti, vecchi alleati degli Juan Juan. A questa campagna \u00e8 stata attribuita la responsabilit\u00e0 di aver causato lo spostamento in Europa degli Avari.\nGuerra civile.\nIl primo impero g\u00f6kt\u00fcrk si spezz\u00f2 in due dopo la morte del quarto Khagan, Taspar (circa 584), questi aveva infatti designato a succedergli il nipote Talopien, ma il gran consiglio gli prefer\u00ec un tal Ishbara. Subito attorno ai due principi si formarono fazioni rivali, a queste se ne aggiunsero altre e poco dopo i pretendenti al titolo di Khagan erano gi\u00e0 diventati quattro ognuno dei quali era aizzato contro l'altro dalle dinastie cinesi Sui e Tang. Ben presto Tardu, il figlio di Ist\u00e4mi che controllava la parte occidentale dell'impero, famoso per la sua ferocia, si proclam\u00f2 Khagan e marci\u00f2 verso est per sconfiggere Ishbara, questi, sicuro della sconfitta, fece atto di sottomissione all'imperatore Sui. Tardu attacc\u00f2 allora la capitale Sui, Changan, come monito ai cinesi a non immischiarsi, ma la diplomazia e l'oro cinesi riuscirono a far rivoltare molte trib\u00f9 vassalle di Tardu (ca.600) come i Tiele e i Syr-Tardush provocando la fine dei progetti di riunificazione.\nI due imperi.\nDopo la guerra civile l'impero si trov\u00f2 quindi diviso in due parti, quella orientale (Khaganato turco orientale), vassalla dell'impero Sui, mantenne il nome G\u00f6kt\u00fcrk, quella occidentale (Khaganato turco occidentale) invece prese il nome di Onoq (le dieci frecce). Il Khan dell'est Hsien decise di attaccare la Cina nel momento di debolezza susseguente alla sostituzione della dinastia Sui con quella Tang (626-630), ma i suoi piani vennero vanificati da una rivolta di una confederazione di trib\u00f9 Tiele chiamata Uiguri alleata con l'imperatore Tang Taizong, il Khan fu fatto prigioniero e il suo impero ridotto a protettorato Tang.\nNello stesso periodo il Khan Onoq Tung Sche-hu venne assassinato da diplomatici persiani, la sua morte port\u00f2 a un'ulteriore divisione dell'impero occidentale in due regni in lotta, i Tulu e i Nushipi. Entrambi questi due regni furono conquistati dal generale Tang Su Ding Fang nel 657.\nPeriodo intermedio.\nIl periodo dal 659 al 681 fu caratterizzato per i G\u00f6kt\u00fcrk dalle divisioni tribali e dalla sudditanza ai cinesi, da tentativi di opporsi alla crescente potenza Uigura e dall'emergere a occidente dei Turgesh come successori degli Onoq.\nSecondo impero.\nNonostante tutto i due principi Ilteri\u015f \u015ead e suo fratello B\u00e4k\u00e7or Qapa\u011fan Khan riuscirono a rifondare l'impero attraverso una serie di guerre condotte dal 681 al 705 che li portarono dalla Grande muraglia alla Transoxiana. Il loro potere era incentrato intorno alle montagne Changai. Il figlio di Ilteri\u015f, Bilge Khagan, fu anch'egli un capo carismatico, ma alla sua morte nel 734 l'impero declin\u00f2 in una serie di lotte civili e invasioni cinesi che portarono alla sua estinzione e alla definitiva ascesa degli Uiguri."}
{"id": "1112136", "revid": "339392", "url": "https://it.wikipedia.org/wiki?curid=1112136", "title": "Wizard Magazine", "text": ""}
{"id": "1112150", "revid": "1305772", "url": "https://it.wikipedia.org/wiki?curid=1112150", "title": "Hofstadter", "text": "\"Hofstadter\" pu\u00f2 riferirsi a:"}
{"id": "1112160", "revid": "300279", "url": "https://it.wikipedia.org/wiki?curid=1112160", "title": "Guido de' Medici", "text": "Biografia.\nFiglio di Antonio di Giuliano de' Medici, del ramo dei marchesi della Castellina, e di Selvaggia di Felice del Beccuto, fu avviato alla carriera ecclesiastica ottenendo numerosi benefici: fu priore di Sant'Apollinare, preposito di Ognissanti a Firenze, pievano di Sant'Ippolito a Castelfiorentino e, nel 1506, sostitu\u00ec il defunto fratello Averardo come canonico della Cattedrale di Santa Maria del Fiore; rinunci\u00f2 al canonicato nel 1532.\nI pontificati dei suoi parenti Leone X (1513-1521) e Clemente VII (1523-1534) rappresentarono per lui l'occasione di essere ammesso alla corte papale: fu famigliare, protonotario apostolico e cameriere segreto di papa Leone e prelato domestico di papa Clemente, che lo nomin\u00f2 castellano di Castel Sant'Angelo e ambasciatore presso Alessandro de' Medici. Fu eletto vescovo di Venosa nel 1527 e poi arcivescovo metropolita di Chieti il 2 gennaio 1528: non risiedette mai in questa citt\u00e0 a causa dei suoi incarichi presso la Curia romana e invi\u00f2, come suo suffraganeo, il vescovo di Lavello.\nMor\u00ec tra il 13 e il 23 giugno del 1537.\nAlla citt\u00e0 abruzzese don\u00f2 il prezioso \"Messale Borgia\", tuttora conservato presso gli archivi della curia arcivescovile di Chieti. Il Messale \u00e8 uno degli ultimi capolavori dell'arte della miniatura, fu commissionato dal cardinale Borgia, e in seguito pass\u00f2 all'arcivescovo de' Medici, che lo scelse come messale personale."}
{"id": "1112162", "revid": "120875", "url": "https://it.wikipedia.org/wiki?curid=1112162", "title": "Deodoro da Fonseca", "text": ""}
{"id": "1112163", "revid": "767487", "url": "https://it.wikipedia.org/wiki?curid=1112163", "title": "Dracula cerca sangue di vergine... e mor\u00ec di sete!!!", "text": "Dracula cerca sangue di vergine... e mor\u00ec di sete!!! (\"Blood for Dracula\") \u00e8 un film del 1974, diretto da Paul Morrissey con la collaborazione di Antonio Margheriti.\nSi tratta del secondo film girato da Morrissey in Italia, dopo \"Il mostro \u00e8 in tavola... barone Frankenstein\" (1973). Le due opere vennero ideate da Andy Warhol, intenzionato a realizzare un horror erotico in 3-D. Il produttore italiano Carlo Ponti, interessato a finanziare il progetto, si offr\u00ec di produrne due da girare in Italia. Solo il primo dei due film venne per\u00f2 realizzato in 3-D.\nTrama.\nAnni venti del Novecento. Il Conte Dracula soffre per la mancanza di sangue di vergine e cos\u00ec decide di trasferirsi in Italia su consiglio del suo fedele maggiordomo, convinto che l'influenza della Chiesa nel \"belpaese\" abbia conservato fanciulle caste ed ingenue.\nUna famiglia aristocratica in decadenza li accoglie ed il padre di famiglia, un marchese squattrinato, spera di dare in sposa una delle sue quattro figlie a Dracula (in modo da poter risollevare le pessime sorti economiche in cui versa il suo casato). Ma le giovani non sono poi cos\u00ec illibate come supponeva il conte transilvano e la situazione precipita inesorabilmente. Uno dei servitori infatti provvede a privare le ragazze della loro verginit\u00e0, in modo che il conte non possa fare di loro delle vampire.\nDopo che il conte ha soggiogato (senza per\u00f2 farle diventare vampire) due delle sorelle, il servitore provvede ad eliminare la verginit\u00e0 della terza sorella. Infine riesce ad uccidere Dracula, anche se con lui muore una quarta sorella, la pi\u00f9 grande, che era rimasta zitella e che aveva trovato l'amore nel conte: ella si impala sul corpo morente di Dracula.\nProduzione.\nIl film venne girato in Italia e parzialmente improvvisato per quel che concerneva dialoghi e sceneggiatura man mano che procedevano le riprese, dalla stessa troupe di \"Il mostro \u00e8 in tavola... barone Frankenstein\".\nCast.\nBuona parte del cast \u00e8 lo stesso del film precedente; Udo Kier recit\u00f2 nei ruoli del Barone Frankenstein e di quella del Conte Dracula. Protagonista di entrambi i film fu il modello Joe Dallesandro.\nRoman Pola\u0144ski si trovava in Italia per girare il suo film \"Che?\" in un set l\u00ec vicino, e si prest\u00f2 ad effettuare un'apparizione cameo nel film di Morrissey (nella parte di un popolano, che inganna il maggiordomo di Dracula mentre si trova in una locanda). Si noti come porti gli stessi baffi in entrambe le pellicole. Nella parte del Marchese di Fiore compare Vittorio De Sica nella sua ultima interpretazione (morir\u00e0 poco tempo dopo).\nEsistono controversie sulla corretta attribuzione della regia dei due film, in quanto la distribuzione italiana accredit\u00f2 come co-regista Antonio Margheriti, che in realt\u00e0 si era limitato a fornire un apporto tecnico per il 3D e a girare alcune scene aggiuntive. Udo Kier, protagonista del film, ha affermato che Margheriti non ebbe niente a che fare con la regia del film, aggiungendo che sia lui che gli altri membri del cast ricevettero direttive esclusivamente da Morrissey, e che non aveva mai visto Margheriti sul set. La tesi che viene principalmente avvalorata \u00e8 quella che avrebbe visto il produttore Carlo Ponti chiedere ad Antonio Margheriti di comparire come aiuto regista nei crediti dell'edizione italiana del film per ottenere cos\u00ec i finanziamenti statali dovuti alle opere di registi nazionali.\nDistribuzione.\nIl film \u00e8 conosciuto anche con i titoli Andy Warhol's Dracula, Dracula vuole vivere: cerca sangue di vergine! e Dracula cerca sangue di vergine.\nAccoglienza.\nIl film incass\u00f2 345.023.314 di lire dell'epoca."}
{"id": "1112164", "revid": "35707", "url": "https://it.wikipedia.org/wiki?curid=1112164", "title": "Dracula cerca sangue di vergine... e mor\u00ec di sete", "text": ""}
{"id": "1112167", "revid": "499020", "url": "https://it.wikipedia.org/wiki?curid=1112167", "title": "Podenzano", "text": "Podenzano (\"Pudins\u00e0n\" in dialetto piacentino) \u00e8 un comune italiano di abitanti della provincia di Piacenza in Emilia-Romagna.\nGeografia fisica.\nIl capoluogo \u00e8 situato in zona pianeggiante circa a sud di Piacenza, a \nLe campagne immediatamente circostanti il capoluogo e le frazioni apparivano originariamente coperte da una folta vegetazione di latifoglie; successivamente, con la diffusione della pratica agricola, i boschi hanno lasciato sempre pi\u00f9 spazio ai campi coltivati.\nNei pressi del torrente Nure \u00e8 presente il sito ZSC-ZPS del conoide del Nure e del bosco di Fornace Vecchia, condiviso con i comuni di Ponte dell'Olio, Vigolzone e San Giorgio Piacentino, in cui \u00e8 presente, in territorio podenzanese, un bosco di , relitto di una pi\u00f9 estesa foresta planiziale messa a dimora nel 1893 nell'ambito dei lavori per la costruzione di un acquedotto realizzato per la fornitura idrica della citt\u00e0 di Piacenza.\nNell'area, che si configura quasi come un \"unicum\" nel territorio piacentino, sono presenti vari tipi di querce (\"Quercus pubescens\", \"Quercus petraea\" e \"Quercus cerris\"), oltre all'ontano bianco, al carpino nero, al castagno, al frassino maggiore, all'orniello, all'acero campestre e a diverse tipologie di pioppi (\"Populus alba\", \"Populus nigra\" e \"Populus tremula\").\nStoria.\nI primi abitanti della zona di Podenzano sono le civilt\u00e0 \"terremare\" che costruirono un villaggio costituito di palafitte protette da fossi. La zona \u00e8 poi occupata dai Galli nel IV secolo a.C. per poi diventare confine tra la Repubblica romana e i territori dei Galli dopo le fondazioni di Piacenza e Cremona, avvenute nel 218 a.C.\nFin dall'epoca longobarda il territorio \u00e8 una pertinenza monastica dell'abbazia di San Colombano di Bobbio con il possedimento della grande domusculta di Ancarano (Rivergaro), comprendente anche le terre di Gossolengo e la corte di Travo, e che includeva Verano e Podenzano inseriti nel grande feudo reale ed imperiale monastico bobbiese. La corte di Verano (\"Veriano\" o \"Varianum\") \u00e8 una tenuta agricola con terre coltivate a grano, a vigna, o lasciate a pascolo, divisa fra trentadue massari; citata nella corte anche la cella monastica di Zivedo (\"Gibidis\" o \"Gibidi\"). Oltre alla produzione agricola, la gestione economica rende al monastero di Bobbio un reddito annuo di ventitr\u00e9 soldi e ventiquattro denari.\nNel Medioevo \u00e8 presente a Podenzano la famiglia Malaspina che, a partire dal 1153, edifica il castello, situato nel centro dell'abitato e divenuto, poi, sede del comune. Cacciati i Malaspina a seguito di un intervento del comune di Piacenza, \u00e8 coinvolto nelle lotte tra guelfi e ghibellini e, nel duecento, subisce un lungo assedio da parte delle truppe di Gian Galeazzo Visconti. Passa poi agli Anguissola nel 1511 quando il re di Francia Luigi XII concede al conte Giovanni la giurisdizione sul feudo di Podenzano. Gli Anguissola restano a Podenzano fin verso il 1650, quando il feudo viene assegnato alla famiglia Salvatico, per poi venire inglobato nel Ducato di Parma e Piacenza.\nNel 1821 la parte nord del comune di Podenzano, comprendente la frazioni di San Polo e Turro ed una fetta del capoluogo situata a settentrione della strada di San Rocco viene aggregata al comune di San Lazzaro Alberoni, costituito in et\u00e0 napoleonica. Questa modifica territoriale genera forti difficolt\u00e0 finanziarie al comune di Podenzano, tanto ch\u00e9, nel 1831 l'anzianato formula una proposta di soppressione del comune, con conseguente annessione a Gossolengo. La proposta non ha, per\u00f2, seguito ed il 13 giugno 1857 i territori trasferiti sotto la giurisdizione di San Lazzaro tornano nuovamente a far parte del comune di Podenzano.\nEntrata a far parte dell'Italia insieme al resto del ducato nel 1861, a Podenzano si assiste ad una grande espansione del settore agricolo, a discapito del processo di industrializzazione in corso nel resto della pianura padana. L'industrializzazione nella zona conosce, poi, un forte sviluppo nel corso del Novecento.\nGeografia antropica.\nFrazioni.\nFanno parte del territorio comunale le frazioni di San Polo, primo centro per dimensioni dopo il capoluogo, situato sulle rive del torrente Nure e sviluppatosi lungo il percorso della strada provinciale 6, Gariga, che ha conosciuto a partire dagli ultimi anni del XX secolo di un forte sviluppo abitativo, grazie al suo posizionamento lungo la ex strada statale 654 di Val Nure, Turro, insediamento prettamente agricolo che non ha conosciuto uno sviluppo pari a quello di altre frazioni del territorio, Alto\u00e9, centro abitato sorto attorno al castello medievale e quasi completamente vocato al residenziale, e Verano, caratterizzato, come Turro, dalla prevalente presenza di attivit\u00e0 agricole.\nAltre frazioni minori sono Maiano, Due Case, Albone e Case Gatti, mentre tra le localit\u00e0 sono presenti le zone industriali/artigianali dei Casoni di Gariga e Crocetta di San Polo.\nEconomia.\nAgricoltura.\nL'agricoltura \u00e8 stata fino al novecento l'attivit\u00e0 economica prevalente di Podenzano. Nel territorio comunale assume particolare importanza la produzione di pomodori, sono, infatti, presenti due stabilimenti di lavorazione, uno nei pressi di San Polo e uno a Gariga. L'importanza della coltura e delle conseguenti lavorazioni per il territorio podenzanese sono testimoniate anche dall'organizzazione a cadenza annuale nel periodo estivo, della \"Fiera del pomodoro piacentino - Tomato World\".\nL'azienda sperimentale Vittorio Tadini.\nNella frazione di Gariga ha sede l'azienda sperimentale Vittorio Tadini, ente dedicato alla sperimentazione in campo agricolo nato a seguito del lascito testamentario del conte Vittorio Tadini il quale, a tal fine, cedette la propriet\u00e0 di un podere alla cattedra ambulante di agricoltura, una delle pochissime istituzioni dell'epoca che si occupavano della diffusione della cultura agricola. Nel 1933 venne costituito l'ente morale con il compito di mettere effettivamente in pratica il volere di Tadini. In seguito, il controllo dell'azienda \u00e8 passato sotto il ministero dell'agricoltura e delle foreste, prima, e la regione Emilia-Romagna, poi.\nL'azienda \u00e8 costituita in un ente morale senza fini di lucro e ospita nei suoi locali il laboratorio di analisi terreni e la ripartizione della rete agrometeorologica provinciali e il laboratorio di analisi del latte posto sotto la direzione dell'Istituto Zooprofilattico della Lombardia e dell'Emilia. L'azienda si estende su una superficie complessiva di , 82 dei quali di SAU. L'azienda ha una produzione agricola mista: foraggero-zootecnico cerealicolo in supporto all'allevamento di vacche da latte e orticolo da industria (pomodoro). L'ente \u00e8 guidato da un consiglio direttivo i cui membri sono nominati dalla regione, dalla provincia di Piacenza, dal comune di Podenzano, dagli istituti scolastici agrari e dalle associazioni di categoria.\nInfine, l'azienda fornisce anche servizi didattici con l'organizzazione di una serie di corsi che coprono varie tematiche legate al mondo agricolo e sono diretti a diverse tipologie di utenza, dai giovani agli utenti del settore ai disoccupati.\nIndustria.\nA partire dal XX secolo il settore industriale ha conosciuto un forte sviluppo a Podenzano, affiancandosi alle tradizionali attivit\u00e0 del primo settore e rendendo il comune uno dei principali poli industriali del territorio piacentino. Lo sviluppo industriale ha giovato della posizione di vicinanza con il capoluogo provinciale che ha reso le aree industriali podenzanesi una sorta di periferia delle omologhe aree di Piacenza.\nLe principali aree di sviluppo industriale del territorio comunale sono le localit\u00e0 Casoni di Gariga, polo di carattere sovracomunale situato al confine con il comune di Piacenza dove operano imprese di diverse dimensioni afferenti al settore industriale, ma anche commerciale e di terziario, e Crocetta, dove, invece, sono presenti insediamenti produttivi di dimensioni pi\u00f9 contenute con una spiccata vocazione artigianale. Un'area produttiva \u00e8 altres\u00ec presente anche all'interno del capoluogo, lungo il percorso della ex strada statale 654 di Val Nure.\nInfrastrutture e trasporti.\nPodenzano \u00e8 interessata dal passaggio della ex strada statale 654 di Val Nure e, per un breve tratto nei pressi della localit\u00e0 di Ponte Vangaro, della strada Statale 45 di Val Trebbia. Il territorio comunale \u00e8 attraversato anche dalla strada provinciale 6 di Carpaneto che unisce Piacenza a Carpaneto Piacentino e dalla strada provinciale 42 di Podenzano che si dirama dalla strada provinciale 6 nei pressi del ponte sul Nure di San Giorgio Piacentino e raggiunge la strada statale 45 in localit\u00e0 Ponte Vangaro, passando per il capoluogo comunale.\nA partire dal 1881 il territorio comunale fu, inoltre, servito dalla tranvia Piacenza-Bettola, che permetteva il collegamento a nord con il capoluogo provinciale e a sud con la media val Nure fino a Bettola; lungo la linea erano presenti in territorio podenzanese le fermate di Casoni, Gariga, Due Case, Podenzano e Maiano. Il territorio podenzanese era interessato anche dal transito della tranvia Piacenza-Lugagnano lungo la quale si trovavano le fermate di Casa Rossa, San Polo, Cortenova e Ca' del Ponte.\nLa tranvia Piacenza-Bettola venne sostituita nel 1933 da una ferrovia gestita dalla Societ\u00e0 Italiana Ferrovie e Tramvie che poteva contare in territorio podenzanese su due stazioni, una nel capoluogo e una a Gariga. L'infrastruttura venne definitivamente soppressa nel 1967.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nPodenzano fa parte dal 2014, anno di costituzione dell'ente, dell'Unione Valnure e Valchero, insieme ai comuni di Carpaneto Piacentino, Gropparello, San Giorgio Piacentino e Vigolzone. Podenzano ospita anche la sede legale dell'ente.\nSport.\nCalcio.\nNel comune di Podenzano sono presenti due societ\u00e0 calcistiche, la Polisportiva Podenzano, fondata nel 1945 e militante per la stagione 2020-2021 nel campionato di Prima Categoria, dopo la promozione ottenuta al termine della stagione precedente. La seconda societ\u00e0 comunale \u00e8 il San Polo, compagine rappresentante l'omonima frazione fondata nel 1967, militante nella stagione 2020-2021 nel campionato di Terza Categoria. Fino al 2018 il capoluogo era rappresentato anche da una seconda societ\u00e0, la Podenzanese, che ha militato, nella sua ultima stagione di attivit\u00e0, nel campionato di Terza Categoria.\nPallavolo.\nNella pallavolo femminile il territorio comunale \u00e8 rappresentato dal Volley Ball Podenzano la cui prima squadra ha milita nel campionato di Serie D nella stagione 209-2020 e che, nell'annata 2020-2021, iscrive autonomamente una squadra in Prima Divisione e una squadra in Seconda Divisione. Nella stessa stagione la societ\u00e0 iscrive, in collaborazione con la Pallavolo Sangiorgio, del confinante comune di San Giorgio Piacentino, una squadra al campionato di Serie D con la denominazione di SangioPode.\nBasket.\nNella pallacanestro maschile Podenzano \u00e8 rappresentata dal Basket Podenzano, militante per la stagione 2020-2021 nel campionato di Serie D regionale.\nCiclismo.\nAll'interno del territorio podenzanese si \u00e8 disputato per 31 edizioni fino al 2013 il \"Gran Premio Sportivi di Podenzano\", corsa in linea maschile di ciclismo su strada riservata alla categoria Under 23."}
{"id": "1112169", "revid": "155634", "url": "https://it.wikipedia.org/wiki?curid=1112169", "title": "Trullo (Roma)", "text": "Trullo \u00e8 la zona urbanistica 15D del Municipio Roma XI di Roma Capitale. Si estende sul suburbio S. VII Portuense.\nGeografia fisica.\nTerritorio.\nLa zona confina:\nStoria.\nLa presenza di un sepolcro romano del I secolo alto 5 metri posto lungo l'argine del Tevere la cui forma ricorda quella dei trulli pugliesi, d\u00e0 l'attuale nome alla borgata.\nParticolare importanza rivestono le Catacombe di Generosa (sulla via omonima), un antico cimitero situato su un'altura della Magliana, in cui furono sepolti i corpi dei fratelli Simplicio e Faustino, uccisi durante la persecuzione di Diocleziano nel 303 d.C.\nI due martiri sono i patroni di una cittadina tedesca, Fulda, che recentemente si \u00e8 gemellata con la Magliana, dedicandole una strada, la 'Maglianastrasse'.\nQuesta fu costruita fra il 1939 e il 1940 dall'Istituto Fascista Autonomo Case Popolari (IFACP), su progetto degli architetti Roberto Nicolini e Giuseppe Nicolosi, col nome di \"Costanzo Ciano\",per accogliere gli italiani emigrati all'estero e rimpatriati su impulso del Ministero degli Affari Esteri, e quale \"residenza temporanea\" dei cittadini del rione Monti, sfollati per la demolizione e costruzione di via dei Fori Imperiali, per poi, dopo la guerra, assumere il nome di Borgata del Trullo con delibera del 2 febbraio 1945.\nIl sepolcro, inizialmente chiamato Turlone, Torraccio ed, infine, \"Trullus de Maximis\", risulta essere stato propriet\u00e0 di un certo Massimo \"Donne Rogata\" nel XIII secolo."}
{"id": "1112171", "revid": "767487", "url": "https://it.wikipedia.org/wiki?curid=1112171", "title": "Subway", "text": "Subway \u00e8 un film del 1985 diretto da Luc Besson.\nTrama.\nDopo aver rubato alcuni documenti compromettenti, Fred si rifugia nella metropolitana di Parigi. Mentre gli uomini del gangster a cui appartenevano i documenti gli danno la caccia, Fred inizia una relazione con la moglie del gangster, H\u00e9l\u00e9na che \u00e8 annoiata della sua vita in una gabbia dorata. Fred decide di formare una banda musicale formata dai pi\u00f9 strani individui che bazzicano la metropolitana, tra cui un batterista e un bassista.\nFred usa i soldi di una rapina per pagare i suonatori della band, ma durante il concerto i sicari del gangster gli sparano, prima che H\u00e9l\u00e9na possa avvertirlo del pericolo che sta correndo. Il finale \u00e8 aperto: non si sa cosa accadr\u00e0 tra Fred e H\u00e9l\u00e9na, n\u00e9 se egli morir\u00e0 oppure no. Il film infatti termina con H\u00e9l\u00e9na inginocchiata accanto a Fred che la guarda contento e canta, mentre la banda suona sullo sfondo e il pubblico balla.\nCritica.\n\"Subway\" \u00e8 stato il terzo film francese pi\u00f9 popolare nel 1986, dopo \"Tre uomini e una culla\" e \"Les Specialistes\"; fu visto da 2.920.588 spettatori.\nChristopher Lambert vinse un Premio C\u00e9sar come miglior attore.\nIl film detiene una percentuale del 75% (basato su sette recensioni) sul sito \"Rotten Tomatoes\". Janet Maslin del \"The New York Times\" loda il film in quanto avrebbe uno \u00ab\"stile altamente energico\"\u00bb e pieno di \u00ab\"puro divertimento nel rappresentare scene domestiche, stacchi musicali e inseguimenti su pattini nella metropolitana\"\u00bb, ma aggiunge anche che \u00ab\"[i] personaggi e le situazioni [sono] cos\u00ec sottili che potrebbero essere aggiunti\"\u00bb."}
{"id": "1112174", "revid": "59912", "url": "https://it.wikipedia.org/wiki?curid=1112174", "title": "Derek Worth", "text": ""}
{"id": "1112180", "revid": "120379892", "url": "https://it.wikipedia.org/wiki?curid=1112180", "title": "Nino Marchetti", "text": "Biografia.\nAttore di teatro e radiofonico, esord\u00ec quasi trentenne nel cinema ricoprendo un ruolo assai secondario in \"Melodramma\" (1934) accanto ad Elsa Merlini e Corrado Racca. Da quel momento partecip\u00f2 a una grande quantit\u00e0 di pellicole, dove fu adoperato come caratterista sapido e gustoso ma in ruoli minuscoli, come in \"Piccolo mondo antico\" (1941) con Alida Valli e \"Gli amanti latini\" (1965) con Tot\u00f2.\nSi dedic\u00f2 marginalmente anche al doppiaggio, venendo nominato presidente onorario della CDC.\nEra sposato con l'attrice teatrale Celeste Almieri, che recit\u00f2 pi\u00f9 volte accanto a lui sul palcoscenico."}
{"id": "1112193", "revid": "729019", "url": "https://it.wikipedia.org/wiki?curid=1112193", "title": "Flare", "text": ""}
{"id": "1112196", "revid": "1458600", "url": "https://it.wikipedia.org/wiki?curid=1112196", "title": "La sepoltura della sardina", "text": "La sepoltura della sardina \u00e8 un dipinto a olio su tavola (82,5\u00d752 cm) di Francisco Goya, databile al 1812-1814 circa e conservato nella Real Academia de Bellas Artes de San Fernando di Madrid.\nDescrizione.\nLa tela raffigura una processione di un marted\u00ec grasso lungo il Manzanarre, a Madrid: l'evento terminava con la sepoltura di una sardina bordata di carne di maiale. Quest\"'entierro\" intendeva concludere simbolicamente il periodo di Carnevale, la cui etimologia latina era proprio \u00abcarnem levare\u00bb (togliere la carne), e concedere al popolo spagnolo un'ultima occasione di follia prima del periodo penitenziale della Quaresima.\nDella sardina, tuttavia, non c'\u00e8 pi\u00f9 traccia nella tela. Quel che rimane \u00e8 la folla allucinata, frenetica, preda di un euforico sbalordimento e frastornamento: molti indossano maschere di diavoli e teschi, cos\u00ec da esorcizzare la paura della morte, e la quasi totalit\u00e0 dei partecipanti balla, urla, si dimena, \u00abcome incoscienti burattini mossi da fili invisibili e maligni\u00bb (Borghesi). Questa grottesca pagliacciata ha luogo sotto l'ombra di un'insegna recante l'immagine di un sorriso sgangherato, collocata nel centro ottico del dipinto, il quale allude alle occulte e barbariche atrocit\u00e0 commesse in Spagna durante la guerra d'Indipendenza.\nIn quest'opera traspare l'acerba critica di Goya rivolta alle superstizioni della vecchia Spagna, le quali erano sopravvissute e, anzi, corroborate dalle esacerbazioni belliche. Vivisezionando questa truce allucinazione collettiva, anzi, il pittore aragonese prelude ai grandi esponenti dell'Oggettivit\u00e0 tedesca durante il periodo interbellico, quali Otto Dix e George Grosz. Goya, in tal senso, manifestava un atteggiamento ambivalente verso il Carnevale, apprezzandone molto la vitalit\u00e0 benefica e propiziatoria e lo spirito liberatorio, che faceva s\u00ec che durante le sue parate venissero aboliti tutti i tab\u00f9, i privilegi, i rapporti gerarchici. Il pittore, tuttavia, non pot\u00e9 fare a meno di notare come queste feste spesso sfociavano in violentissimi eccessi, i quali esacerbarono la sua paura di assistere a un crescendo di forze oscure e distruttive, come quelle rinfocolate in quegli anni dai disordini della Guerra d'Indipendenza."}
{"id": "1112197", "revid": "287204", "url": "https://it.wikipedia.org/wiki?curid=1112197", "title": "Grandi peccatori Grandi cattedrali", "text": "Grandi peccatori Grandi cattedrali \u00e8 un libro dello scrittore e personaggio televisivo italiano Cesare Marchi scritto nel 1987. Il libro \u00e8 stato premiato con il Premio Bancarella nel 1988.\nCome precisa l'autore nell'introduzione \"Due parole al lettore\": \"Questo libro non \u00e8 un trattato di storia politica n\u00e9 un manuale di architettura n\u00e9 un testo di liturgia sacra, ma un po' di tutte queste cose con in pi\u00f9 qualcos'altro: il proposito di raccontare in forma piacevolmente divulgativa ... alcuni avvenimenti di quindici cattedrali europee. ... La storia della cattedrale aiuta a capire quella della citt\u00e0 e viceversa. Talvolta si identificano\"\nLe quindici cattedrali sono divise in altrettanti capitoli in ordine alfabetico, secondo la citt\u00e0 dove si trovano:"}
{"id": "1112199", "revid": "133130", "url": "https://it.wikipedia.org/wiki?curid=1112199", "title": "Gor (mondo)", "text": ""}
{"id": "1112201", "revid": "399", "url": "https://it.wikipedia.org/wiki?curid=1112201", "title": "Strombatura", "text": "Strombatura (o strombo) \u00e8 un termine usato in edilizia e in architettura nella descrizione di porte, finestre e archi per indicare che lo stipite \u00e8 tagliato obliquamente (svasato) verso l'interno o l'esterno, fino a formare una sezione a trapezio, garantendo in tal modo un migliore ingresso della luce. Se \u00e8 esterno, lo strombo \u00e8 detto anche sguincio o sguancio.\nLa strombatura, o stombatura, \u00e8 un'operazione che pu\u00f2 essere effettuata anche su corsi d'acqua come fiumi o canali."}
{"id": "1112202", "revid": "1776051", "url": "https://it.wikipedia.org/wiki?curid=1112202", "title": "The Beautiful Guitar", "text": "The Beautiful Guitar \u00e8 il sesto album di Joe Satriani, pubblicato solo in Europa nel 1993. Si tratta di una raccolta di brani degli album precedenti."}
{"id": "1112203", "revid": "709565", "url": "https://it.wikipedia.org/wiki?curid=1112203", "title": "Gorean", "text": "Nell'uso comune del termine, Gorean identifica qualsiasi caratteristica appartenente al ciclo di racconti di fantascienza di John Norman. In questi racconti, la parola Gorean si riferisce all'immaginaria contro-terra, ai suoi abitanti e costumi sociali, e alla peculiare lingua franca che consente la comunicazione fra le varie zone abitate di Gor.\nIn quanto applicata a individui reali, al di fuori dei racconti, la parola Gorean identifica coloro che aderiscono al modo di pensare esposto negli scritti di Norman, e in particolare coloro che vivono secondo uno stile di vita alternativo basato sulla sua filosofia. Mentre la pi\u00f9 nota differenza dello stile di vita goreano rispetto alla norma consiste nel fatto che esso permette e promuove la dominazione e sottomissione nelle relazioni sessuali, molti fra i sostenitori della visione del mondo goreana affermano decisamente che essere goreani non significa necessariamente praticare sesso basato sulla sottomissione, ma piuttosto recepire la filosofia Gorean nel suo insieme (sicch\u00e9 \u00e8 possibile non adottare lo stile di vita proprio del BDSM nelle relazioni sessuali, e tuttavia essere ugualmente Goreani).\nParte di questo sistema di pensiero \u00e8 strettamente collegato con la visione storica della schiavit\u00f9 nell'antica Grecia, e le relazioni fra uomini e donne tipiche di questo periodo, che possono prendere o meno l'aspetto di relazioni fra master e slave. Laddove si svolge una relazione fra master e slave, il livello di adesione alle teorie esposte nei libri pu\u00f2 variare.\nGorean e il BDSM.\nEsistono sicuramente molte concordanze fra il BDSM e lo stile di vita Gorean, in numerosi aspetti, come le relazioni 24/7 ovvero di Dominazione-sottomissione, la concezione dello slave, etc., ma ci sono anche notevoli differenze di approccio.\nMolti praticanti il BDSM considerano lo stile di vita Gorean come una sottospecie delle pratiche BDSM, e ne evidenziano le imperfezioni. In tal senso, la maggioranza dei praticanti il BDSM spesso disdegna i Goreani in quanto essi rigettano l'idea di SSC ovvero RACK, ovvero di consensualit\u00e0 nell'espressione della sottomissione, in quanto nella maggior parte dei casi fra Master e slave goreani non \u00e8 ammesso l'uso della safeword; essi criticano inoltre il fatto che le dinamiche sessuali, previste esclusivamente fra uomo dominante e femmina sottomessa, in ambito goreano sembrano implicare una forma di divieto verso qualsiasi altra pratica sessuale.\nUna lettura dei racconti del ciclo Gorean mostra che l'autore ritiene infatti le altre pratiche, come ad esempio la sottomissione maschile o l'omosessualit\u00e0, perversioni dell'ordine naturale.\nI goreani pi\u00f9 consapevoli, d'altro canto, generalmente negano di occuparsi di \"giochi\" o \"giochi di ruolo\", e non considerano come parte della concezione Gorean la paura estrema o i giochi sessuali e le torture estreme talvolta praticate in ambito BDSM; in questo senso essi giudicano non necessarie le precauzioni tipiche del BDSM e la distinzione BDSM fra ci\u00f2 che si svolge nell'ambito di una \"scena\" (ovvero di uno scenario preposto ai giochi BDSM) e fuori dalla \"scena\" (dove gli individui abbandonano i loro ruoli BDSM). Essi ritengono che ci\u00f2 che compiono come goreani sia per lo pi\u00f9 estraneo al BDSM, e non condividono gli standard tipici della comunit\u00e0 BDSM.\nUna persona che vive secondo lo stile di vita goreano ritiene che il BDSM e i suoi praticanti agiscano con lo scopo principale di appagare un bisogno di tipo sessuale. Essere goreani significa invece non separare l'aspetto sessuale di una persona dal resto della sua identit\u00e0. I goreani vivono secondo un ben preciso codice di onore che riguarda ogni aspetto della relazione in modo completo.\nAlcuni goreani praticano comunque il BDSM. Questi goreani possono usare o meno una safeword quando sono coinvolti in giochi di ruolo BDSM; in ogni caso, se non lo fanno, adoperano comunque un qualche sistema di comunicazione fra di loro, ai fini della sicurezza.\nVa segnalato che il manuale di sesso \"Immaginative sex\" di John Norman presenta una serie di scenari fantasiosi elaborati allo scopo di essere immaginati anzich\u00e9 realmente attuati, e raccomanda alcuni sostituti simbolici, come ad esempio alcuni suoni, da utilizzare al posto degli attuali mezzi di correzione fisica (come le fruste). La maggior parte di questi scenari rappresentano femmine sottomesse ad uomini, ma alcuni ritraggono invece uomini come sottomessi di donne, e prefigurano la presenza di uomini sottomessi all'interno di alcuni racconti goreani.\nL'identit\u00e0 Gorean.\nL'identit\u00e0 tipica dei goreani \u00e8 basata su casa, lavoro, e ordine sociale. I tre pilastri della societ\u00e0 Gorean sono descritti come \"Pietra di casa\", \"Sistema di caste\", e \"Schiavit\u00f9\".\nLa casa \u00e8 di fondamentale importanza per un Gorean, e essa va considerata in relazione al concetto di citt\u00e0-stato, applicato alla corrente concezione di residence o campus. Secondo la concezione delle cronache di Gor: \"Ogni uomo \u00e8 un Ubar nell'ambito del cerchio descritto dalla sua spada\" (un Ubar \u00e8 un signore della guerra, un generale che prende il potere in un tempo di crisi, e il cui ruolo consiste nell'imporsi come tiranno fino a che la crisi non \u00e8 risolta).\nLa pietra di casa \u00e8 ritenuta sacra da ogni cittadino ed \u00e8 custodita da guardiani. Ogni offesa o ingiuria alla pietra di casa \u00e8 considerata come affronto personale da coloro che vivono nella citt\u00e0 che essa simboleggia. La distruzione di una pietra di casa \u00e8 il crimine pi\u00f9 grave, e paradossalmente l'impresa pi\u00f9 onorevole, che ogni guerriero pu\u00f2 ritenere di intraprendere.\nIl sistema di vita Gorean \u00e8 basato sulle caste. Il sistema delle caste definisce l'identit\u00e0 goreana secondo la forma di un rigido nazionalismo. Poich\u00e9 l'occupazione di un goreano consiste nel mantenere l'etica e l'orgoglio di una casta, tutte le caste sono essenzialmente eguali. C'\u00e8 una modesta mobilit\u00e0 sociale a causa di questa identit\u00e0 di casta; in ogni caso la casta dei Fattori afferma fermamente la propria superiorit\u00e0 su tutte le altre. In buona sostanza alcune caste sembrano essere \"pi\u00f9 uguali\" delle altre. Coloro che appartengono alle caste superiori, ovvero Scribi (il colore della casta \u00e8 il blu), Guerrieri (il colore della casta \u00e8 il rosso), Medici (il cui colore di casta \u00e8 il verde), Costruttori (il cui colore di casta \u00e8 il giallo) e Iniziati (uomini sacri il cui colore di casta \u00e8 il bianco) hanno accesso a sistemi educativi privilegiati e opportunit\u00e0 di comando.\nL'ordine sociale \u00e8 consolidato mediante un editto sociale: \"Un uomo che rifiuta di portare avanti la sua condizione di vita, o combatte per alterare il suo status senza il consenso del Consiglio delle Caste superiori \u00e8 per definizione un fuorilegge\".\nUn goreano deve quindi rispettare la condizione sociale delle caste superiori pi\u00f9 che di quella della propria, ma, in cambio, le caste superiori provvedono all'assistenza e alla solidariet\u00e0 quando un membro di una casta \u00e8 in difficolt\u00e0.\nIl terzo pilastro \u00e8 costituito dalla schiavit\u00f9. Essa si distingue in schiavit\u00f9 maschile e femminile; le schiave donne sono chiamate Kajira. La relazione fra la persona schiava e il suo padrone \u00e8 governata da numerose regole, che sono anche definite in una sorta di decalogo; la regola fondamentale \u00e8, da parte della schiava, la rinuncia alla propria libert\u00e0 in favore dell'assoluta libert\u00e0 del padrone, e un percorso di tipo ascetico verso il perfezionamento nel compiacere il proprio padrone.\nSimboli.\nI simboli distintivi Gorean includono numerose variazioni artistiche del (Kef \u00e8 la lettera iniziale della parola Kajira in lingua Gorean), il segno floreale \"dina\", e un certo numero di altri marchi menzionati nei libri del ciclo di Gor di Norman.\nAlcuni goreani utilizzano anche simboli non derivati dalla letteratura di Gor, ma verosimilmente dal carattere cinese per \"slave\"\u5974 (Unicode U5974)\nGorean su internet.\nDa anni ci sono un certo numero di attivisti goreani sulla rete, in particolare nei canali della rete\nIRC. Molti dei goreani presenti in rete si conoscono solo virtualmente e non hanno realmente letto i libri del ciclo di Gor, che sono peraltro di difficile reperibilit\u00e0; essi si sono piuttosto documentati su siti web che spesso sono poco accurati o non riportano il testo originale in tutta la sua complessit\u00e0. Per questi ed altri motivi, intorno alla sub-cultura del gioco di ruolo Gorean si sono sviluppati stereotipi e idiosincrasie varie che non hanno riscontro nei romanzi di Norman, come ad esempio l'obbligo per le schiave di parlare sempre di s\u00e9 in terza persona o al limite con il solo nome proprio (come in effetti \u00e8 tipico della comunit\u00e0 BDSM).\nCi sono numerose mailing-list di goreani e altri forum di discussione on-line, i cui contenuti spaziano dal puro e semplice gioco di ruolo alla pi\u00f9 seria discussione fra persone che vivono secondo lo stile di vita Gorean.\nC'\u00e8 anche una comunit\u00e0 Gorean in Second Life, che possiede un territorio ben definito e alcuni gruppi.\nGorean nei racconti.\nNei racconti originali, i goreani sono semplicemente quegli esseri umani che vivono sul pianeta Gor. Il retroscena consiste nel fatto che numerosi umani furono trasportati dalla Terra su Gor in tempi molto remoti; questo processo continua tuttora, giacch\u00e9 diverse donne vengono trasportate dalla Terra come schiave.\nNei libri, anche se per lo pi\u00f9 le schiave su Gor sono donne, la maggior parte delle donne sono considerate libere, in ragione di una donna schiava per ogni 40 donne libere (a seconda dei libri questo rapporto pu\u00f2 variare). Gli schiavi di sesso maschile sono meno diffusi delle donne, e sono di solito criminali, debitori e prigionieri di guerra. Le donne schiave sono chiamate \"kajirae\" e gli uomini schiavi \"kajiri\" in lingua goreana.\nLa maggior parte delle kajirae ama danzare per compiacere il proprio padrone.\nGoreani e Kaotiani.\nIl 18 maggio 2006 Lee Thompson, sedicente aderente al gruppo dei Kaotiani(il cui sito web fa tuttavia riferimento ai Goreani), \u00e8 stato arrestato nel corso di un'operazione di polizia a Darlington, nel Regno Unito. La polizia aveva ricevuto una denuncia da parte di una donna trattenuta contro la propria volont\u00e0, ma un portavoce della polizia ha successivamente riferito che la donna era in realt\u00e0 consenziente e che non vi erano evidenze di reato a carico di Thompson. Descritto come \"culto della schiava sessuale\" BBC, questo gruppo aveva riunito 350 membri nel nord-est dell'Inghilterra, anche se gli eventi successivi hanno dimostrato che i componenti stabili del gruppo erano solo due uomini. L'articolo della BBC afferma che Lee Thompson ritiene vi siano circa 25.000 goreani nel mondo.\nThompson ritiene anche che i Kaotiani non siano Goreani, ma qualcosa di meglio. In un articolo su un magazine dedicato al Bizarre, l'auto-proclamatosi leader di questo gruppo \u00e8 stato ritratto come persona affetta da delirio narcisistico paranoico, il cui unico seguace \u00e8 un giovane uomo che egli ha conosciuto via internet. Le storie riguardo generazioni di Kaotiani e reti segrete del potere sono perci\u00f2 state diffuse senza prove e l'unica evidenza relativa a questi racconti consiste nella fantasia di un individuo disperatamente in cerca di attenzione."}
{"id": "1112204", "revid": "135224", "url": "https://it.wikipedia.org/wiki?curid=1112204", "title": "Massimo Laura", "text": "Dal 1980 suona presso il Teatro alla Scala di Milano.\nBiografia.\nMassimo Laura nasce a Sanremo nel 1957 ed inizia a suonare la chitarra all'et\u00e0 di nove anni. Nel corso della sua formazione ha avuto come maestri Dino Ghersi, Carlo Ghersi, Ruggero Chiesa e Oscar Ghiglia.\nConcorsi.\nTra gli anni 1986 e 1988 Massimo Laura ha partecipato a sei concorsi internazionali di chitarra, vincendo in ognuno il primo premio. Tra i pi\u00f9 prestigiosi vi sono \"Alessandria\" (1986), \"Milano\" (1987) e \"T\u00e0rrega\" a Benicasim, Spagna (1988).\nAttivit\u00e0 concertistica.\nIl suo repertorio spazia dall'Ottocento al Novecento, ed ha suonato con diverse orchestre. Di particolare rilievo \u00e8 il Primo Concerto di Mauro Giuliani con la Camerata Academica del Mozarteum di Salisburgo diretta da S\u00e1ndor V\u00e9gh. Ha inoltre suonato come solista con le orchestre sinfoniche di Basilea, Nazionale del Cile, Sanremo, Filarmonica Betica di Siviglia e Tokyo (con cui ha suonato il Concierto de Aranjuez).\nDal 1980 \u00e8 il chitarrista ufficiale del Teatro alla Scala di Milano.\nAttivit\u00e0 didattica.\nMassimo Laura attualmente insegna al Conservatorio di Como ed al Conservatorio della Svizzera Italiana di Lugano, nella classe di perfezionamento.\nDiscografia.\nMassimo Laura ha pubblicato due album, \"Giochi\" e \"Carillon\"."}
{"id": "1112205", "revid": "124847551", "url": "https://it.wikipedia.org/wiki?curid=1112205", "title": "Rocchetto (paramento liturgico)", "text": "Il rocchetto \u00e8 un paramento liturgico consistente in una sopravveste bianca, solitamente di lino, con pizzo e lunga fino a mezza gamba.\nCaratteristiche.\nSimile per forma e funzioni alla cotta, il rocchetto si differenzia da essa per forma o ricamo pi\u00f9 ricco ed elegante e per le maniche lunghe fino al polso e strette. Generalmente le maniche sono foderate internamente di rosso o di bianco (per il Papa) e si presenta chiuso al collo con un gancio o un nastro (questi elementi non sono presenti nella cotta).\nUtilizzo.\nViene indossato nell'abito corale dal Papa, dai cardinali, dai vescovi, dai Prelati Superiori dei Dicasteri della Curia romana che non hanno la dignit\u00e0 episcopale, dagli Uditori della Sacra Rota Romana, dal Promotore Generale di Giustizia e dal Difensore del Vincolo nel Supremo tribunale della Segnatura apostolica, dai Protonotari Apostolici \"de numero\", dai Chierici della Camera Apostolica e dai Prelati dell'Anticamera Pontificia. Esso pu\u00f2 essere utilizzato da qualunque chierico che, se insignito di particolari uffici, pu\u00f2 avere le maniche foderate secondo il grado. Il rocchetto pu\u00f2 essere infine indossato dai parroci aventi il titolo di arciprete.\nIl Papa, i cardinali ed i vescovi lo indossano sotto la mozzetta, mentre i prelati sopra menzionati lo portano sotto la mantelletta."}
{"id": "1112206", "revid": "1005847", "url": "https://it.wikipedia.org/wiki?curid=1112206", "title": "Pietro Fedele", "text": "Biografia.\nPietro Fedele nacque a Traetto, l'odierna Minturno, il 15 aprile 1873, da Ferdinando, operaio, e Angela Conte, agricoltrice. Il fratello maggiore, Salvatore, era un ecclesiastico e lo invit\u00f2 a cominciare gli studi presso il seminario di Gaeta; Pietro, tuttavia, lo lascer\u00e0 per terminare gli studi all'Apollinare di Roma.\nNel 1890 pass\u00f2 all'Universit\u00e0 di Roma, dove segu\u00ec i corsi di archeologia cristiana, filologia romanza, paleografia e diplomatica ed infine storia antica e medievale. Si laure\u00f2 infine nel 1894 in Lettere.\nInizi\u00f2 la sua carriera da docente nelle scuole medie di Roma, Arpino, Sezze e Velletri, per poi passare ai licei di Potenza, Benevento e Napoli. La svolta la ebbe nel 1905, quando ottenne la cattedra di storia moderna all'accademia scientifico-letteraria di Milano. \u00c8 stato professore ordinario di storia moderna all'Universit\u00e0 di Torino dal 1910, poi all'Universit\u00e0 di Roma dal 1914, e dal 1933, ordinario di storia medievale.\nFu un illustre storico del Medioevo, tanto da essere stato, dal 1934 alla morte, presidente dell'Istituto storico italiano per il Medio Evo, del quale propose il cambio di sede all'Oratorio dei Filippini; fu inoltre accademico dei Lincei dal 1926.\nNegli anni 1930 ha diretto la redazione del Grande Dizionario Enciclopedico UTET, una delle maggiori enciclopedie in lingua italiana. Si spos\u00f2 con Tecla De Fabritiis, originaria di Itri, ed ebbe con lei una figlia, Giovanna. Mor\u00ed a Roma dopo una lunga malattia il 9 gennaio del 1943.\nCarriera politica.\nDeputato.\nTroppo anziano per partecipare alla Prima Guerra Mondiale, manifest\u00f2 sentimenti ed idee chiaramente interventiste.\nNell'aprile 1924 venne eletto deputato nel collegio di Sora con la Lista Nazionale, e nel settembre dello stesso anno si iscrisse al Partito Nazionale Fascista, divenendo anche deputato nazionale dopo l'omicidio di Armando Casalini. Nello stesso periodo fu anche membro del Gran consiglio del fascismo.\nMinistro della pubblica istruzione.\nIl 5 gennaio 1925 Alessandro Casati, Ministro della pubblica istruzione, si dimise per protesta contro il discorso di Benito Mussolini sull'omicidio Matteotti. Il Duce scelse come successore proprio Fedele, e lo nomin\u00f2 quello stesso giorno: la scelta, avversata da Giovanni Gentile (che avrebbe preferito Balbino Giuliano), fu dovuta all'ottimo rapporto di Fedele con la Chiesa cattolica ed alla sua amicizia personale con Papa Pio XI.\nDurante il suo dicastero si impegn\u00f2 per la completa fascistizzazione delle scuole, impedendo la nomina di insegnanti non iscritti al Partito Fascista e cominciando la stesura di un unico libro di testo per l'intera nazione. Ordin\u00f2 la ripresa degli scavi archeologici di Ercolano e Pompei, il recupero delle navi nel lago di Nemi e l'apertura della Direzione generale biblioteche. Inoltre, organizz\u00f2 ad Assisi nel 1926 un incontro col cardinal Rafael Merry del Val per distendere i rapporti tra Italia e Chiesa in vista dei Patti Lateranensi: fu il primo incontro ufficiale tra un ministro italiano e un legato pontificio.\nTuttavia, fu spesso ampiamente criticato da membri del partito per essere \"troppo morbido\" e per non avere la giusta rigidezza. Tra i principali oppositori vi furono Augusto Turati, Ernesto Codignola, Vittorio Cian, Bernardo Barbiellini Amidei e, soprattutto, Giovanni Gentile, che disse di lui in un articolo (mai pubblicato) per \"Il Popolo d'Italia\": \nAnche a causa di queste critiche, il 9 luglio 1928 lasci\u00f2 l'incarico, venendo sostituito da Giuseppe Belluzzo. Nello stesso periodo fu anche membro del Gran consiglio del fascismo.\nSenatore.\nIl 22 dicembre dello stesso anno Mussolini lo nomin\u00f2 senatore; la nomina venne convalidata il 6 maggio e Fedele giur\u00f2 il 15. Ricopr\u00ec, a partire dal 1930, la carica di commissario del re presso la Consulta araldica, e fu inoltre presidente dell'Istituto poligrafico dello Stato e vice-presidente del Consiglio superiore degli Archivi del Regno. Tra le altre attivit\u00e0, si occup\u00f2 della sua terra d'origine facendo restaurare la torre di Capodiferro e aprendo o restaurando vari edifici pubblici (come una chiesa, un ospedale e delle scuole) a Minturno.\nMalato, mor\u00ec a Roma il 9 gennaio 1943 a 69 anni.\nOpere.\nIl catalogo delle opere si trova in: "}
{"id": "1112207", "revid": "1776051", "url": "https://it.wikipedia.org/wiki?curid=1112207", "title": "Time Machine (Joe Satriani)", "text": "Time Machine \u00e8 il quinto album di Joe Satriani, pubblicato nel 1993. Il primo disco contiene brani inediti registrati in studio; il secondo propone esecuzioni \"live\" tratte dai \"tour\" del 1988 e del 1992.\n\"Speed of Light\" \u00e8 presente anche nella colonna sonora del film \"Super Mario Bros.\".\nTracce.\nDisco due (live).\nTutti i brani sono di Joe Satriani, ad eccezione di \"The Crush of Love\" (Satriani, John Cuniberti)."}
{"id": "1112213", "revid": "84184", "url": "https://it.wikipedia.org/wiki?curid=1112213", "title": "Ostiario", "text": "Ostiario (in latino \"ostiarius\", letteralmente 'portinaio', dal latino \"ostium\" - porta) nella Chiesa cattolica era il chierico che aveva ricevuto l\"ostiariato\", cio\u00e8 il primo degli ordini minori. L'ostiariato \u00e8 stato abolito come ordine minore della gerarchia cattolica da papa Paolo VI nel 1972, in seguito alla riforma liturgica voluta dal Concilio Vaticano II. L'ostiario aveva il compito di aprire e chiudere le porte della chiesa e di custodirla (era dunque assimilabile alla funzione del sacrestano). Durante le celebrazioni liturgiche particolarmente affollate gli ostiari dirigevano i movimenti dei fedeli.\nOrigine del ministero.\nGli ostiari corrispondono ai \"portinai\" dell'Antico Testamento che custodivano inizialmente la porta del tabernacolo (\"1 Cr 16,42\") e poi il Tempio di Gerusalemme, nonch\u00e9 il tesoro dello stesso Tempio e quello del re. Avevano una responsabilit\u00e0 grande, perch\u00e9 vigilavano anche sui lavori di manutenzione dell'edificio e svolgevano funzioni di giudici per quanto riguardava l'ordine pubblico all'interno del Tempio. Infine, vigilavano affinch\u00e9 non entrassero nel Tempio persone impure. \nQuando nella Chiesa si cominciarono ad usare edifici di culto dedicati per la liturgia, fu necessario stabilire dei portinai con funzioni analoghe a quelle dei portinai del Tempio di Gerusalemme: in Oriente furono chiamati \"pilori\" e in Occidente \"ostiarii\" o \"janitores\". I pilori furono sempre considerati laici, mentre gli ostiari hanno sempre fatto parte del clero. \nLa prima testimonianza, del III secolo, \u00e8 una lettera di Cornelio, vescovo di Roma, a Fabio d'Antiochia. Gli ostiari erano necessari nel tempo in cui i cristiani vivevano in mezzo agli infedeli, per evitare che questi entrassero nelle chiese a disturbare le celebrazioni e a profanare l'Eucaristia. Inoltre, essi avevano cura che nelle celebrazioni ciascuno stesse al proprio posto: clero separato dal popolo, e uomini separati dalle donne, e che tutti vi partecipassero in silenzio e con la maggior modestia. Dopo le letture e il sermone, gli ostiari facevano uscire i catecumeni, i penitenti, gli ebrei e gli infedeli, ai quali era permesso ascoltare le istruzioni, e chiudevano le porte della chiesa. A Roma una particolare categoria di ostiari erano i \"fossori\", che erano i custodi dei cimiteri cristiani: essi non solo seppellivano i morti, ma ne ornavano le tombe. Nel IV secolo i fossori appaiono come il penultimo grado della gerarchia ecclesiastica davanti agli ostiari.\nCompiti.\nPrima della riforma liturgica, nel rito di ordinazione degli ostiari era ricordato come loro compito quello di aprire le porte ai fedeli e chiuderle sempre agli infedeli, oltre che suonare le campane e presentare ai celebranti i libri liturgici aperti. Il servizio offerto da quest'ordine aiutava a disporre i fedeli alla degna ricezione dell'Eucaristia, vigilando sulla loro buona tenuta corporale (e quindi togliendo il pi\u00f9 esterno degli ostacoli alla ricezione stessa) e in generale rammentando loro \"la santit\u00e0 della Casa del Signore\". \nIn teologia, nell'intento di cercare nell'opera di Ges\u00f9 Cristo l'istituzione di ogni ministero, si vedeva la fonte biblica dell'ostiariato in \"Mc\" 11,15-17 e paralleli, dove il Maestro scaccia i cambiavalute e i venditori di colombe dal Tempio, divenuto una spelonca di ladri. \"Materia\" di questo ordine era la consegna delle chiavi della chiesa da parte del vescovo, accompagnata da una \"forma\" appropriata, che era l'orazione che il medesimo vescovo pronunciava nell'atto di consegnare le chiavi all'ordinando: \"Regolati in maniera come se avessi a rendere ragione a Dio di quelle cose, che si chiudono con queste chiavi\". \nNei primi secoli del cristianesimo, i compiti dell'ostiario coincidevano sostanzialmente con quelli dell'attuale sacrestano, anche se in seguito, quando gli ordini minori si ridussero ad essere delle tappe progressive in vista dell'ordinazione presbiterale, l'ordinazione all'ostiariato non comportava nessun incarico particolare: quando la formazione al presbiterato era confinata ad un seminario di ispirazione monastica, \u00e8 ovvio che ai seminaristi ordinati ostiari non toccasse effettivamente chiudere le porte della chiesa o suonare le campane. Subito dopo la loro ordinazione, i neo-ostiari esercitavano formalmente la propria funzione, scendendo a chiudere e aprire una porta della chiesa (o un cancello della balaustra) e suonando una campanella, dopodich\u00e9 generalmente si procedeva alla loro ordinazione al lettorato.\nL'ostiario oggi.\nL'ordine dell'ostiariato viene ancora conferito in alcuni gruppi cattolici e anglicani tradizionalisti. Per altro, la lettera apostolica \"Ministeria quaedam\" prevede la possibilit\u00e0 di istituire l'ostiariato come ministero laicale nelle regioni dove si rilevasse necessario o utile; il ministero \u00e8 stato istituito nell'arcidiocesi di Campobasso-Boiano in Molise, come \"servizio ministeriale legato alla carit\u00e0, all'accoglienza, alla gioia di ricevere e preparare ogni cosa perch\u00e9 le [...] comunit\u00e0 non siano anonime e la gente non resti sparsa per tutta la chiesa\". \nNel Duomo di Milano il termine ostiario \u00e8 ancor oggi usato per denominare i sacrestani.\nNel tempo della pandemia da Covid-19, nella parrocchia di Cicognara in diocesi di Cremona con il termine \"ostiari\" sono detti i volontari incaricati di accogliere i fedeli alla messa e di misurare loro la temperatura corporea.\nIn senso lato, tutti i fedeli sono chiamati ad essere ostiari, cio\u00e8 ad aprire le porte della chiesa per accogliere la gente.\nAltri usi.\nIn Teologia, Ostiario \u00e8 stato definito lo Spirito Santo in quanto apre la porta a Cristo ed anche lo stesso Cristo, ostiario celeste \u00e8 detto san Pietro, in quanto ricevette da Cristo il potere delle chiavi.\nNella corte pontificia vi erano nei secoli scorsi varie categorie di membri della famiglia pontificia col titolo di ostiari, i pi\u00f9 importanti dei quali erano i \"maestri ostiari\", deputati alla custodia delle croci papali. Lo stesso titolo di maestro ostiario veniva usato nella corte del re di Napoli per indicare il Capitano della Porta. Vari ostiari con funzioni diverse vi erano alla corte del duca di Milano. Ostiario della comunit\u00e0 di Chiavenna in provincia di Sondrio era il titolo che oggi diremmo di messo comunale.\nTalvolta il termine \"ostiario / ostiaria\" \u00e8 stato usato per indicare il religioso / religiosa portinaio o portinaia del monastero o convento.\nAltri significati.\nNella Chiesa cattolica, il termine \"ostiario\" / \"ostiaria\" \u00e8 adoperato anche in riferimento all'ostia (in latino \"hostia\", letteralmente 'vittima'), con tutt'altri significati. \n- Nel cammino neocatecumenale l'ostiario \u00e8 un membro della comunit\u00e0 incaricato di preparare la sala per le celebrazioni liturgiche. \n- Declinato al femminile, il termine \"ostiaria\" \u00e8 adoperato nell'espressione \"suore ostiarie\" o \"suore delle ostie\" per indicare le suore della Congregazione delle Figlie di San Giuseppe di Rivalba, che tra i vari compiti hanno quello di confezionare le ostie per la Messa. \n- \"Ostiario\" \u00e8 usato talvolta per indicare un contenitore di ostie, ma anche la pisside, il tabernacolo e l'ostensorio. "}
{"id": "1112214", "revid": "729019", "url": "https://it.wikipedia.org/wiki?curid=1112214", "title": "Vaso sacro", "text": "Con vaso sacro si intende un oggetto liturgico. I vasi sacri sono sostanzialmente due: "}
{"id": "1112217", "revid": "228587", "url": "https://it.wikipedia.org/wiki?curid=1112217", "title": "Richard Wright", "text": ""}
{"id": "1112220", "revid": "827882", "url": "https://it.wikipedia.org/wiki?curid=1112220", "title": "Ridin' High", "text": ""}
{"id": "1112221", "revid": "729019", "url": "https://it.wikipedia.org/wiki?curid=1112221", "title": "Ecclesia de Eucharistia", "text": "L'Ecclesia de Eucharistia (pronuncia: \"Eccl\u00e8sia de eucar\u00ecstia\") \u00e8 un'enciclica pubblicata dal papa Giovanni Paolo II il 17 aprile 2003, l'ultima del suo pontificato.\nTratta dell'eucaristia e del fatto che dall'eucaristia stessa si forma la chiesa."}
{"id": "1112225", "revid": "2045546", "url": "https://it.wikipedia.org/wiki?curid=1112225", "title": "Baggio", "text": ""}
{"id": "1112234", "revid": "1776051", "url": "https://it.wikipedia.org/wiki?curid=1112234", "title": "Trasporti in Venezuela", "text": "Questa voce raccoglie le principali tipologie di Trasporti in Venezuela.\nTrasporti su rotaia.\nReti ferroviarie.\nIn totale: 682\u00a0km, 247 dei quali appartenenti a ferrovie private (dati 2005)\nReti metropolitane.\nIn Venezuela esistono sistemi di metropolitana a Caracas (dal 1983), a Los Teques ed a Valencia (dal 2006). Alla fine del 2007 dovrebbero aprire anche le reti di Barquisimeto, Maracaibo e M\u00e9rida.\nReti tranviarie.\nAttualmente il servizio tranviario \u00e8 assente in questa nazione.\nTrasporti su strada.\nRete stradale.\nIn totale: 96.155\u00a0km (dati 1997)\nReti filoviarie.\nIn Venezuela dal 2006 circolano filobus a Barquisimeto ed a M\u00e9rida.\nAutolinee.\nNella capitale del Venezuela, Caracas, ed in altre zone abitate operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di 71.101\u00a0km di acque navigabili, come quelle appartenenti al Rio Orinoco ed al Lago di Maracaibo (dati 1996).\nTrasporti aerei.\nAeroporti.\nIn totale: 366 (dati 1999)\na) con piste di rullaggio pavimentate: 122\nb) con piste di rullaggio non pavimentate: 244"}
{"id": "1112235", "revid": "599013", "url": "https://it.wikipedia.org/wiki?curid=1112235", "title": "Consuelo Mangifesta", "text": "Giocava nel ruolo di schiacciatrice.\nCarriera.\nGiocatrice.\nComincia a giocare nella stagione 1984-85 nel , in Serie A2; l'annata successiva passa al , dove resta fino al 1988, guadagnando la promozione e disputando il primo campionato di Serie A1 nella stagione 1986-87.\nNella stagione 1988-89 passa al , con la quale instaura un sodalizio della durata di un decennio, che corrisponde anche all'apice della sua carriera: con la squadra lucana infatti si aggiudica quattro scudetti, tre coppe Italia e due Coppe dei Campioni. Nel periodo dal 1990 al 1995 ha fatto parte della nazionale italiana, con la quale ha esordito il 10 giugno 1990 in un'amichevole a Cesenatico, persa per 3-0 contro il Brasile e con cui non \u00e8 mai riuscita a raggiungere risultati rilevanti.\nNella stagione 1998-99 passa alla , dove vince una Coppa Italia: nel dicembre 1999 passa in prestito al , in Serie A2, per tornare poi nella squadra umbra per il campionato 2000-01.\nNella stagione 2001-02 viene ingaggiata dal , aggiudicandosi la Supercoppa italiana, ma nel mese di novembre si trasferisce in Spagna nel , con il quale si aggiudica un campionato spagnolo e una Coppa della Regina. Nella stagione 2002-03 torna in Italia con la maglia del , ma nel mese di novembre viene nuovamente ceduta, questa volta allo : al termine del campionato decide di ritirarsi dalla pallavolo agonistica.\nDopo il ritiro.\nHa ricoperto incarichi dirigenziali in diverse squadre come l' e la e si \u00e8 dedicata all'attivit\u00e0 di commentatrice tecnica nelle telecronache degli incontri di campionato e della nazionale italiana per conto della RAI. Ricopre inoltre il ruolo di responsabile relazioni esterne, eventi e comunicazione della Lega Pallavolo Serie A femminile.\nIl 23 ottobre 2013 viene nominata assessore del comune di Ortona con deleghe allo sport, alle manifestazioni, agli eventi e alle politiche giovanili; la sua esperienza nella giunta si conclude per\u00f2 il 5 dicembre successivo, dopo neanche un mese e mezzo di lavoro, a seguito delle dimissioni presentate dalla Mangifesta per motivi personali e di lavoro."}
{"id": "1112237", "revid": "767487", "url": "https://it.wikipedia.org/wiki?curid=1112237", "title": "Federacciai", "text": "La Federacciai \u00e8 la federazione che rappresenta le imprese italiane del settore della siderurgia. Fa parte di Confindustria e conta circa 150 aziende associate che realizzano e trasformano oltre il 95% della produzione italiana di acciaio. Il presidente \u00e8 Alessandro Banzato.\nLo scopo di Federacciai consiste nel tutelare, supportare e mettere in relazione tra loro le aziende produttrici, trasformatrici e distributrici di acciaio e prodotti siderurgici affini. \nCome principale portavoce delle aziende del settore, promuove le politiche industriali a sostegno del comparto attraverso iniziative in campo economico, politico e tecnico-scientifico.\nFederacciai \u00e8 attiva anche all'estero per le attivit\u00e0 di promozione e sviluppo del settore siderurgico italiano, e partecipa agli organi di gestione e alle commissioni di varie organizzazioni italiane e internazionali ."}
{"id": "1112238", "revid": "266224", "url": "https://it.wikipedia.org/wiki?curid=1112238", "title": "Rover Serie 100", "text": ""}
{"id": "1112242", "revid": "125875466", "url": "https://it.wikipedia.org/wiki?curid=1112242", "title": "Roberto Costaguti", "text": "\u00c8 stato il primo magnifico rettore dell'Universit\u00e0 di Malta.\nBiografia.\nRoberto Ranieri Costaguti nacque a Livorno il 15 giugno 1732 da Mattia e Rosa Nocetti. Studi\u00f2 presso i Padri Barnabiti di Pisa e divenne frate dei Servi di Maria della Santissima Annunziata di Firenze nel 1748. Comp\u00ec gli studi religiosi nel convento di Siena e quelli filosofici a Senigallia e a Bologna. Nel 1756 fu ordinato sacerdote. Valente umanista, insegn\u00f2 lettere e matematica a Mantova, teologia a Faenza e fu membro di varie accademie scientifiche e letterarie.\nGrazie alla sua abilit\u00e0 oratoria inizi\u00f2 con successo la predicazione (diffusissima nel '700) nelle varie citt\u00e0 d'Italia, nelle corti e sulle piazze. Esercita anche la poesia e nel 1769 \u00e8 iscritto all'Accademia dell'Arcadia, con il nome di Lentisco Adriasteo. Nel 1771 fu chiamato a ricoprire la carica di primo Rettore della nascente Universit\u00e0 di Malta, chiamato dal gran maestro Manuel Pinto de Fonseca. Cosciente della perdita che l'Ordine avrebbe subito, il priore generale Francesco Raimondo Adami lo preg\u00f2, se possibile, di non lasciare l'Ordine nel quale in vecchiaia avrebbe potuto riposarsi da ogni fatica. Il Costaguti compil\u00f2 le Costituzioni dell'Universit\u00e0 di Malta, ma nel 1773, per contrasti, lasci\u00f2 l'isola e cominci\u00f2 di nuovo a predicare in Italia.\nVescovo di Sansepolcro.\nNel settembre 1778 venne istruito il processo informativo per la sua nomina a vescovo di Sansepolcro. Consacrato a Roma il 20 dicembre 1778, il 27 dicembre, festa di San Giovanni Evangelista, titolare della Cattedrale e patrono di citt\u00e0 e diocesi, fece il suo ingresso solenne in diocesi. Vescovo sollecito e sensibile, ebbe a cuore l'istruzione del popolo e la cultura e la dignit\u00e0 del suo clero. Nel 1783 durante una carestia vendette carrozza, argento, anelli, e impieg\u00f2 i doni e il denaro ricevuto dalle predicazioni per soccorrere i poveri e i carcerati della sua diocesi. Fond\u00f2 anche una scuola gratuita per ragazze povere a San Piero in Bagno di Romagna.\nNegli ultimi decenni del secolo XVIII, in un periodo travagliato per la Chiesa, si oppose al Giansenismo del granduca di Toscana Pietro Leopoldo, che tuttavia ne richiese e a volte apprezz\u00f2 i consigli.\nIl Costaguti difese i diritti della Chiesa anche nel periodo napoleonico. Pio VI, mentre veniva portato in esilio, gli scrisse dalla Certosa di Firenze, nominandolo plenipotenziario delle diocesi vicine. Pio VII lo cre\u00f2 Principe del Sacro Romano Impero.\nNel 1808 mons. Costaguti divenne completamente cieco. Nonostante ci\u00f2 si occup\u00f2 sempre della sua diocesi e, in particolare, nel 1811 del trasferimento da parte di Napoleone di 23 parrocchie dalla diocesi di Bertinoro a quella di Sansepolcro e della coscrizione obbligatoria dei giovani per l'esercito francese con la conseguente ribellione di questi ultimi.\nPer piegarlo ai principi della chiesa gallicana, l'Imperatore gli offr\u00ec la Legion d'Onore, ma il vescovo gliela restitu\u00ec dicendo che alla sua tarda et\u00e0 gli pesava fin troppo la croce episcopale, per sentirsi in grado di portare quella che gli veniva offerta.\nCaduto Napoleone, nel 1814, dopo che i francesi ebbero lasciato la citt\u00e0, tre squadre di 700 briganti in armi razziarono le campagne e chiesero una forte somma di denaro, minacciando il saccheggio di Sansepolcro. Il vescovo chiam\u00f2 i capi dei banditi e li pose di fronte alla responsabilit\u00e0 morale dei loro atti, minacciando a sua volta di chiamare a raccolta il suo popolo e di cacciarli come meritavano. I briganti di fronte a quel vegliardo cieco e coraggioso si intimorirono e abbandonarono la citt\u00e0.\nMa la fine di mons. Costaguti era vicina. Nell'ottobre 1818 le sue condizioni si aggravarono. Si spense il 16 novembre alle 3 del pomeriggio. Tre giorni dopo fu fatto il solenne funerale in cattedrale e qui sepolto. Scrivono le cronache:\n\u00c8 sepolto nella Basilica Cattedrale di Sansepolcro.\nLa memoria.\nLa sua memoria \u00e8 rimasta molto viva in citt\u00e0, anche grazie all'istituzione di un legato in favore dei poveri, istituito dal Costaguti con il proprio testamento e rimasto attivo fino al 1937, quando venne inglobato nell'Ente Comunale di Assistenza. Nel 1981 \u00e8 stata intitolata a suo nome una strada e negli anni 1918 e 2018 sono stati celebrati i centenari della morte (per il secondo centenario coinvolgendo anche l'Universit\u00e0 di Malta e l'Istituto Storico dell'Ordine dei Servi di Maria).\nI suoi scritti.\nUmanista e letterato scrisse anche delle poesie. In una ricordava con nostalgia la vita trascorsa nel convento della SS. Annunziata di Firenze:\nLe sue lettere pastorali.\nLe sue lettere pastorali dimostrano costantemente la sua cultura e sensibilit\u00e0 assieme alla preoccupazione per il clero e il popolo della sua diocesi. La societ\u00e0 del tempo vi appare descritta vivamente quando ricorda certi comportamenti indecorosi ma comunissimi. Per esempio nel 1780 scriveva come si vedessero in citt\u00e0 e in campagna preti senza abito talare, nemmeno durante la S. Messa, oppure in giro per i mercati cos\u00ec malmessi nell'abito, che non si distinguevano dai mendicanti che qui si trovavano.\nIn un'altra lettera del 1784 condannava la malintesa devozione di molte persone del popolo che largheggiavano nel far celebrare un gran numero di messe per gli anniversari di morte dei parenti, mentre in casa loro mancava il vitto e il vestito per la famiglia.\nIncoraggiava quindi i parroci ad avere come fine il bene delle anime e non gli interessi personali, e a non avere indulgenza verso l'umana 'sfrenatezza', per non lusingare il peccatore e non indurlo a peccare con maggior \"arditezza\".\nLa cultura e la sua sollecitudine di pastore hanno fatto di mons. Roberto Costaguti uno dei vescovi pi\u00f9 illustri della diocesi di Sansepolcro e della Toscana.\nDi lui scrisse Niccol\u00f2 Tommaseo:\nGenealogia episcopale.\nLa genealogia episcopale \u00e8:"}
{"id": "1112246", "revid": "4175", "url": "https://it.wikipedia.org/wiki?curid=1112246", "title": "Coppa del Mondo di rugby 1991", "text": "La Coppa del Mondo di rugby 1991 () fu la 2\u00aa edizione della Coppa del Mondo di rugby, massima competizione internazionale di rugby a 15 organizzata dall'International Rugby Football Board.\nBench\u00e9 formalmente organizzata dall', fu ospitata da tutte le Isole britanniche e la Francia, per un totale di cinque federazioni \u2014 la citata Inghilterra, il , la , l' e la \u2014 su tre Paesi (Francia, Irlanda e Regno Unito); singolarmente, fu Edimburgo, in Scozia, la citt\u00e0 che ospit\u00f2 pi\u00f9 incontri, cinque, contro i quattro di Londra e, pi\u00f9 in generale, i sette (su 32 totali) di tutta l'Inghilterra.\nLa competizione si tenne dal 3 ottobre al 2 novembre 1991 e fu vinta dall' che in finale sconfisse 12-6 proprio gli organizzatori dell'.\nFu la seconda e ultima edizione della Coppa del Mondo a prevedere un sistema di punteggio con la meta valida 4 punti.\nPochi mesi pi\u00f9 tardi il \"meeting\" annuale dell'International Rugby Football Board sanc\u00ec il passaggio da 4 a 5 punti della meta.\nStoria.\nL'organizzazione.\nLa scelta dell'Inghilterra quale federazione organizzatrice era gi\u00e0 stata informalmente decisa da prima dell'avvio dell'edizione precedente, cos\u00ec come quella di condividere con altri Paesi la logistica del torneo.\nLa Coppa del 1991 fu la prima a implementare il meccanismo delle qualificazioni che riguardarono 32 Paesi a fronte delle 8 nazionali gi\u00e0 ammesse in virt\u00f9 della qualificazione ai quarti di finale della .\nA livello statistico tali qualificazioni furono la prima e unica occasione di vedere impegnate in una competizione ufficiale alcune squadre che non si sarebbero ripresentate in seguito, quali la (dissolta nel 1992 nella forma in cui fu nota per mezzo secolo) e la (scioltasi nel 1993); fu anche l'unica apparizione della prima della riunificazione tedesca.\nIl torneo.\nL'unica vera sorpresa della fase a gironi fu l'eliminazione del , terzo nel 1987, l'unica delle 8 qualificate dell'edizione precedente insieme a a non passare ai quarti di finale a causa di una inaspettata sconfitta, frutto di sottovalutazione, contro le nella sua gara d'esordio.\nRispetto a quattro anni prima le due nuove qualificate furono le citate Samoa Occidentali e il , che port\u00f2 per la prima volta il Nordamerica alla fase a eliminazione della Coppa.\nIl comitato organizzatore inaugur\u00f2 la consuetudine di sorteggiare la composizione dei gironi a qualificazioni ancora in corso, quindi prefigurando in anticipo in quale girone e contro quali avversari le squadre qualificate, sostituite da un segnaposto con il nome del continente e il numero d'ordine di classifica d'ammissione, sarebbero terminate.\nPolemiche sportive sorsero invece nel girone degli inglesi, che vedeva allineati anche , e : quest'ultima, dopo avere battuto nella partita d'esordio gli americani, affront\u00f2 l' a Twickenham opponendo una strenua resistenza all'avversario che vinse con il punteggio di 36-6 ma critic\u00f2 aspramente la tattica del C.T. azzurro Bertrand Fourcade, che in una conferenza stampa rispose accusando gli inglesi di arroganza e suggerendo il pensionamento dell'arbitro scozzese dell'incontro Brian Anderson, a suo dire partigiano nella concessione dei calci franchi all'Inghilterra.\nLe polemiche giornalistiche proseguirono fino alla partita dell' contro la , in cui gli Azzurri contennero il passivo a soli 10 punti (21-31) grazie a una prestazione molto fisica.\nL'allora vice presidente federale Giancarlo Dondi, bench\u00e9 intento a smorzare le polemiche sorte dal battibecco tra Fourcade e la stampa inglese, sulla scia di tale risultato dichiar\u00f2 in un'intervista che l'Italia autentica era quella vista contro gli \"All Blacks\", in quanto le era stato permesso di giocare, posizione ribadita anche dallo stesso Fourcade.\nIl neozelandese Wayne Shelford, nel dopogara, dichiar\u00f2 altres\u00ec che laddove la sua squadra aveva vinto, l'Italia aveva trionfato.\nLe nuove arrivate Canada e Samoa Occidentali furono eliminate da, rispettivamente, e sebbene non con punteggi punitivi per la compagine soccombente (-16 per i nordamericani, -22 per gli isolani del Pacifico), mentre l' si impose 19-10 al Parco dei Principi di Parigi contro la al termine di un'infuocata partita in cui, sul 10-10, l'inglese Mickey Skinner part\u00ec in mischia chiusa dalla terza ala del suo raggruppamento per andare a placcare Marc C\u00e9cillon e ricacciarlo indietro di quasi cinque metri, facendo perdere ai francesi l'inerzia del gioco e di fatto indirizzando l'incontro a favore della sua squadra.\nA Dublino, altres\u00ec, la pi\u00f9 quotata ebbe la meglio sull', ma solo nei secondi finali di gara, perch\u00e9 al 79' gli irlandesi conducevano 18-15 prima che Michael Lynagh realizzasse la meta che dava alla sua squadra la vittoria per 19-18.\nIn semifinale, ancora a Dublino, Campese e Horan andarono a segno nel primo tempo e contribuirono a chiudere 13-0 sulla a met\u00e0 gara, che nel prosieguo non vide gli \"All Blacks\" recuperare, solo ridurre il passivo e perdere 6-16, mentre a Edimburgo l' vinse contro la una gara senza mete (due piazzati a due degli specialisti Jonathan Webb e Gavin Hastings e un \"drop\" per gli inglesi, di Rob Andrew).\nDavanti a pi\u00f9 di spettatori che riempirono lo stadio di Twickenham gli \"Wallabies\" di Campese batterono 12-6 un' che aveva cercato di abbandonare il gioco chiuso e basato sugli avanti per un gioco alla mano; l'unica meta dell'incontro fu marcata dall'australiano Tony Daly, mentre i punti al piede furono realizzati da Michael Lynagh ancora per l'Australia (una trasformazione e due piazzati) e Jonathan Webb per gli inglesi (due piazzati).\nDest\u00f2 scalpore in Inghilterra la notizia della rivendita a bagarinaggio dei biglietti della finale a prezzi maggiorati del 1000% (da 25 a 250 sterline)), circostanza in parte favorita dalla decisione dell'IRFB di concedere biglietti alle agenzie turistiche o a scopi promozionali, riducendo cos\u00ec il numero dei posti disponibili e facendo aumentare il prezzo di rivendita.\nA livello mediatico la Coppa registr\u00f2 un\"'audience\" televisiva di circa spettatori su 103 Paesi e sugli spalti di paganti.\nFormula.\nLe 16 squadre furono ripartite in 4 gironi da 4 squadre ciascuna che si affrontarono con il metodo del girone all'italiana.\nIl punteggio assegnato fu quello classico di 2 punti per la vittoria, 1 ciascuno per il pareggio e zero per la sconfitta.\nA qualificarsi per i quarti di finale furono le due squadre meglio classificate di ogni girone.\nIn caso di parit\u00e0 di punti prevalse la squadra con il maggior numero di mete segnate, criterio preferito a quello della differenza punti marcati/subiti.\nTale sistema fu decisivo per dirimere la situazione nel girone C, l'unico in cui pi\u00f9 squadre si contesero a pari punti un posto utile alla qualificazione: ebbe la meglio su e per via delle 6 mete marcate rispetto alle 5 degli Azzurri e alle 4 dei \"Pumas\".\nNei quarti di finale le prime classificate dei gironi A e D incontrarono le seconde dell'altro girone; stesso incrocio vi fu per le qualificate dei gironi B e C.\nLe vincenti si incontrarono in semifinale; fu prevista la finale per il terzo posto tra le due sconfitte in semifinale.\nLa finale fu disputata allo stadio di Twickenham a Londra, mentre quella del terzo posto fu prevista al National Stadium di Cardiff.\nStatistiche.\nA differenza dell'edizione di quattro anni prima, in cui la fu la mattatrice di tutte le classifiche di rendimento sia di squadra che individuale, il 1991 vide affermarsi elementi di diversi Paesi del mondo rugbistico: se il campione del mondo australiano David Campese primeggi\u00f2 nella classifica dei marcatori di mete con 6 realizzazioni, anche il francese Jean-Baptiste Lafond lo affianc\u00f2 in testa a tale graduatoria.\nPer quanto riguarda i punti, invece, la palma di migliore fu dell'irlandese Ralph Keyes che ne realizz\u00f2 62, frutto di 16 calci piazzati, 2 drop e 7 trasformazioni.\nLa , che si ferm\u00f2 in semifinale, fu la squadra con il maggior numero di punti marcati e la migliore differenza punti fatti/subiti, mentre invece la stessa , pure campionessa del mondo e vincitrice di tutti e sei gli incontri in cui fu impegnata, fu terza nella classifica dei punti e delle mete marcate e seconda per punti sub\u00ecti dietro la , la quale tuttavia disput\u00f2 due partite in meno essendo stata eliminata ai quarti di finale.\nL'affluenza totale fu di spettatori e il record del torneo \u00e8 di spettatori raggiunto allo stadio di Twickenham di Londra in occasione dell'incontro di apertura tra e , pi\u00f9 della finale tra e \u2014 di nuovo \u2014 Inghilterra, che fu altres\u00ec seguita sugli spalti da spettatori paganti."}
{"id": "1112247", "revid": "6948", "url": "https://it.wikipedia.org/wiki?curid=1112247", "title": "Asparukh di Bulgaria", "text": ""}
{"id": "1112249", "revid": "1353584", "url": "https://it.wikipedia.org/wiki?curid=1112249", "title": "Salix caprea", "text": "Il salicone o (Salix caprea ) \u00e8 una pianta della famiglia delle Salicaceae.\nDescrizione.\nArbusto o alberetto alto fino a 13 metri. Utilizzato anche come pianta foraggera nelle zone povere di pascoli, ha rami distribuiti uniformemente e foglie ovoidali con margini poco seghettati, di colore verde chiaro superiormente e bianco-grigiastro per la fine peluria inferiormente. \nPrima della ripresa vegetativa compaiono i fiori, riuniti in amenti eretti; quelli maschili di grandi dimensioni, sono forniti di moltissimi peli grigio-argentei, chiamati gattini; quelli femminili sono meno appariscenti di colore verdastro, disposte lateralmente ai vecchi rami, il frutto \u00e8 una piccola capsula conico-allungata sessile e liscia.\nDal legname di questa pianta si ottiene un carbone a rapida combustione, ottimo per polvere nera o altri usi pirotecnici.\nEcologia e distribuzione.\n\u00c8 specie pioniera che colonizza i margini dei boschi. Vive soprattutto nella fascia collinare e montana, ma si trova anche in pianura."}
{"id": "1112251", "revid": "80339", "url": "https://it.wikipedia.org/wiki?curid=1112251", "title": "Chichewa", "text": ""}
{"id": "1112253", "revid": "29244", "url": "https://it.wikipedia.org/wiki?curid=1112253", "title": "Salicone", "text": ""}
{"id": "1112254", "revid": "29244", "url": "https://it.wikipedia.org/wiki?curid=1112254", "title": "Salcio di montagna", "text": ""}
{"id": "1112255", "revid": "29244", "url": "https://it.wikipedia.org/wiki?curid=1112255", "title": "Salice delle capre", "text": ""}
{"id": "1112257", "revid": "121359826", "url": "https://it.wikipedia.org/wiki?curid=1112257", "title": "Salix alba", "text": "Il salice bianco (\"Salix alba\" ), detto anche salice da pertiche \u00e8 una pianta della famiglia delle Salicaceae.\nDescrizione.\nAlbero alto fino a 25 m, dalla chioma aperta e i rami sottili, flessibili e tenaci, corteccia giallastra o grigio-rossastra.\nLe foglie lanceolate-acuminate, con stipole caduche e piccole, picciolate e finemente seghettate sono pelose su ambo le facce da giovani. \nLe foglie adulte hanno pagina superiore poco pelosa o glabra, di sotto hanno densa peluria che conferisce una colorazione argentea. \nLe infiorescenze sono costituite da amenti, distinti in femminili e maschili. \nGli amenti maschili sono lunghi fino a 7\u00a0cm, presentano due stami e antere gialle; gli amenti femminili sono peduncolati e pi\u00f9 esili di quelli maschili.\nI frutti sono costituiti da capsule glabre e subsessili che, a piena maturazione, si aprono in due parti liberando dei semi cotonosi (ovverosia semi dotati di un \"pappo\" bianco cotonoso).\nIl genere \"Salix\" comprende circa 300 specie caratterizzate da rapido accrescimento e scarsa longevit\u00e0, caratteristiche che troviamo pienamente nel salice bianco.\nDistribuzione e habitat.\nComune nei luoghi umidi e lungo i corsi d'acqua fino a 1000 metri di altitudine in tutta Europa.\nUsi.\nIl salice bianco viene utilizzato per consolidare i terreni di ripa e le pendici franose, ed il suo legno, leggero e non molto pregiato, viene utilizzato nell'industria cartaria. Utilizzato come combustibile brucia in fretta, producendo un buon calore per un tempo limitato.\nIl salice bianco era utilizzato come sostegno per le viti avendo una crescita veloce, le piante in circa 3/4 anni erano in grado di dare i primi pali, i rami piccoli non venivano usati per legare le viti in quanto ha un legno rigido e fragile. Mentre per legare le viti veniva e viene ancora usato il Salix viminalis dove i giovani rami (vinchi o vimini) vengono impiegati in agricoltura per legare le viti.\nLa pianta \u00e8 inoltre ricca di virt\u00f9 medicinali. L'acido salicilico composto alla base della nota aspirina fu ricavato proprio dal salice bianco, e la corteccia contiene tannino, utilizzato come disinfettante e cicatrizzante.\nDal legno del salice bianco viene anche prodotto uno dei migliori carboni vegetali per la fabbricazione della polvere nera."}
{"id": "1112258", "revid": "29244", "url": "https://it.wikipedia.org/wiki?curid=1112258", "title": "Salice bianco", "text": ""}
{"id": "1112259", "revid": "29244", "url": "https://it.wikipedia.org/wiki?curid=1112259", "title": "Salice da pertiche", "text": ""}
{"id": "1112261", "revid": "585241", "url": "https://it.wikipedia.org/wiki?curid=1112261", "title": "Monte Piambello", "text": "Il monte Piambello \u00e8 una montagna delle Alpi, facente parte delle Prealpi varesine. \u00c8 interamente compreso nel territorio della provincia di Varese, in Lombardia.\nDescrizione.\nDomina il paesaggio del territorio di Valganna, della Valcuvia, della Valceresio, di Cuasso al Monte e di Marzio, e coi suoi 1 125\u00a0metri s.l.m., tra il lago di Ghirla e il lago di Lugano, rappresenta la maggiore vetta della zona.\nDi origine vulcanica, fu un vulcano che ebbe il suo periodo di massima attivit\u00e0 nel permiano medio.\nCollegamenti esterni.\nIl Monte Piambello su geofinder.ch"}
{"id": "1112264", "revid": "1762097", "url": "https://it.wikipedia.org/wiki?curid=1112264", "title": "Salix babylonica", "text": "Il salice piangente (Salix babylonica L.) \u00e8 uno dei salici maggiormente utilizzati per scopo ornamentale.\nDescrizione.\nIl salice piangente \u00e8 un albero deciduo che raggiunge normalmente l'altezza di 10\u201315 m (pu\u00f2 arrivare a 25), i rami sono penduli e sottili, caratteristica esaltata nelle variet\u00e0 ornamentali. L'albero assume cos\u00ec un portamento particolare, riverso in basso.\nLe foglie sono disposte a spirale, di colore verde chiaro, strette e lunghe (0,5-2 x 4\u201316\u00a0cm), appuntite, con margini finemente seghettati. In autunno, prima di cadere, diventano giallo dorato.\nI fiori, come in tutti i salici, sono riuniti in amenti, che appaiono precocemente in primavera. Gli amenti maschili e femminili compaiono su alberi distinti (pianta dioica).\nI frutti sono capsule, con molti piccoli semi provvisti ciascuno di un ciuffo di peli bianchi e setosi.\nDistribuzione e variet\u00e0.\nIn natura, \"Salix babylonica\" \u00e8 limitato alle regioni temperate della Cina.\nLa specie molto affine \"Salix matsudana\", anch'essa della Cina temperata, \u00e8 considerata da molti autori una variet\u00e0 o una sottospecie di \"Salix babylonica\".\nGi\u00e0 in tempi remoti si diffuse l'uso di questo salice per scopi ornamentali, prima in Cina e poi, seguendo la via della seta, verso occidente.\nVariet\u00e0 e forme ibride.\nAlcune variet\u00e0 ornamentali, in particolare \"Salix babylonica\" 'Pendula', hanno origine antica.\nOggi, per scopo ornamentale, sono molto usati gli ibridi con \"Salix alba\" (denominato Salix x sepulcralis) e con \"Salix fragilis\" (denominato Salix x pendulina). La variet\u00e0 ornamentale attualmente pi\u00f9 diffusa in Europa \u00e8 \"Salix x sepulcralis\" 'Chrysocoma', indicata anche come \"Salix x chrysocoma\"."}
{"id": "1112265", "revid": "29244", "url": "https://it.wikipedia.org/wiki?curid=1112265", "title": "Salice piangente", "text": ""}
{"id": "1112266", "revid": "29244", "url": "https://it.wikipedia.org/wiki?curid=1112266", "title": "Caprofoglio comune", "text": ""}
{"id": "1112268", "revid": "29244", "url": "https://it.wikipedia.org/wiki?curid=1112268", "title": "Clematide fiammella", "text": ""}
{"id": "1112270", "revid": "339392", "url": "https://it.wikipedia.org/wiki?curid=1112270", "title": "Rana comune", "text": ""}
{"id": "1112271", "revid": "486946", "url": "https://it.wikipedia.org/wiki?curid=1112271", "title": "Giaggiolo maggiore", "text": ""}
{"id": "1112272", "revid": "29244", "url": "https://it.wikipedia.org/wiki?curid=1112272", "title": "Acero opalo", "text": ""}
{"id": "1112274", "revid": "1543377", "url": "https://it.wikipedia.org/wiki?curid=1112274", "title": "Samuel Robson Walton", "text": "Biografia.\nNato a Tulsa, Oklahoma, maggiore dei 4 figli di Sam Walton (1918-1992), fondatore della catena Wal-Mart, capostipite della famiglia Walton (una delle pi\u00f9 ricche del mondo) e leader mondiale nel settore della grande distribuzione. La madre era Helen Walton (1919-2007). Ha un fratello minore, Jim Walton, e una sorella minore, Alice Walton. Un altro fratello, John Walton, mor\u00ec nel 2005.\nWalton frequent\u00f2 il College of Wooster e si laure\u00f2 all'Universit\u00e0 dell'Arkansas nel 1966 in amministrazione aziendale. Ha in seguito conseguito il dottorato in giurisprudenza presso la Columbia Law School nel 1969. Walton \u00e8 anche un fiduciario del College of Wooster. \nDopo la laurea, Walton divenne membro dello studio legale che rappresentava Wal-Mart, Conner &amp; Winters a Tulsa. Nel 1978 lasci\u00f2 Tulsa per unirsi a Wal-Mart come vicepresidente senior, e nel 1982 fu nominato vice presidente. \u00c8 stato nominato presidente del consiglio di amministrazione il 7 aprile 1992, due giorni dopo la morte del padre. Ha ricoperto anche la carica di amministratore delegato fino al 2014 (ruolo poi ricoperto da Doug McMillon).\nVita privata.\nQuando lasci\u00f2 Tulsa nel 1978, Walton ebbe tre figli, divorzi\u00f2 dalla sua prima moglie e si rispos\u00f2 con Carolyn Funk. Lui e Carolyn hanno chiesto il divorzio nel 2000. Ha sposato la terza moglie, Melani Lowman-Walton, nel 2005. I suoi figli includono Carrie Walton Penner.\nWalton \u00e8 un noto collezionista di automobili."}
{"id": "1112275", "revid": "1272592", "url": "https://it.wikipedia.org/wiki?curid=1112275", "title": "Pietro Lombardo (scultore)", "text": "Biografia.\nEra figlio del tagliapietra Martino da Carona. Dalla fine dell'Ottocento alcuni studiosi gli hanno attribuito il cognome Solari, identificando il padre con un lapicida attivo presso la chiesa di San Francesco Grande di Milano e poi all'Isola Bella (Lago Maggiore). Risulta per\u00f2 pi\u00f9 probabile che il padre fosse quel Martino di Giovanni iscritto alla mariegola della Scuola di San Cristoforo di Venezia nella prima met\u00e0 del Quattrocento assieme ad altri importanti artisti.\nIl Lombardo si sarebbe quindi formato a Venezia (un'educazione \"non comune\" come afferm\u00f2 lui stesso in due documenti del 1474 e del 1479), trasferendosi poi a Padova negli anni 1450. Allora la citt\u00e0 veneta stava attraversando una vivace stagione artistica e attirava diversi artisti come Bartolomeo Vivarini o di Giovanni e Gentile Bellini. Prima opera nota \u00e8, con tutta probabilit\u00e0, la \"statua di Sant'Eufemia\", commissionata da Roberto de Mabilia per la Concattedrale di Santa Maria Assunta di Irsina su modello della tela di medesimo soggetto che aveva commissionato a Mantegna (oggi a Capodimonte). L'opera sicuramente pi\u00f9 importante del periodo padovano \u00e8 comunque il \"Monumento funebre ad Antonio Roselli\" (1464-1467) nel Santo, che dimostra la conoscenza delle pi\u00f9 aggiornate tendenze fiorentine di Bernardo Rossellino e Desiderio da Settignano. In questo periodo inizia anche l'attivit\u00e0 legata all'edilizia, con lavori sicuri per il palazzo padovano degli Olzignani (1466-1468) e per la perduta dimora di Francesco Miglioranza (1466) e alti attribuiti.\nSul finire degli anni sessanta si trasferisce a Venezia, dove partecipa alle decorazioni marmoree del coro dei Frari (1468-1475), e la sua mano \u00e8 probabilmente identificabile nei \"Dottori della Chiesa\" sotto gli amboni; nella stessa chiesa realizza inoltre la \"Lastra funebre di Lorenzo Diedo\", dimostrando il medesimo stile interessato al basso rilievo e alle ricche decorazioni. Capolavori della prima attivit\u00e0 veneziana sono il \"Monumento funebre al doge Pasquale Malipiero\" (morto nel 1461) in Santi Giovanni e Paolo e il presbiterio della chiesa di San Giobbe, voluto come luogo sepolcrale dal doge Cristoforo Moro (morto nel 1471), dove dimostra tutta la sua capacit\u00e0 decorativa e fanno il proprio esordio i figli Tullio ed Antonio. Agli anni 1470 deve risalire anche l'altare Corbelli a Santo Stefano, di cui rimangono le tre statue raffiguranti \"San Nicola da Tolentino\", \"San Girolamo\" e \"San Paolo\". Entro la morte Nicol\u00f2 Gussoni (1478) vennero realizzati la cappella in San Lio, che perfeziona i risultati gi\u00e0 straordinari di San Giobbe, e Palazzetto Gussoni Algarotti. Sempre verso la fine degli anni Settanta arrivarono due importanti commissioni ducali: il \"Monumento funebre al doge Nicol\u00f2 Marcello\" (morto nel 1474) per Santa Marina e oggi a Santi Giovanni e Paolo e il \"Monumento funebre al doge Pietro Mocenigo\" (morto nel 1476) per la controfacciata della basilica dei Santi Giovanni e Paolo, quest'ultimo sicuramente di forte impatto sia per la grandiosit\u00e0 che per le tematiche fondamentalmente pagane. Tra la fine del decennio e l'inizio del successivo la sua bottega lavora alla cornice della \"pala di San Giobbe\", probabilmente concepita assieme a Giovanni Bellini.\nDagli anni 1480 i figli, che continuavano a collaborare alle principali imprese di Pietro, diventano fondamentalmente artisti indipendenti, con uno stile personale e distinto da quello paterno, visibile ad esempio nel \"Monumento funebre al doge Andrea Vendramin\". L'attivit\u00e0 di Pietro tuttavia non sembr\u00f2 arrestarsi, al contrario la sua fama era ormai incrollabile, virtualmente monopolizzando le pi\u00f9 importanti commissioni fino alla fine del secolo, con eccezione dell'altra grande bottega veneziana, quella di Antonio Rizzo. Nel 1480 forn\u00ec il disegno per il refettorio di Sant'Antonio di Castello. Importanti commissioni vennero nel 1483 dal podest\u00e0 di Ravenna Bernardo Bembo: il \"Monumento a Dante\", oggi nell'edificio commemorativo realizzato nel Settecento, e le due colonne con le effigi di \"Sant'Apollinare\" e del \"Leone marciano\" (quest'ultimo distrutto) in Piazza del Popolo. Tra 1481 e 1489 realizza la chiesa di Santa Maria dei Miracoli, ricchissima nelle decorazioni marmoree ed estremamente inusuale per essere posizionata direttamente sul canale nonch\u00e9 per l'isolamento su tutti i lati della fabbrica. A partire dal 1485, con larga partecipazione dei figli, \u00e8 impegnato nella realizzazione del \"Monumento funebre a Zanetto da Udine\" nella cattedrale di Treviso, di cui era vescovo, oltre che del completamento della cappella maggiore del duomo stesso. Nel settembre 1486 tuttavia la nuova cupola crolla rovinosamente, e Pietro si impegna a ricostruirla e ingrandirla, garantendo la presenza sul cantiere di uno dei due figli. Le altre due importanti fabbriche di quel decennio sono l'atrio esterno della Scuola Grande di San Giovanni Evangelista (1481) e la perduta chiesa certosina di Sant'Andrea. Sembra inoltre che partecip\u00f2 ad alcuni progetti codussiani, fornendo materiali e scultura nelle parti decorative: San Zaccaria e la cappella Corner ai Santi Apostoli. Sicura \u00e8 invece la partecipazione alla ricostruzione della Scuola Grande di San Marco dopo l'incendio del 1485, per la quale, assieme a Giovanni Buora, fu incaricato delle parti lapidee e di cui fondamentalmente \u00e8 considerabile il progettista della facciata, almeno nel primo ordine, vicino a quello dei Miracoli, mentre dal 1490 il progetto pass\u00f2 al Codussi e i Lombardo si limitarono a fornire i materiali ornamentali. L'attivit\u00e0 di lapicida continu\u00f2 in quegli anni anche con la realizzazione di alcuni altari, tra cui spicca quello della Cappella Colleoni a Bergamo, dove tuttavia la mano di Pietro \u00e8 riconoscibile solo nel \"San Marco\". Tra i numerosi edifici civili lombardeschi di quegli anni, nessuno di sicura attribuzione, quello la cui paternit\u00e0 appare pi\u00f9 verosimile \u00e8 il palazzo per Giovanni Dario.\nIn seguito al crollo del duomo di Cividale, costruito nel 1457 da Bartolomeo delle Cisterne, avvenuto nel 1502, Pietro fu chiamato per la riedificazione e l'ampliamento dell'edificio."}
{"id": "1112276", "revid": "773636", "url": "https://it.wikipedia.org/wiki?curid=1112276", "title": "Chiesa di Santa Maria della Pieve (Arezzo)", "text": "La pieve di Santa Maria Assunta o Santa Maria della Pieve \u00e8 un luogo di culto cattolico di Arezzo, situato in corso Italia.\nStoria.\nI primi documenti in cui viene citata la pieve risalgono al 1008, il che fa presupporre che gi\u00e0 esistesse una chiesa dedicata alla Madonna. Tuttavia, la struttura attuale \u00e8 stata iniziata nel XII secolo, grazie ai finanziamenti e alla collaborazione del comune di Arezzo.\nNel XIII secolo, la chiesa \u00e8 stata dotata di una nuova facciata, mentre la alta torre campanaria \u00e8 stata terminata soltanto nel 1330.\nNel corso dei secoli XVI, XVII e XVIII, la chiesa \u00e8 stata modificata internamente con stuccature e decorazioni di gusto barocco.\nNel XIX secolo, un restauro ha eliminato tutte le aggiunte barocche con lo scopo di riportare la chiesa al suo aspetto romanico originario.\nLa pieve di S. Maria \u00e8 uno degli edifici di culto pi\u00f9 importanti di Arezzo e sicuramente spicca all'interno del panorama architettonico italiano per bellezza e complessit\u00e0, poich\u00e9 la si pu\u00f2 collocare in un periodo di transizione tra il romanico e il gotico. L\u2019edificio sacro \u00e8 definito nelle fonti pi\u00f9 antiche \u00abPlebs Sancte Marie in Gradibus\u00bb e tale appellativo \u00e8 stato motivo di confusione in passato poich\u00e9 esiste un\u2019altra chiesa che ne presenta uno simile, ovvero quella di Santa Maria in Gradi, monastero dipendente dalla camaldolese Badia di Agnano.\nAncora nel III secolo d.C. il luogo dove si trova la pieve era extraurbano, mentre in et\u00e0 imperiale si trovava all'interno della citt\u00e0 in espansione e vi erano edifici prestigiosi e un edificio sacro. A ovest dell'area correva la via consolare Cassia vetus o Clodia che a partire dalla localit\u00e0 Olmo attraversava il foro romano posto a nord dell'area della pieve, dove oggi sono i giardini del Praticino e del Prato, mentre ad ovest era situato un tempio pagano, nell'area in cui nell'Alto Medioevo sorger\u00e0 la chiesa di S. Pietro maggiore, sostituita poi dall\u2019odierna cattedrale dei SS. Pietro e Donato. \nLa prima fase costruttiva della pieve risale all'epoca paleocristiana, intorno al V-VI secolo d.C., sul luogo dell'ultimo miracolo di san Donato. \u00c8 stata avanzata l\u2019ipotesi che l\u2019edificio abbia anche ricoperto il ruolo della primigenia cattedrale \"intra moenia\" della citt\u00e0. \u00c8 probabile che la chiesa paleocristiana avesse gi\u00e0 un battistero, poich\u00e9 la necessit\u00e0 di costruire una chiesa battesimale nel suburbio era data dalla lontananza della pieve dalla cattedrale cittadina, situata sul colle del Pionta; nella fase altomedievale doveva esserci sicuramente il fonte battesimale, probabilmente all'esterno a sinistra della facciata. Sebbene molti studiosi concordino sul riconoscere nell\u2019edificio inferiore la chiesa paleocristiana, non mancano le opinioni discordanti. Non ci sono fonti documentarie che riguardano l\u2019edificio durante il periodo longobardo, carolingio e post-carolingio ma \u00e8 in questo periodo che \u00e8 da collocarsi la seconda fase edilizia della chiesa, di cui per\u00f2 non conosciamo le caratteristiche: infatti, sebbene la veste attuale della pieve sia databile tra XII e XIII secolo, \u00e8 stato attestato che questa sorga in realt\u00e0 su di un precedente edificio di XI secolo, poi ricostruito in quello successivo. Le irregolarit\u00e0 della pianta sono il frutto di una sequenza costruttiva non lineare e sono dovute anche al terreno scosceso su cui \u00e8 costruito l'edificio.\nLa prima notizia inerente alla pieve risale al 1009, anno in cui il vescovo Elemperto (vescovo di Arezzo tra il 986 e il 1010) l\u2019avrebbe fatta costruire sull'area in cui sorgeva il tempio di Mercurio; \u00e8 un\u2019epigrafe del 1680 sul primo pilastro a destra a parlare di un tempio pagano dedicato a questa divinit\u00e0. I ritrovamenti archeologici suggeriscono per\u00f2 che si tratti verosimilmente di un edificio pubblico di et\u00e0 augustea. \nLa fase romanica si colloca nella prima met\u00e0 del XII secolo, momento in cui i vescovi avevano scelto come sede abitativa un palazzo presso la pieve; si scelse di realizzare un edificio pi\u00f9 imponente e solenne ma anche in questo caso non ci sono documenti specifici sulla costruzione, su cui si possono fare solo ipotesi. Con tutta probabilit\u00e0 le dimensioni sono analoghe alla pieve che tutt\u2019ora possiamo ammirare. Il presbiterio sopraelevato si colloca in continuit\u00e0 con quelli realizzati in Padania, in Emilia e a Firenze e al posto dei pilastri dovevano esserci colonnati, una soluzione prediletta anche in Casentino e in Valdarno superiore. La ricostruzione dell\u2019aspetto esterno \u00e8 pi\u00f9 complessa, ma si pu\u00f2 ipotizzare che si allineasse a quello delle altre pievi del territorio aretino, come la pieve di S. Eugenia al Bagnoro o la pieve di Socana.\nEsternamente l\u2019abside che si affaccia su Piazza Grande, seppur molto rimaneggiata, denuncia una chiara ispirazione pisana essendo spartita verticalmente in tre ordini sovrapposti: il primo \u00e8 costituito da arcature cieche mentre il secondo e il terzo da logge. La facciata \u00e8 spartita in quattro ordini sovrapposti: il primo \u00e8 costituito da cinque arcate di cui quattro cieche, quelli superiori presentano colonne che si fanno via via pi\u00f9 fitte salendo verso l\u2019alto. \nLa nuova facciata duecentesca fu costruita a ridosso di quella precedente per rendere ancora pi\u00f9 monumentale l\u2019edificio. Le colonne dei primi due ordini sorreggono arcatelle a sesto pieno mentre quelle dell\u2019ultimo sostengono un sistema architravato. Per tale impostazione \u00e8 stato proposto un confronto con la facciata di N\u00f4tre-Dame di Digione, sebbene nella pieve siano per\u00f2 del tutto assenti le gargouilles che popolano la collegiata francese. \nL\u2019edificio presenta un impianto a tre navate con presbiterio rialzato e cripta sottostante, il transetto non \u00e8 sporgente e in corrispondenza e nel presbiterio si conservano alcune arcate e capitelli della pieve di XII secolo ma l\u2019ornamentazione sopra le arcate, con colonnette e bifore, appartiene alla fase successiva. Al presbiterio si accede tramite due scalinate laterali e sotto di esso si trova la cripta, molto rimaneggiata durante i restauri ottocenteschi. La lunghezza interna dell\u2019edificio misura dal portale all\u2019abside 54 m, la larghezza \u00e8 di 25 m, mentre l\u2019altezza \u00e8 poco meno di 30 m. La copertura \u00e8 a capriate lignee mentre la cupola non fu mai completata a causa dei problemi di statica.\nDescrizione.\nEsterno.\nLa chiesa di Santa Maria della Pieve \u00e8 situata nel centro storico di Arezzo, tra corso Italia, sul quale prospetta la facciata, e piazza Grande, su cui prospetta l'abside.\nLa facciata, ricostruita nel XIII secolo, da tre logge sorrette da colonnine; le due logge inferiori sono ad arco, la terza, quella pi\u00f9 in alto, \u00e8 ad architrave. Il coronamento della facciata \u00e8 privo di timpano.\nLa pieve \u00e8 dotata di quattro portali, tre in facciata e uno aperto nel fianco meridionale lungo via di Seteria. Sui capitelli delle semicolonne del portale laterale sono raffigurati Sansone che uccide il leone, a sinistra, e il momento in cui lo sbrana, a destra, mentre l\u2019architrave \u00e8 realizzato con i pezzi altomedievali. La decorazione della lunetta presenta nastri intrecciati che racchiudono elementi vegetali, grappoli d\u2019uva, croci e una figura umana di cui si intravedono la testa, le mani che afferrano i grappoli e i piedi. Nella lunetta del portale destro \u00e8 rappresentato il Battesimo di Cristo. Il portale sinistro \u00e8 costituito da modanature che incorniciano un rigoglioso girale con grappoli che potrebbe rievocare il tema simbolico della lunetta di quello meridionale. Attraverso i tre portali l\u2019uomo segue un preciso itinerario: egli \u00e8 posto fin dall\u2019origine nelle mani di Dio e chiede, attraverso l\u2019avvicendarsi delle stagioni e il suo lavoro, la protezione della Madre di Dio; Il portale centrale presenta infatti, la \"Vergine fra due angeli\" e una teoria di santi, con la firma dell'artista, Marchio.\nLe raffigurazioni dei Mesi nell'imbotte del portale sono oggi attribuite ad un maestro nordico, forse un allievo o un collega del Maestro dei Mesi di Ferrara.\nL'archivolto con le personificazioni dei Mesi\nLe raffigurazioni dei Mesi nell'imbotte del portale sono oggi attribuite ad un maestro nordico, forse allievo del Maestro dei Mesi di Ferrara. Il ciclo scultoreo \u00e8 databile non oltre il quarto decennio del XIII secolo; le sculture sono distribuite a destra e a sinistra dell\u2019archivolto -a gruppi di tre- e sono caratterizzate da una straordinaria policromia recuperata dopo un lungo restauro. La serie inizia in basso a destra a ridosso della facciata con Gennaio, seguono Febbraio e Marzo. Il percorso riparte sul lato opposto ad andamento inverso (il senso di lettura \u00e8 dunque bustrofedico) e appaiono Aprile, Maggio e Giugno. Il secondo semestre si apre con Luglio, posto immediatamente sopra il Mese precedente, seguito da Agosto e Settembre a ridosso del portale. L\u2019ultima terzina \u00e8 composta da Ottobre, Novembre e Dicembre che sovrasta Gennaio, suggerendo in tal modo il percorso ciclico della successione annuale. Tutte le scene, ad eccezione di quella con Maggio, recano nella parte superiore un\u2019iscrizione con \u00abHIC EST\u00bb seguito dal nome del Mese, mentre solo Gennaio \u00e8 preceduto dall'attributo \u00abBIFRONS\u00bb. La scrittura \u00e8 una capitale gotica che presenta alcune particolarit\u00e0 come la \u00abA\u00bb alla greca, la \u00abH\u00bb minuscola, la \u00abD\u00bb di derivazione onciale e la \u00abN\u00bb invertita. Una completa inversione delle lettere si registra nelle didascalie di Febbraio e Giugno: le iscrizioni sarebbero state invertite per assecondare i gesti dei contadini, invitando lo spettatore a seguire la narrazione in quel determinato verso. Gennaio, impersonificato da Giano bifronte, \u00e8 seduto su uno sgabello davanti al focolare. Il personaggio regge una brocca che potrebbe alludere al segno zodiacale, l\u2019Acquario, e brinda con una coppa mentre si scalda al fuoco, sopra cui sono appesi un paiolo e degli insaccati. Febbraio \u00e8 intento a potare un ramo secco da un albero. Marzo \u00e8 rappresentato come Marcius Cornator, ovvero \u00absuonatore di corno\u00bb ed \u00e8 l\u2019ultima scultura della prima fascia. Aprile \u00e8 il primo personaggio della fascia sinistra, rappresentato secondo l\u2019iconografia del Re dei fiori; indossa una tunica drappeggiata, un mantello, scarponcini e una corona floreale posta sulla chioma. Maggio occupa uno spazio maggiore rispetto agli altri mesi poich\u00e9 \u00e8 rappresentato insieme al suo destriero, secondo l\u2019iconografia di Maggio cavaliere. Giugno \u00e8 un giovane mietitore; la figura \u00e8 mutila al livello dei polsi ma verosimilmente doveva reggere un fascio di spighe e un falcetto. Il mese di Luglio \u00e8 frammentario ma il confronto con gli altri cicli scultorei antelamici consente di riconoscere la scena della trebbiatura. Agosto \u00e8 rappresentato nell\u2019atto di assestare i cerchi alle doghe di una botte. Settembre chiude la triade; la figura \u00e8 raffigurata nell\u2019atto di vendemmiare, ponendo i grappoli all\u2019interno della cesta intrecciata posta alla sua destra. Gli ultimi tre Mesi si trovano nella fascia superiore destra; Ottobre \u00e8 un contadino intento a seminare il grano; egli ha una barba lunga, indossa una veste e dei calzari. Novembre \u00e8 abbigliato con le tipiche vesti invernali ed \u00e8 raffigurato mentre sradica le rape. Dicembre \u00e8 intento ad uccidere il maiale di cinta senese, come si evince dalla striscia bianca, trattenendo una zampa con la mano sinistra e affondando il coltello nella gola dell\u2019animale con la destra.\nCampanile \nSulla destra della facciata, si erge la torre campanaria, detta \u00abdelle cento buche\u00bb che fu iniziata nel 1216 e terminata nel 1330, come indica un\u2019iscrizione all\u2019interno della pieve, in lingua volgare e scrittura gotica. La struttura, realizzata in pietra arenaria, \u00e8 alta circa 50 m. ed \u00e8 rafforzata da un contrafforte-lesena, forse aggiunto per motivi di ordine statico-strutturale. Il campanile \u00e8 cos\u00ec definito in riferimento alle finestre, che in realt\u00e0 sono 80, 40 bifore, 10 per ogni lato abbinate su cinque piani; questa denominazione potrebbe nascere per arrotondamento; qualche studioso ha proposto l\u2019esistenza di un sesto piano scomparso ma non esistono prove che possano supportare tale teoria.\nSulla parte posteriore della chiesa vi \u00e8 la grande abside semicircolare, decorata con arcate cieche a tutto sesto e monofore che danno luce all'interno e alla cripta. La stessa cripta, che risale al XII secolo, \u00e8 stata completamente interrata fino al XVI secolo e riscoperta nella seconda met\u00e0 del XIX, \u00e8 poco profonda, in relazione al piano di calpestio della chiesa, presenta tozze colonne e preserva un reliquario del 1346 in argento dorato con la testa di San Donato vescovo in Arezzo e patrono.\nInterno.\nIl crocifisso ligneo della pieve viene attribuito a Margarito sulla base dei confronti con la Madonna col Bambino del santuario di Santa Maria delle Vertighe, anch\u2019essa del pittore, ed \u00e8 databile non prima del 1220; la croce presenta la tipologia del Cristo Triumphans ed era posta sull\u2019altare maggiore. \nAll'interno fu ideato il transetto posto di fronte al presbiterio con pilastri a fascio. Aggiunte di cappelle, di edicole e di affreschi si verificarono nel XIV secolo. Testimonianza di questo momento \u00e8 rimasto il polittico con la \"Vergine col Bambino e i santi Giovanni Evangelista, Donato, Giovanni Battista e Matteo\" commissionato a Pietro Lorenzetti nel 1320. Le pareti dell'abside erano un tempo affrescate dallo stesso Pietro Lorenzetti, su incarico del Guido Tarlati, qui arciprete e poi vescovo, ma nei rifacimenti barocchi del XVII e XVIII secc. e successivi recuperi dello stile romanico effettuati nel XIX sec sono andati perduti.\nVasari attribuiva a Giotto l\u2019affresco sul pilone di sinistra, ma \u00e8 preferibile riferire l\u2019opera ad maestro trecentesco che s\u2019ispira al grande artista: il pittore \u00e8 stato recentemente identificato con Andrea di Nerio (attivo nel XIV secolo) e l\u2019affresco, databile alla seconda met\u00e0 del Trecento, gli viene attribuito in modo unanime dalla critica.\nDel XIV secolo \u00e8 anche il fonte battesimale, di forma esagonale e con formelle raffiguranti \"Storie di san Giovanni Battista\", opera di Giovanni d'Agostino (1332-1333). Grandi lavori di trasformazione della pieve furono realizzati da Giorgio Vasari nel 1560. Da documenti esistenti, si d\u00e0 per certo che i resti di Giorgio Vasari e della moglie Nicolosa de Bacci, posti insieme in un'urna, riposino dentro la tomba che si trova sotto il pavimento all'interno della pieve di Santa Maria Assunta.\nL'altare maggiore fu sostituito da quello di famiglia, oggi si trova nella badia delle Sante Flora e Lucilla.\nOrgani a canne.\nOrgano maggiore.\nNel presbiterio, nell'ultima campata di ciascuna delle due navate laterali, si trova, in due corpi contrapposti, l'organo a canne, costruito dalla ditta Tamburini nel 1963. Nella campata della navata sinistra \u00e8 sito l'organo grande, le cui canne di facciata sono state conservate dallo strumento precedente, mentre nella navata destra si trova una piccola parte di organo corale.\nLo strumento \"opus 465 \"\u00e8 interamente a trasmissione elettrica, dotato di 53 registri e il particolare accessorio delle \"Campane\". La grande consolle possiede tre tastiere di 61 note ciascuna ed una pedaliera concavo-radiale di 32.\nOrgano positivo.\nNel braccio destro del transetto, a pavimento, si trova un organo positivo barocco costruito nel XVIII secolo.\nLo strumento, che \u00e8 anche suonabile dalla consolle dell'organo maggiore sulla prima tastiera sotto la denominazione \"Organo antico\", \u00e8 a trasmissione meccanica ed ha un'unica tastiera e pedaliera a leggio costantemente unita al manuale."}
{"id": "1112277", "revid": "119982", "url": "https://it.wikipedia.org/wiki?curid=1112277", "title": "Robson Walton", "text": ""}
{"id": "1112280", "revid": "287204", "url": "https://it.wikipedia.org/wiki?curid=1112280", "title": "Pieve di Santa Maria Assunta", "text": ""}
{"id": "1112281", "revid": "278937", "url": "https://it.wikipedia.org/wiki?curid=1112281", "title": "Pieve (Arezzo)", "text": ""}
{"id": "1112287", "revid": "198277", "url": "https://it.wikipedia.org/wiki?curid=1112287", "title": "I Turbolenti", "text": "I Turbolenti \u00e8 stato un quartetto comico-cabarettistico italiano, nato a Milano e attivo dal 1998 al 2013.\nCresciuti a \"La Corte dei miracoli\" di Milano di Renato Converso, storico cabaret di Milano, hanno poi frequentato i laboratori teatrali di Zelig e Scaldasole. Nel 2002 nasce la collaborazione con la prima edizione di Colorado.\nComponenti.\nI componenti del gruppo a partire dalla sua fondazione sono stati:\nCarriera.\nNascono nell'ottobre del 1998, sulla base dell'esperienza dei membri in studi di mimo, clownerie e improvvisazione teatrale. Iniziano ad esibirsi presso locali milanesi, realizzando una gag basate su personaggi quotidiani e tormentoni.\nNel settembre del 2000 vincono il \"Festival Nazionale del Cabaret\" di Torino. Nel gennaio 2001 partecipano alla manifestazione BravoGrazie a S.Vincent; intanto, nel 2000/2001 prendono parte alla trasmissione \"Lista d'attesa\" su Telenova e Italia9network. Nello stesso anno sono su Happy Channel con \"Presi Diretti\".\nNel luglio 2002 vincono il premio della critica al Premio Charlot di Paestum, entrando poi a far parte del cast di \"Colorado Caf\u00e8\" a Milano con Diego Abatantuono e rimanendo tra gli ospiti fissi nelle successive edizioni televisive su Raisat Show e Italia Uno. Nel 2004 tengono una tourn\u00e9e teatrale con lo spettacolo \"Gli artificieri\", seguito nel 2005/2006 da \"Uno \u00e8 Di Troppo\". In teatro portano anche gli spettacoli \"Tutto crudo\", \"Andiamo via\".\nNel 2005 compaiono in \"Paperissima Sprint\" su Canale 5 e a \"Il gioco dei 9\" su Italia 1. Nel 2006 hanno recitato nel film \"Eccezzziunale... veramente - Capitolo secondo... me\" con Diego Abatantuono, nei panni di quattro tifosi milanisti.\nNello stesso anno prendono anche parte a Il flauto magico di Wolfgang Amadeus Mozart, con dialoghi di Alessandro Baricco, la regia di Oskaras Kor\u0161unovas e la direzione di Fabio Bondi.\nTra il 2005 e il 2009 entrano a far parte del cast di \"Guida al Campionato\".\nNel 2008 portano nei teatri lo spettacolo \"Siamo poveri di mezzi\". Gianluca Fubelli recita inoltre nella sit-com \"Don Luca c'\u00e8\" con Luca Laurenti, mentre Gianluca Impastato interpreta il Dottor Impastato in \"Medici Miei\" sit-com di Italia 1 con Enzo Iacchetti e Giobbe Covatta. Enzo Polidoro insieme ad Andrea Vigan\u00f2 invece vara il progetto teatrale di \"ShowQQuadro caos in mostra\" con la super visione del clown statunitense Jango Edwards.\nDal 22 novembre 2009 conducono il programma \"Il Filmaccio\", in onda tutte le domeniche alle 23.00 su Comedy Central (canale 117 di Sky), affiancati dalla pornostar Michelle Ferrari.\nIl 31 ottobre 2010 festeggiano un traguardo importante, le 100 puntate di Colorado.\nNel 2011 debuttano nella commedia a teatro con \" Comedia Blues, storie di comici di whisky e di rapine\" scritta appositamente per loro da Matteo Monforte e Lazzaro Calcagno che ne cura anche la regia.\nNel 2013 si sciolgono."}
{"id": "1112290", "revid": "773636", "url": "https://it.wikipedia.org/wiki?curid=1112290", "title": "Badia di San Veriano", "text": "Badia San Veriano \u00e8 una chiesa di Arezzo che si trova nella localit\u00e0 omonima, sull'estremo lembo dell'Alpe di Poti, a 760 metri di quota, prospiciente la Valtiberina. \nStoria e descrizione.\nLa prima notizia del monastero di San Veriano \u00e8 del 1095. Fece parte della Congregazione dei camaldolesi fino al 1652, quando la chiesa fu ridotta a semplice cura d'anime. L'edificio \u00e8 caratterizzato da una navata con tre absidi semicircolari; al di sotto del presbiterio si estende una cripta a tre navatelle che occupa circa met\u00e0 della chiesa: da segnalare le due belle colonne con capitelli a tronco di piramide rovesciata, uno decorato con solcature a spina di pesce e l'altro a linee parallele. Esternamente, a filo della parete terminale, \u00e8 visibile il basamento del campanile di forma cilindrica, derivato da modelli ravennati."}
{"id": "1112291", "revid": "125788918", "url": "https://it.wikipedia.org/wiki?curid=1112291", "title": "Antonella Interlenghi", "text": "Biografia.\nSecondogenita degli attori Franco Interlenghi e Antonella Lualdi, ha esordito al cinema nel 1977 all'et\u00e0 di 16 anni. Ha ottenuto in seguito successo negli anni ottanta con i film \"Vacanze di Natale\" e \"Vacanze in America\", entrambi diretti da Carlo Vanzina. Ha partecipato da protagonista allo spot pubblicitario della Invernizzi Mozary nel 1982 e successivamente allo spot del Gorgonzola Gim. Ritiratasi dalle scene nel 1989, \u00e8 tornata alla recitazione in alcune serie televisive negli anni 2000: \"Nando dell'Andromeda\", \"Valeria medico legale\", \"Ho sposato un calciatore\" e \"Un posto al sole\".\nSposata con Giovanni Sanjust di Teulada all'et\u00e0 di 15 anni, la coppia ebbe due figlie e i due divorziarono due anni dopo il matrimonio. Sanjust di Teulada \u00e8 morto nell'ottobre del 2014 nell'azienda agricola di famiglia a Capalbio, in un incidente con il trattore, mentre lavorava nei campi. Nel 2018 partecipa con un cameo alla canzone \"Voyages extraordinaires\" di Alessandro Orlando Graziano ed in questa occasione per la prima volta collabora con sua madre, l\u2019attrice Antonella Lualdi, e sua figlia, la cantautrice Beatrice Sanjust. \u00c8 madre anche della ex presentatrice televisiva Virginia Sanjust di Teulada."}
{"id": "1112296", "revid": "1155", "url": "https://it.wikipedia.org/wiki?curid=1112296", "title": "Coregonus autumnalis migratorius", "text": ""}
{"id": "1112297", "revid": "481349", "url": "https://it.wikipedia.org/wiki?curid=1112297", "title": "Operazione Valchiria", "text": ""}
{"id": "1112298", "revid": "57342", "url": "https://it.wikipedia.org/wiki?curid=1112298", "title": "Antonellina Interlenghi", "text": ""}
{"id": "1112301", "revid": "278937", "url": "https://it.wikipedia.org/wiki?curid=1112301", "title": "Santa Maria della Pieve (Arezzo)", "text": ""}
{"id": "1112306", "revid": "767487", "url": "https://it.wikipedia.org/wiki?curid=1112306", "title": "Fletcher Henderson", "text": "Biografia.\nFletcher Henderson, che era afroamericano, nacque a Cuthbert in Georgia: suo padre era preside e sua madre insegnava pianoforte. Dopo aver frequentato il Clark College ad Atlanta, dove si laure\u00f2 nel 1920, si trasfer\u00ec a New York con l'intenzione di frequentare i corsi di master in chimica alla Columbia University. Rendendosi conto delle limitatissime prospettive che si aprivano ad uno della sua razza nel campo della chimica, prefer\u00ec poco dopo intraprendere la carriera musicale, una scelta che avrebbe lasciato un segno profondo nel mondo delle grandi orchestre jazz che cominciavano a nascere in quegli anni che sarebbero stati definiti come gli anni ruggenti.\nHenderson, la cui educazione musicale aveva soprattutto riguardato la musica colta europea, fu assunto dalla casa editrice Harry Pace/Handy come \"dimostratore di canzoni\", passando poi alla Black Swan Records nella veste di direttore musicale e pianista: divenne poi il direttore dell'orchestra della cantante Ethel Waters, i \"Black Swan Troubadors\".\nFletcher fond\u00f2 la propria orchestra nel 1922: partita al \"Club Alabama\", la formazione divenne l'orchestra residente del \"Roseland Ballroom\" (un'importante sala da ballo) ed ebbe presto fama di essere la miglior formazione \"colored\" (cio\u00e8 composta da musicisti di colore) di New York. Dopo un primo periodo, in cui lo stile di Henderson come arrangiatore fu influenzato dal lavoro di Paul Whiteman, egli cominci\u00f2 ad inserire idee nuove, presagendo la possibilit\u00e0 di ampliare e approfondire considerevolmente la scrittura per orchestra jazz. Questo cambiamento coincise, forse non per caso, con l'arrivo, nei ranghi dell'orchestra, di Louis Armstrong (1924). In quello stesso periodo si avvaleva del lavoro di arrangiatore di Don Redman e Benny Carter, che firmarono la quasi totalit\u00e0 degli arrangiamenti dell'orchestra negli anni '20 (in seguito Henderson assunse \"in toto\" la funzione di arrangiatore).\nL'orchestra - che si spost\u00f2 dal Roseland e fu per diverso tempo al famoso \"Cotton Club\" - divenne una palestra ed un'attrazione per molti dei migliori strumentisti dell'epoca: oltre ad Armstrong, transitarono nei suoi ranghi i trombettisti Henry \"Red\" Allen, Joe Smith, Rex Stewart, Tommy Ladnier, Doc Cheatham e Roy Eldridge, i sassofonisti Coleman Hawkins, Buster Bailey, Benny Carter e Chu Berry (Lester Young vi fece un'audizione come rimpiazzo di Hawkins, ma la reazione negativa dell'orchestra lo convinse a rifiutare il posto che gli era stato assegnato). Sun Ra scrisse alcuni arrangiamenti per l'orchestra, quando si trovava al \"Club De Lisa\" di Chicago.\nA partire dagli anni trenta, Il fratello minore di Fletcher, Horace Henderson (che era un pianista, e che in seguito avrebbe diretto con un certo successo una propria orchestra) inizi\u00f2 a lavorare come arrangiatore per l'orchestra.\nIl successo commerciale dell'orchestra non fu pari alla sua popolarit\u00e0 e Henderson, che si era fatto un nome come compositore e arrangiatore, inizi\u00f2 a lavorare anche con le orchestre di Teddy Hill, Isham Jones, e soprattutto con quella di Benny Goodman.\nQuest'ultimo, nel 1934, si era assicurato il contratto come orchestra fissa del programma radiofonico \"Let's Dance\", e aveva bisogno di nuovi pezzi di repertorio ogni settimana. Il suo amico John Hammond gli sugger\u00ec allora di comprarli da Henderson. Molti dei grandi successi dell'orchestra di Goodman nel periodo swing erano in effetti stati scritti da Henderson per la sua orchestra negli anni 20 e 30.\nNel 1939, Henderson sciolse l'orchestra e si un\u00ec a Goodman prima come pianista (la prima volta che un afroamericano suonava con una'orchestra bianca, fatto raro e clamoroso per le orchestre non integrate dell'epoca) e arrangiatore, poi solo come arrangiatore. La sua orchestra fu da lui rifondata a pi\u00f9 riprese nel corso degli anni 40 e fu in tourn\u00e9e con Ethel Waters tra il 1948 e il 1949. Nel 1950, quando le grandi orchestre erano ormai in crisi, ed egli era divenuto leader di un sestetto, Henderson fu colpito da un ictus, rimanendo parzialmente paralizzato. Questo termin\u00f2 la sua attivit\u00e0 pianistica e musicale. Mor\u00ec due anni dopo a New York.\nIl ruolo di Henderson come pioniere dell'era dello swing \u00e8 stato per molto tempo sottovalutato, in parte anche a causa della maggior visibilit\u00e0 che ebbero in quel periodo le orchestre bianche e solo negli ultimi decenni del XX secolo gli \u00e8 stata riconosciuta la funzione di iniziatore e protagonista dell\"'era dello swing\".\nSongbook.\nQuesti sono alcuni dei brani registrati da Henderson con la sua orchestra:\n1923\n1924\n1925\n1926\n1927\n1928\n1931\n1932\n1934\n1936"}
{"id": "1112308", "revid": "256896", "url": "https://it.wikipedia.org/wiki?curid=1112308", "title": "Sicurezza in edilizia", "text": ""}
{"id": "1112309", "revid": "773636", "url": "https://it.wikipedia.org/wiki?curid=1112309", "title": "Conservatorio di Santa Caterina", "text": "Il Conservatorio di Santa Caterina \u00e8 un ex monastero di Arezzo. (Altro Conservatorio di Santa Caterina si trova pure a San Marcello Pistoiese).\nUn tempo monastero agostiniano intitolato alla Santissima Annunziata, fu voluto dalla compagnia omonima a partire dal 1481. La Compagnia si era stabilita nella contrada detta di Sant'Orsola per la presenza di un piccolo monastero di monache agostiniane. Gi\u00e0 nel 1364 la Compagnia aveva deciso di costruire l'ospedale di San Cristoforo, rimasto in vita fino al 1490 e distrutto a seguito della costruzione del monastero e della chiesa. Nella cappella dell'ospedale Parri Spinelli dipinse a fresco una \"Crocifissione\" ancora visibile all'interno del conservatorio con la sua sinopia."}
{"id": "1112313", "revid": "773636", "url": "https://it.wikipedia.org/wiki?curid=1112313", "title": "Chiesa di San Clemente a Pigli", "text": "La chiesa di San Clemente a Pigli \u00e8 una chiesa di Arezzo che si trova in localit\u00e0 Pigli.\nStoria e descrizione.\nLa chiesa, posta nell'agglomerato centrale di Pigli, \u00e8 sorta in epoca altomedievale. Sebbene chiamata con il nome di San Clemente, l'edificio \u00e8 da identificare con l'originaria chiesa di Sant'Andrea a Pigli, menzionata a partire dal XIII e XIV secolo. La struttura \u00e8 caratterizzata da un assetto gotico. La facciata \u00e8 stata rifatta nella parte inferiore. L'architrave del portale reca la data 1314. Trecentesche e attribuibili a scuola di Spinello Aretino sono le pitture interne."}
{"id": "1112319", "revid": "773636", "url": "https://it.wikipedia.org/wiki?curid=1112319", "title": "Chiesa di San Giovanni Battista a San Firenze", "text": "La chiesa di San Giovanni Battista a San Firenze \u00e8 una chiesa di Arezzo che si trova in localit\u00e0 San Firenze.\nStoria e descrizione.\nL'edificio, fondato in epoca altomedievale e menzionato fino al 1390 come chiesa \"Sancti Florentii\", \u00e8 oggi intitolato a san Giovanni Battista. La struttura attuale risale al XVI-XVII secolo. Nel 1875 venne allungata la parte absidale e nel 1950 \u00e8 stato realizzato un restauro completo. Sono conservate due campane, di cui una risale al 1145 e l'altra al 1530."}
{"id": "1112322", "revid": "773636", "url": "https://it.wikipedia.org/wiki?curid=1112322", "title": "Chiesa di San Leonardo (Arezzo)", "text": "La chiesa di San Leonardo \u00e8 una chiesa di Arezzo che si trova in localit\u00e0 San Zeno.\nStoria e descrizione.\nUna cappella \"Sancti Zenoni\" \u00e8 documentata nel 1022 e risulta dipendente dalla Pieve di Santa Mustiola a Quarto nel 1113. Nel XIII secolo la chiesa fu costruita in stile romanico, riconoscibile oggi soltanto nella facciata. L'interno \u00e8 costituito da un'unica navata."}
{"id": "1112324", "revid": "773636", "url": "https://it.wikipedia.org/wiki?curid=1112324", "title": "Chiesa di San Lorenzo a Pomaio", "text": "La chiesa di San Lorenzo a Pomaio \u00e8 una chiesa di Arezzo che si trova in localit\u00e0 Pomaio.\nStoria e descrizione.\nSorta in epoca romanica, la chiesa \u00e8 stata completamente restaurata nel 1983-1984, mantenendo l'originaria struttura ad unica navata con abside semicircolare. L'edificio conserva parti romaniche nella facciata e nei muri laterali.\nAll'interno \u00e8 conservato un Crocifisso ligneo databile al XVIII secolo."}
{"id": "1112328", "revid": "36426", "url": "https://it.wikipedia.org/wiki?curid=1112328", "title": "Ritratto di Altoviti (Raffaello)", "text": ""}
{"id": "1112330", "revid": "196390", "url": "https://it.wikipedia.org/wiki?curid=1112330", "title": "Monti Lametini", "text": ""}
{"id": "1112333", "revid": "122584425", "url": "https://it.wikipedia.org/wiki?curid=1112333", "title": "Solanum dulcamara", "text": "La morella rampicante o dulcamara (nome scientifico Solanum dulcamara ) \u00e8 una pianta velenosa della famiglia delle Solanaceae. Deve il suo nome alla solaceina contenuta nei rami che ha sapore prima amaro, poi dolce.\nSistematica.\nQuella delle Solanaceae \u00e8 una famiglia vegetale molto importante in quanto comprende fra l'altro diverse specie commestibili come le patate, le melanzane e i pomodori; \u00e8 inoltre una famiglia abbastanza numerosa, organizzata in quasi 100 generi per un totale di oltre 2000 specie, pi\u00f9 della met\u00e0 delle quali (circa 1400) appartengono al genere \"Solanum\", una decina delle quali sono spontanee dell'Italia.\nAll'interno della famiglia, il genere della pianta di questa scheda appartiene alla sottofamiglia delle \"Solanoideae\" Kostel. (1834) e alla trib\u00f9 delle \"Solaneae\" Dumort. (1829).\nEssendo questo genere molto corposo normalmente viene suddiviso in \u201csezioni\u201d. Adriano Fiori (botanico italiano 1865 \u2013 1950), soprattutto per le specie spontanee dell'Italia, ha individuato tre \u201csezioni\u201d: \n\u201cMorella rampicante\u201d appartiene alla \u201csezione\u201d centrale (\"Pachystemon\") caratterizzata soprattutto dall'avere antere brevi e deiscenti per due pori apicali; piante non spinose a fiori bratteolati bianchi o violetti composti in corimbi. In realt\u00e0 considerando tutte le specie del generi le tassonomie pi\u00f9 complete lo suddividono in mezza dozzina di sottogeneri con almeno una cinquantina di \"sezioni\". In queste classificazioni la pianta di questa scheda \u00e8 assegnata al sottogenere \"Solanum stricto sensu\" e alla \u201csezione\u201d \"Dulcamara\".\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nEtimologia.\nIl nome generico (\"Solanum\") deriva da \"solanem\" (=consolazione, conforto) e deriva dalle propriet\u00e0 medicamentose e sedative di alcune specie di questo genere. L'epiteto specifico (\"dulcamara\") significa letteralmente \u201cdolce-amaro\u201d ed \u00e8 dato dal sapore di alcune parti di questa pianta (i giovani rametti appena germogliati messi in bocca dapprima sono amari e poi dolci).\nIl binomio scientifico della pianta di questa scheda \u00e8 stato definito nel 1753 da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi.\nIn lingua tedesca questa pianta si chiama \"Bitters\u00fc\u00df\"; in francese si chiama \"Morelle douce-am\u00e8re\"; in inglese si chiama \"Bittersweet\".\nMorfologia.\nSono piante frutici (di tipo cespugliose a foglie caduche che si sostengono ad altre piante) a portamento sdraiato (prostrato) o rampicante. L'altezza varia da 3 a 15 dm (massimo 2 - 3 metri). L'aspetto pu\u00f2 essere sia glabro che peloso (peli semplici o ghiandolari). La forma biologica \u00e8 nano-fanerofita (NP), ossia sono piante perenni e legnose, con gemme svernanti poste ad un'altezza dal suolo dai 30\u00a0cm ai 2 metri.\nRadici.\nLe radici di questa pianta sono ben sviluppate.\nFusto.\nIl fusto \u00e8 molto ramoso (pu\u00f2 presentarsi con un carattere quasi lianoso), non \u00e8 spinoso ed ha una sezione cilindrica. Nella parte basale \u00e8 legnoso, mentre in alto \u00e8 erbaceo a portamento scadente. I rami si presentano con pubescenza appressata.\nFoglie.\nLe foglie lungo il fusto sono a disposizione alterna (in realt\u00e0 sono spiralate e senza stipole). La lamina \u00e8 cuoriforme, facilmente bislunga se non addirittura allungato-bislunga (a volte \u00e8 quasi triangolare). In particolare le foglie cauline superiori sono a forma astato-triloba in quanto ai lati della base del segmento centrale (e quindi del picciolo) sono presenti due orecchiette ovate o lanceolate, mentre quelle inferiori sono generalmente intere. La lamina fogliare \u00e8 scarsamente pubescenza e di colore verde intenso. Il picciolo \u00e8 alato Dimensione del picciolo : 2 \u2013 3\u00a0cm. Dimensione delle foglie: larghezza 3\u20136\u00a0cm; lunghezza 5\u201310\u00a0cm.\nInfiorescenza.\nL'infiorescenza \u00e8 di tipo extra-ascellare e pi\u00f9 o meno cimosa-ombrelliforme con diversi fiori (da 10 a 20) bratteolati. Il peduncolo dell'infiorescenza \u00e8 molto ramificato. I fiori sono pedicellati e disposti in posizione opposta alle foglie e lievemente divaricati uno dall'altro (a disposizione lassa). Tutta l'infiorescenza \u00e8 scarsamente pubescenza. Lunghezza del peduncolo : 1 \u2013 3\u00a0cm. Lunghezza del pedicello : 5 \u2013 12\u00a0mm. \nFiore.\nI fiori sono ermafroditi, attinomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). I fiori emanano un profumo sgradevole. Dimensione del fiore: 10 \u2013 12\u00a0mm. \nFrutti.\nIl frutto \u00e8 del tipo a piccola bacca ovata ed \u00e8 diviso in diverse logge per contenere i diversi semi a forma discoidale. I semi sono sia glabri che pelosi. Il colore delle bacche a maturazione conclusa (autunno) \u00e8 rosso (prima sono verdi). Alla base il frutto \u00e8 avvolto dal calice che \u00e8 persistente. Dimensione del frutto : 7 x 8\u00a0mm. Diametro dei semi: 1,5 \u2013 2\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nMedicina.\nMolte parti della pianta (le foglie e i frutti in particolare) contengono dei glucoalcaloidi tossici (solanina, solaceina e altri) usati in farmacia; contiene anche delle saponine steroiche e acidi (dulcamarico e altri). Se scissi in modo idrolitico producono zucchero e solanidina. La parte pi\u00f9 velenosa sono le bacche (specialmente immature) che, ingerite, possono causare vomiti, diminuzione della frequenza del respiro e alla fine anche morte per paralisi respiratoria. La solanina in particolare \u00e8 una sostanza narcotizzante che colpisce il sistema nervoso centrale.\nIn fitoterapia si utilizzano i giovani rametti, detti stipiti, con propriet\u00e0 diaforetica (agevola la traspirazione e favorisce la sudorazione), depurativa del sangue (facilita lo smaltimento delle impurit\u00e0), ma ha anche una leggera azioni ipnotica e anafrodisiaca. Tali propriet\u00e0 sono bilanciate tuttavia dalla presenza, in misura molto pi\u00f9 ridotta, degli stessi componenti tossici che si trovano nelle bacche. Sar\u00e0 opportuno utilizzarla, quindi, sotto stretto controllo medico.\nGiardinaggio.\n\u00c8 una pianta che si coltiva facilmente su tutti i tipi di suoli (non per nulla \u00e8 comune su tutto il territorio italiano). \u00c8 pi\u00f9 delicata verso i climi decisamente marittimo-ventosi. Preferisce le posizioni ombreggiate con suolo ben drenato ma inumidito frequentemente, ed \u00e8 facilmente riproducibile per talea acquatica."}
{"id": "1112334", "revid": "51032", "url": "https://it.wikipedia.org/wiki?curid=1112334", "title": "Dulcamara", "text": ""}
{"id": "1112335", "revid": "287204", "url": "https://it.wikipedia.org/wiki?curid=1112335", "title": "Ritratto di Bindo Altoviti", "text": "Il Ritratto di Bindo Altoviti \u00e8 un dipinto a olio su tavola (59,7x43,8\u00a0cm) di Raffaello, databile al 1515 circa e conservato nella National Gallery of Art di Washington.\nStoria.\nBindo Altoviti era un ricco banchiere di una prestigiosa famiglia fiorentina, gli Altoviti appunto, ma era nato nel 1491 a Roma, dove la sua famiglia aveva trovato rifugio dopo la cacciata da Firenze per via dell'opposizione al dominio dei Medici. L'Altoviti fu un importante mecenate del Rinascimento, colto ed amico di numerosi artisti.\nIl ritratto, eseguito a Roma, venne visto e citato dal Vasari nelle \"Vite\" e pass\u00f2 in seguito nel palazzo familiare a Firenze. Rest\u00f2 nelle collezioni private di famiglia fino al 1808, quando fin\u00ec a Monaco in seguito all'acquisto da parte del re Ludovico I di Baviera. Nel 1936 venne ceduto a Samuel Kress, che lo don\u00f2 al museo statunitense nel 1943.\nLa menzione ambigua di Vasari (\"a Bindo Altoviti fece il ritratto suo quando era giovane\") ha fatto in passato credere che l'opera fosse un autoritratto, ipotesi oggi scartata. Alcuni studiosi hanno rilevato un possibile intervento di Giulio Romano in alcuni punti.\nDescrizione e stile.\nSu uno sfondo verde scuro, su cui si proietta l'ombra dell'uomo, l'Altoviti \u00e8 ritratto in una posizione teatrale, mentre di spalle si volta verso lo spettatore, per guardarlo direttamente. Accresce questo effetto la mano sinistra portata al petto, al dito indice della quale porta un anello d'oro. Indossa una berretta nera e un mantello blu sulla casacca nera, ampiamente scollati sulla schiena, con un effetto sensuale. I tratti sono giovanili e delicati, con occhi azzurri e una capigliatura bionda e lunga; il naso \u00e8 appuntito, le basette lunghe, le labbra rosse e carnose, il mento appuntito.\nCome in altri ritratti della fase romana, sono forti le componenti psicologiche dell'effigiato, che esprime intelligenza e nobilt\u00e0 di spirito."}
{"id": "1112338", "revid": "46291", "url": "https://it.wikipedia.org/wiki?curid=1112338", "title": "Poa palustris", "text": "La fienarola palustre o fienarola delle paludi (Poa palustris) \u00e8 una pianta della famiglia delle Poaceae.\nDistribuzione e habitat.\nSpecie nativa dell'Asia, Europa e Nord America, usata spesso per il rimboschimento e il controllo dell'erosione."}
{"id": "1112339", "revid": "29244", "url": "https://it.wikipedia.org/wiki?curid=1112339", "title": "Fienarola palustre", "text": ""}
{"id": "1112340", "revid": "29244", "url": "https://it.wikipedia.org/wiki?curid=1112340", "title": "Fienarola delle paludi", "text": ""}
{"id": "1112342", "revid": "773636", "url": "https://it.wikipedia.org/wiki?curid=1112342", "title": "Chiesa di San Niccol\u00f2 (Arezzo)", "text": "La Chiesa di San Niccol\u00f2 \u00e8 una chiesa di Arezzo.\nLa chiesa, sorta poco dopo il 1000, era una fondazione camaldolese gi\u00e0 da prima del 1113, la vediamo infatti dipendere dal priorato camaldolese di San Michele in Arezzo. Nel secolo XIII fu chiesa parrocchiale ed era di patronato della famiglia Girataschi che aveva l'abitazione nelle vicinanze della chiesa. Le due campane del campanile sono del 1263 del maestro Giovanni da Pisa. Come indica l'iscrizione sul portale e la scritta posta sul lato di via Pescioni nonch\u00e9 gli stemmi sopra l'ingresso e nella facciata della casa alla sua sinistra, l'edificio fu completamente rinnovato nel 1631 per volont\u00e0 del vescovo Antonio de' Ricci. La chiesa \u00e8 stata soppressa nel 1964 e rimane ad uso privato."}
{"id": "1112345", "revid": "773636", "url": "https://it.wikipedia.org/wiki?curid=1112345", "title": "Chiesa di San Pier Piccolo", "text": "La chiesa di San Pier Piccolo \u00e8 una chiesa di Arezzo che si trova in via Cesalpino.\nStoria e descrizione.\nSorse come edificio benedettino nell'XI secolo, passando ai Servi di Maria nel 1387. Un totale rifacimento risale ai primi del Seicento. Fu abbattuta la facciata, determinando lo spostamento della porta d'ingresso sul fianco laterale. Tale \u00e8 la collocazione odierna del portale, rimasta priva di facciata a seguito di un bombardamento che nel 1941 distrusse la soluzione architettonica di Giuseppe Castellucci (1933). Notevoli interventi decorativi interni furono realizzati nel 1780-81, come gli stucchi di Carlo Sproni che decorano i pilastri e la cupola del coro. Tra i dipinti del Seicento una serie di tele con \"Storie di Santi Serviti\" dipinte da Salvi Castellucci nel 1669, dello stesso Castellucci sono gli affreschi con la \"Samaritana al pozzo\" (1669) e il \"Miracolo dei pani di San Filippo Benizi\" (1653). Della decorazione quattrocentesca \u00e8 rimasto l'affresco con la \"Madonna col Bambino tra i santi Girolamo e Giovanni Evangelista\" attribuito a un frate mariano. Cinquecentesco \u00e8 il monumento funebre di Angelo Lanciai assegnato a Giovannangelo Montorsoli. In sagrestia \u00e8 una tavola raffigurante il \"Beato Giacomo Filippo Bertoni\", attribuita a Bartolomeo della Gatta."}
{"id": "1112347", "revid": "22643", "url": "https://it.wikipedia.org/wiki?curid=1112347", "title": "Ver sacrum", "text": ""}
{"id": "1112348", "revid": "22643", "url": "https://it.wikipedia.org/wiki?curid=1112348", "title": "Primavera Sacra", "text": ""}
{"id": "1112350", "revid": "122900468", "url": "https://it.wikipedia.org/wiki?curid=1112350", "title": "John Toll", "text": "Nel 1978 ha partecipato alla lavorazione di \"Norma Rae\", come operatore di macchina. Tra il 1995 e il 1996 ha vinto due premi Oscar per la miglior fotografia consecutivi, per i film \"Vento di passioni\" e \"Braveheart - Cuore impavido\". \nHa ricevuto anche una nomination nel 1999 per \"La sottile linea rossa\" di Terrence Malick."}
{"id": "1112351", "revid": "773636", "url": "https://it.wikipedia.org/wiki?curid=1112351", "title": "Chiesa di San Sebastiano (Arezzo)", "text": "La chiesa di San Sebastiano \u00e8 una chiesa di Arezzo che si trova in cima alla piaggia del Murello.\nStoria e descrizione.\nLa chiesa \u00e8 oggi sconsacrata. L'edificio, realizzato in epoca incerta, \u00e8 stato ricostruito agli inizi del XVIII secolo."}
{"id": "1112356", "revid": "773636", "url": "https://it.wikipedia.org/wiki?curid=1112356", "title": "Chiesa di San Severo (Arezzo)", "text": "La chiesa di San Severo \u00e8 una chiesa di Arezzo che si trova nella localit\u00e0 omonima.\nStoria e descrizione.\nLa chiesa, intitolata al santo ravennate, oggi in parte rifatta, ha conservato la facciata romanica con portale architravato e con monofora a doppio strombo databile al XII secolo. La sua origine risale all'epoca alto medievale.\nNel 1051 Enrico III concesse il patronato su di essa a Teuzzone, abate benedettino di Sant'Antimo. La struttura interna \u00e8 un'unica navata rettangolare con abside semicircolare rifatta nella zona centrale e nel coronamento. Si conserva una campana del 1301."}
{"id": "1112360", "revid": "773636", "url": "https://it.wikipedia.org/wiki?curid=1112360", "title": "Chiesa di Sant'Agnese (Arezzo)", "text": "La chiesa di Sant'Agnese \u00e8 una chiesa di Arezzo.\nStoria e descrizione.\nLa chiesa \u00e8 una delle quattro che si trovavano sul cardine massimo dell'Arezzo romana, di cui due ancora esistenti e due, Sant'Andrea e San Giustino, sono scomparse.\nLa sua esistenza \u00e8 documentata nel 1025. Costruita in epoca altomedievale e rinnovata in et\u00e0 romanica, la chiesa \u00e8 stata completamente alterata nel corso del Seicento e Settecento, per essere poi restaurata nel 1932 su progetto dell'architetto Giuseppe Castellucci. Le parti antiche della facciata risalgono al XIII secolo.\nInternamente la chiesa \u00e8 ad unica navata e sono conservate una \"Gloria di Sant'Agnese\" di Angelo Ricci (1802), oltre ad una tela di Domenico Ermini raffigurante la santa e datata 1731."}
{"id": "1112364", "revid": "46291", "url": "https://it.wikipedia.org/wiki?curid=1112364", "title": "Scutellaria galericulata", "text": "La scutellaria palustre (nome scientifico \"Scutellaria galericulata\" ) \u00e8 una pianta perenne spontanea dai fiori labiati appartenente alla famiglia delle Lamiaceae.\nEtimologia.\nIl nome generico (\"scutellaria\") deriva da una parola latina il cui significato \u00e8 \"un piccolo piatto, un vassoio o un piatto\" e si riferisce ai sepali che appaiono in questo modo durante il periodo di fruttificazione (= depressione del calice fruttificato). L'epiteto specifico (\"galericulata\") deriva dalla parola latina \"galericulatus\" (= a forma di casco) e fa riferimento alla parte superiore della corolla a forma di cappello o cappuccio.\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - Edition 2 - 599. 1753\" del 1753.\nDescrizione.\nQueste piante arrivano ad una altezza di 8 \u2013 30\u00a0cm (massimo 50\u201370\u00a0cm). La forma biologica \u00e8 geofita rizomatosa (G rhiz), sono piante perenni erbacee che portano le gemme in posizione sotterranea; durante la stagione avversa non presentano organi aerei e le gemme si trovano in organi sotterranei come bulbi, tuberi e rizomi, fusti sotterranei dai quali, ogni anno, si dipartono radici e fusti aerei. La \"Scutellaria galericulata\" non \u00e8 aromatica.\nRadici.\nLe radici sono secondarie da rizoma.\nFoglie.\nLe foglie sono disposte in modo opposto a 2 a 2 e ogni verticillo \u00e8 ruotato di 90\u00b0 rispetto a quello inferiore. Non sono presenti foglie basali. La lamina \u00e8 picciolata con forme lanceolate e margini dentellati. La base \u00e8 arrotondata, troncata o debolmente astata. L'apice \u00e8 acuto. Quelle inferiori sono ovato-lanceolate con numerosi denti ottusi. La consistenza varia da membranosa a cartacea. Lunghezza del picciolo: 1 \u2013 4\u00a0mm. Dimensione delle foglie: larghezza 8 \u2013 13\u00a0mm; lunghezza 32 \u2013 40\u00a0mm.\nInfiorescenza.\nLe infiorescenze sono formate da verticilli ascellari sovrapposti con 1 - 2 fiori in disposizione unilaterale. Ogni verticillo \u00e8 sotteso da una coppia di foglie normali (pi\u00f9 o meno simili a quelle basali-cauline).\nFiore.\nI fiori sono ermafroditi e tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (ogni verticillo ha 5 elementi).\nFrutti.\nIl frutto \u00e8 un tetrachenio (uno schizocarpo composto da quattro nucule) secche color marrone. La forma \u00e8 da ellissoidale a obovoidale o subglobosa, pubescente o glabra. La superficie \u00e8 tubercolata e galleggiano sull'acqua durante la dispersione. I semi, di colore marrone scuro, sono sprovvisti di endosperma e sono piccolissimi con l'embrione ripiegato.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Scutellaria\" \u00e8 descritto nella sottofamiglia Scutellarioideae. Nelle classificazioni pi\u00f9 vecchie la famiglia Lamiaceae viene chiamata Labiatae.\nIl genere \"Scutellaria\" comprende oltre 360 piante per cui le varie specie sono ripartite in alcune sezioni. La specie di questa voce \u00e8 circoscritta nella sezione \"Galericularia\" che ha le seguenti caratteristiche generali:\nIl numero cromosomico di \"S. galericulata\" \u00e8: 2n = 28, 30 e 32.\nVariabilit\u00e0.\nLa specie di questa voce si presenta spesso sotto diverse forme vegetative; in particolare varia in altezza da 10\u00a0cm a quasi 1 metro.\nIbridi.\nCon la specie \"Scutellaria hastifolia\" la pianta di questa voce forma il seguente ibrido interspecifico:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nSecondo la medicina popolare questa pianta ha le seguenti propriet\u00e0 medicamentose:\nAltre notizie.\nLa scutellaria palustre in altre lingue \u00e8 chiamata nei seguenti modi:"}
{"id": "1112365", "revid": "29244", "url": "https://it.wikipedia.org/wiki?curid=1112365", "title": "Scutellaria palustre", "text": ""}
{"id": "1112366", "revid": "125426428", "url": "https://it.wikipedia.org/wiki?curid=1112366", "title": "Alberto Trabucchi", "text": "Biografia.\nFiglio di Marco (anch'esso avvocato, fondatore dell'Istituto Artigianelli con Giovanni Battista Piamarta e zio di Alessandro Trabucchi) e di Maria Zamboni (sorella del filosofo Giuseppe Zamboni) era fratello di Giuseppe, Emilio, Cherubino e Maria. Dopo aver conseguito la maturit\u00e0 al Liceo classico Scipione Maffei di Verona, si laure\u00f2 in giurisprudenza all'Universit\u00e0 di Padova nel 1928. Fu allievo, fra gli altri, di Francesco Carnelutti e Nino Tamassia.\nDopo la laurea divenne assistente alla cattedra di filosofia del diritto, diretta da Adolfo Rav\u00e0. Dal 1935 fu professore incaricato di diritto civile nell'Universit\u00e0 di Ferrara e nell'Universit\u00e0 di Venezia. Dal 1942 fu professore ordinario di diritto civile nell'Universit\u00e0 di Padova. Successivamente insegn\u00f2 anche istituzioni di diritto privato all'Universit\u00e0 di Innsbruck. Per il suo rigore agli esami sub\u00ec dure, ma sempre rispettose, contestazioni nel 1968.\nNel 1945 spos\u00f2 Ferdinanda Nanni dei conti Sparavieri, anche lei veronese, dalla quale ebbe cinque figli. Dal 1952 al 1993 fu sindaco di Illasi ed ivi amava rifugiarsi ogni volta che poteva in mezzo ai vigneti e agli ulivi. Allo stesso modo aveva grande affetto per San Vito di Cadore dove poteva lavorare in tranquillit\u00e0 e circondato da tutti i suoi affetti. Dal 1962 fu giudice alla Corte di giustizia delle Comunit\u00e0 europee e dal 1972 avvocato generale della medesima.\nFu tra i componenti del comitato promotore del referendum abrogativo della legge che nel 1970 aveva introdotto in Italia il divorzio. Fu socio di numerose societ\u00e0 e accademie scientifiche nazionali e internazionali, tra le quali l'Accademia Nazionale dei Lincei (dal 1978). Dal 1975 sino alla sua morte fu Presidente dell'Istituto Artigianelli di padre Piamarta. Fu insignito delle pi\u00f9 alte onorificenze italiane ed europee.\nMor\u00ec a Padova il 18 luglio 1998. Il suo funerale venne celebrato nella Chiesa parrocchiale di Illasi da S.E. Mons. Pietro Giacomo Nonis che cos\u00ec lo ricord\u00f2: \"potremmo dire che, come cristiano, Alberto Trabucchi sia stato, oltre che uomo di fede e di azione, un educatore. Uso questa parola con riferimento all'educazione, sapendo a quali rischi, a quali riduzioni, a quali manomissioni, a quali ignoranze, volute, la parola educazione e i valori che essa dovrebbe esprimere, vanno soggetti in questi tempi. Ha vissuto ed aiutato a vivere il processo educativo in quei tre livelli - famiglia, scuola e societ\u00e0 civile-chiesa - a migliaia di persone ed ha fatto intendere che non c'\u00e8 vera educazione senza spirito di sacrificio, senza comprensione intelligente e disinteressata nei confronti degli altri, specialmente di coloro che non sono in grado di farsi valere da s\u00e9. Non so se Egli ha sempre saputo essere indulgente verso gli altri, so che non era indulgente verso se stesso: questa \u00e8 una qualit\u00e0 primordiale di ogni educatore\" .\nLe sue \"Istituzioni di diritto civile\" (giunte alla L edizione, 50esima) rappresentano un punto di riferimento per la scienza del diritto privato italiano e per l'insegnamento universitario; la stessa cosa si pu\u00f2 dire della creazione, con l'allievo Giorgio Cian, della collana dei \"Breviaria Iuris\". Gli sono state dedicate: un'aula nell'Universit\u00e0 di Verona, un'aula nel Tribunale di Padova e la biblioteca comunale di Illasi. Un suo busto lo commemora nell'Aula Ederle di Palazzo Bo a Padova. Sempre a Padova \u00e8 raffigurato sul portone della Basilica di Santa Giustina."}
{"id": "1112367", "revid": "29244", "url": "https://it.wikipedia.org/wiki?curid=1112367", "title": "Scutellaia comune", "text": ""}
{"id": "1112368", "revid": "690118", "url": "https://it.wikipedia.org/wiki?curid=1112368", "title": "Id quod plerumque accidit", "text": "Id quod plerumque accidit \u00e8 una locuzione in lingua latina di uso nel linguaggio giuridico. \nSignifica: \"ci\u00f2 che accade pi\u00f9 spesso\", \"ci\u00f2 che accade di solito\"; o anche: \"il caso pi\u00f9 probabile\", ci\u00f2 che costituisce la comune esperienza.\nSulla base di tale assunto il legislatore introduce la \"presunzione relativa\", che inverte l'onere della prova ma lascia lo spazio alla \"prova contraria\". Essa va distinta dalla \"presunzione semplice\" (o \"praesumptiones hominis\") che la legge lascia al libero apprezzamento del giudice.\nSi dice che c'\u00e8 una \"praesumptio iuris tantum\", mentre si usa l'espressione \"praesumptio iuris et de iure\" quando non \u00e8 ammessa prova contraria."}
{"id": "1112369", "revid": "30232", "url": "https://it.wikipedia.org/wiki?curid=1112369", "title": "Turbolenti", "text": ""}
{"id": "1112373", "revid": "15756", "url": "https://it.wikipedia.org/wiki?curid=1112373", "title": "Chiesa di Sant'Agostino (Arezzo)", "text": "La chiesa di Sant'Agostino \u00e8 una chiesa di Arezzo che sorge nell'omonima piazza.\nStoria e descrizione.\nL'ordine mendicante degli Eremitani di Sant'Agostino fu approvato nel 1256 da papa Alessandro IV e, l'anno successivo, i frati agostiniani posero la prima pietra per la costruzione della loro chiesa in Arezzo.\nL'edificio era di piccole dimensioni e per questo motivo, nel 1330, partirono i lavori per una nuova struttura, a tre navate, che nel 1341 risult\u00f2 essere una delle pi\u00f9 ampie della citt\u00e0.\nTra sospensioni e riprese il complesso religioso, che comprendeva anche un grande convento, rimase incompleto fino a tutto il Quattrocento. I consistenti lasciti di Mariotto di Cristoforo Cofani e dei figli permisero, a partire dal 1491, il rilancio e il completamento dei lavori. Nel 1510 Martin Lutero, ancora monaco agostiniano, secondo la tradizione si ferm\u00f2 nel cenobio aretino durante il suo viaggio verso Roma.\nIl Vasari ci dice che tra la fine del Trecento e i primi del Cinquecento la chiesa fu abbellita da splendidi cicli di affreschi e dipinti su tavola, eseguiti da importati artisti quali Barna senese (Storie di San Jacopo), Iacopo del Casentino (Storie di San Lorenzo), Parri di Spinello (affreschi per il Coro), Taddeo di Bartolo (Papa Gregorio XI), Bartolomeo della Gatta (Incoronazione della Vergine e Madonna Assunta) e Luca Signorelli (San Nicola da Tolentino e alcuni Angeli per la Cappella del Sacramento). \nTutte queste opere sparirono tra il 1761 e il 1766, quando l'edificio sacro sub\u00ec un enorme stravolgimento che ne dimezz\u00f2 le dimensioni e lo trasform\u00f2 all'interno. I nuovi canoni imperanti erano quelli del barocco e del rococ\u00f2, per questo i luganesi Francesco e Giuliano Rusca e il varesino Carlo Speroni riempirono di sfarzosi e opulenti stucchi la chiesa. La Cantoria (1765) sulla controfacciata rappresenta il momento pi\u00f9 alto di quel periodo.\nEsternamente rimasero la fiera faccia in pietre conce e il superbo campanile quadrangolare, entrambi quattrocenteschi. La punta di quest'ultimo fu rovinata da un fulmine nel 1825 e venne ricostruita all'inizio degli anni venti del secolo scorso. In seguito furono aggiunte anche quattro piccole cuspidi.\nNonostante le gravissime perdite, sono ancora numerose le testimonianze artistiche conservate in Sant'Agostino che meritano di essere segnalate.\nRispetto alla struttura originale l'edificio \u00e8 stato dimezzato e completamente restaurato tra il 1761 e il 1766, su progetto del ferrarese, ma di famiglia oriunda proprio di Arezzo, Filippo Giustini.\nNel rifacimento settecentesco la facciata non ha subito alterazioni.\nInterno.\nAll'interno, dove sono conservate belle tele seicentesche di Bernardino Santini, uno dei migliori pittori aretini del Seicento, che lavor\u00f2 tantissimo per questa chiesa, \u00e8 di grande effetto la cantoria della parete di controfacciata, anch'essa progettata da Francesco Rusca. A sinistra dell'entrata si apprezza subito un Crocifisso ligneo su tela con San Giovanni evangelista e San Francesco (1642) eseguita da Bernardino Santini. La parete sinistra presenta in sequenza \"Ges\u00f9 Buon Pastore\" (1770), la vetrata con la \"Pentecoste\", commissionata nel 2003 alle Vetrate Artistiche Fiorentine e la \"Madonna con il Bambino e Sant'Agostino\" (inizi Cinquecento, ma ridipinta nel XVIII secolo).\nTra le opere pi\u00f9 antiche, un affresco con \"San Bernardino tra i santi Girolamo e Ignazio d'Antiochia\", di un autore locale ispirato a Piero della Francesca (1498) e la pala frammentaria della \"Circoncisione di Ges\u00f9\" (1506), capolavoro a sei mani del savinese Niccol\u00f2 Soggi, dell'aretino Domenico Pecori, e dello spagnolo Fernando De Coca. Quest'ultima opera ha avuto una storia singolare: venne infatti realizzata per la chiesa della Santissima Trinit\u00e0 (o Misericordia), ma nel corso del Settecento fu trasferita in Sant'Agostino. Nel 1922 venne trafugata da un ladro lucchese e smembrata in cinque parti. In questo modo il furfante avrebbe potuto piazzare dipinti diversi sul mercato nero, ma fu scoperto e arrestato.\nDopo essere rimasta nei depositi del Museo statale d'arte medievale e moderna di Arezzo per decenni, l'opera \u00e8 stata restaurata e ricollocata nella chiesa, dove oggi \u00e8 ammirabile in tutta la sua bellezza, nonostante le vistose lacune. Tre parti della tela vengono rubati dal vandalismo del mercante d'arte Ildebrando Bossi da Genova.\nSempre sulla stessa parete si osservano la \"Madonna con il Bambino tra Sant'Agostino e Santa Monica\" di Bernardino Santini (1650) e una figura allegorica settecentesca.\nA sinistra dell'altare sono collocate la \"Beata Cristina Visconti\" (1650), ancora del Santini e il \"Sant'Agostino\" (1770) di Mattia de Mare.\nNella cappella invernale \u00e8 sistemata la tela con \"san Giovanni da San Facondo che salva un Bambino\" di Bernardino Santini (1650).\nL'altare maggiore \u00e8 ornato da cinque dipinti: il \"Beato Bonventura\" e \"Santa Chiara da Montefalco\" eseguite nel 1660 da Salvi Castellucci, \"Sant'Agostino\" e \"Santa Maria Maddalena\" di Matteo Lappoli (inizi XVI secolo) e al centro la \"Madonna della Consolazione\" (fine Settecento) di autore anonimo.\nA destra dell'entrata si segnala una \"Nativit\u00e0\" (1982) dell'aretino Franco Fedeli.\nLa parete destra comincia con il grande affresco di fine Quattrocento, di autore anonimo, con \"San Bernardino tra San Girolamo e Sant'Ignazio di Antiochia\".\nA seguire due opere del secolo scorso, la \"statua della Madonna Immacolata\" e il \"Sacro Cuore di Ges\u00f9\", quindi una tela del Santini con \"Sant'Agostino tra il Crocifisso\", \"la Madonna e i santi Nicola da Tolentino\" e \"Guglielmo d'Aquitania\" (1650). Conclude un'altra allegoria settecentesca.\nA destra dell'altare si notano il \"Beato Egidio Colonna\" (1650) di Bernardino Santini e il \"San Donato\" (1770) di Mattia de Mare.\nInfine, nella sacrestia, si distinguono una \"Santa Maria Maddalena penitente\" (met\u00e0 XVII secolo) e la novecentesca \"Cena di Emmaus\" del ravennate Orazio Toschi. \nNell'abside si vede il \"coro ligneo\" intagliato da Ludovico Paci nel 1771.\nLa chiesa di Sant'Agostino d\u00e0 il nome alla piazza sulla quale si erge ed \u00e8 l'edificio sacro ufficiale del Quartiere di Porta Sant'Andrea."}
{"id": "1112378", "revid": "436907", "url": "https://it.wikipedia.org/wiki?curid=1112378", "title": "Accelerator", "text": ""}
{"id": "1112381", "revid": "773636", "url": "https://it.wikipedia.org/wiki?curid=1112381", "title": "Chiesa di Sant'Andrea a Pigli", "text": "La chiesa di Sant'Andrea a Pigli \u00e8 una chiesa di Arezzo che si trova in localit\u00e0 Pigli.\nLa chiesa originale con questo nome che oggi prende \u00e8 conosciuta come San Clemente a Pigli: quella oggi intitolata a Sant'Andrea fu consacrata invece nel 1899 (quando fu dedicata anche a Santa Maria) dopo essere stata costruita su progetto di Pilade Ghiandai in stile neogotico, ispirandosi al duomo di Arezzo, sia nella facciata che nella suddivisione interna a tre navate."}
{"id": "1112389", "revid": "80339", "url": "https://it.wikipedia.org/wiki?curid=1112389", "title": "Roslavl'", "text": "Roslavl' (anche traslitterata come \"Roslavl\") \u00e8 una cittadina della Russia europea sudoccidentale, nell'oblast' di Smolensk, nodo ferroviario e centro commerciale per la regione circostante.\nLa cittadina \u00e8 il centro amministrativo dell'omonimo distretto.\nIn passato era nota come \"Rostislavl\"'."}
{"id": "1112392", "revid": "121094314", "url": "https://it.wikipedia.org/wiki?curid=1112392", "title": "Rialto del Valdaj", "text": "Il Rialto del Valdaj (in russo \u0412\u0430\u043b\u0434\u0430\u0301\u0439\u0441\u043a\u0430\u044f \u0432\u043e\u0437\u0432\u044b\u0301\u0448\u0435\u043d\u043d\u043e\u0441\u0442\u044c, \"Valdajskaja vozvy\u0161ennost\", in lettone \"Valdaja augstiene\") \u00e8 una zona di basse colline moreniche, punteggiate di piccoli laghi, che si estende nell'estremo nord-ovest della Russia europea, nel territorio delle oblast' di Novgorod, Pskov, Tver e Smolensk. \nCostituiscono un'estensione settentrionale del Rialto Centrale Russo e culminano a 343 m di quota, nei pressi della cittadina di Vy\u0161nij Volo\u010d\u00ebk.\nTrae origine dagli episodi glaciali che hanno interessato il territorio russo nel corso del Quaternario; sono infatti essenzialmente delle morene terminali, costituite essenzialmente dai detriti \"raschiati\" e accumulati dai grandi ghiacciai. \nNonostante la sua scarsa elevazione, funge da spartiacque per bacini molto estesi: in particolare, qui hanno le sorgenti il Volga (tributario del mar Caspio), il Dnepr (che va al mar Nero), la Dvina Occidentale e il Daugava, che sfociano nel mar Baltico."}
{"id": "1112393", "revid": "773636", "url": "https://it.wikipedia.org/wiki?curid=1112393", "title": "Chiesa di Sant'Antonio Abate a Saione", "text": "La Chiesa \u00e8 intitolata a San Francesco stimmatizzato e a San'Antonio da Padova (anch'esso francescano) e, quindi, \u00e8 una parrocchia francescana, dell'ordine dei frati minori. \u00c8 nota come Chiesa di Saione, dalla veste francescana \"saio\" indossato da San Francesco e si trova in Piazza Saione, lungo via Vittorio Veneto (non \u00e8 corretto il riferimento a Sant'Antonio Abate).\nLa chiesa di Sant'Antonio Abate a Saione \u00e8 una chiesa di Arezzo che si trova in via Vittorio Veneto.\nLa chiesa fu costruita verso la fine dell'alto Medioevo in una zona con molta probabilit\u00e0 ricca di pascoli e di greggi, di cui il santo titolare \u00e8 patrono.\nLa struttura attuale risale al XII secolo. Il patronato della chiesa, in origine della famiglia Testi, pass\u00f2 ai Marsuppini, ai Bacci e dal 1805 ai Centeni-Romani, divenendone nel 1851 un sepolcreto di famiglia.\nLa chiesa era stata destinata a luogo di sepoltura gi\u00e0 nel 1767, in occasione di una grave epidemia di tifo petecchiale abbattutasi in quell'anno su Arezzo.\nNel 1777 l'edificio fu completamente restaurato, rifacendo il portale, spostando il presbiterio con l'altare e facendo costruire il campanile.\nAll'interno furono affrescate le pareti e la calotta absidale da Liborio Ermini.\nDella fine del XVIII secolo \u00e8 la scultura lignea con \"Cristo caduto sotto il peso della croce\", eseguita da L. Chiari."}
{"id": "1112397", "revid": "28026", "url": "https://it.wikipedia.org/wiki?curid=1112397", "title": "Rifugio Mambretti", "text": ""}
{"id": "1112398", "revid": "287204", "url": "https://it.wikipedia.org/wiki?curid=1112398", "title": "Audr", "text": ""}
{"id": "1112399", "revid": "773636", "url": "https://it.wikipedia.org/wiki?curid=1112399", "title": "Pieve di Santa Maria alla Chiassa", "text": "La pieve di Santa Maria alla Chiassa \u00e8 una chiesa di Arezzo che si trova in localit\u00e0 Chiassa.\nStoria e descrizione.\nDocumentata in epoca altomedievale, la chiesa \u00e8 a tre navate con tre absidi e copertura a capriate lignee. Di origine paleocristiana, fu ricostruita nel X-XI secolo su progetto di Maginardo, architetto del Duomo Vecchio di Arezzo. Precedente \u00e8 stata una fase longobarda testimoniata da un pluteo conservato all'interno e databile all'VIII secolo. Al X secolo rimandano due colonnette scolpite a motivi vegetali. Ottocentesco \u00e8 il campanile. Al 1923-1925 risale il rimaneggiamento della facciata. Due momenti distinti caratterizzano la decorazione interna delle pareti. Una serie di affreschi \u00e8 trecentesca, assegnabile alla scuola di Spinello Aretino. Di derivazione pierfrancescana sono le figure dell'absidiola di sinistra."}
{"id": "1112403", "revid": "80339", "url": "https://it.wikipedia.org/wiki?curid=1112403", "title": "Rialto del Valday", "text": ""}
{"id": "1112406", "revid": "287204", "url": "https://it.wikipedia.org/wiki?curid=1112406", "title": "Bl\u00f2t", "text": ""}
{"id": "1112407", "revid": "101260", "url": "https://it.wikipedia.org/wiki?curid=1112407", "title": "Accomandatario", "text": ""}
{"id": "1112408", "revid": "773636", "url": "https://it.wikipedia.org/wiki?curid=1112408", "title": "Pieve dei Santi Lorentino e Pergentino a Ranco", "text": "La Pieve dei Santi Lorentino e Pergentino a Ranco \u00e8 una chiesa di Arezzo che si trova in localit\u00e0 Pieve a Ranco.\nStoria e descrizione.\nLa pieve risale al periodo altomedievale (VII-VIII secolo). I primi documenti, dove \u00e8 menzionata come \"Plebs S. Laurenti in Castagnolo\", risalgono al 1031 e al 1062. Ricostruita completamente in epoca romanica a pianta basilicale con tre navate, la chiesa ha subito numerosi rimaneggiamenti tra il XVIII e il XIX secolo. A questi ha fatto seguito un restauro nel 1917. Le uniche tracce del periodo romanico sono i pilastri a croce dell'ultima campata e gli archi a tutto sesto della tribuna. Apparteneva alla pieve un fonte battesimale monolitico ad immersione datato 1186 e oggi conservato al Museo Taglieschi di Anghiari."}
{"id": "1112413", "revid": "287204", "url": "https://it.wikipedia.org/wiki?curid=1112413", "title": "Br\u00ecsingamen", "text": ""}
{"id": "1112415", "revid": "6340", "url": "https://it.wikipedia.org/wiki?curid=1112415", "title": "Bodvar Biarki", "text": ""}
{"id": "1112417", "revid": "773636", "url": "https://it.wikipedia.org/wiki?curid=1112417", "title": "Pieve di Santa Mustiola a Quarto", "text": "La pieve di Santa Mustiola a Quarto \u00e8 una chiesa di Arezzo che si trova in localit\u00e0 Pieve a Quarto.\nSorta probabilmente nel V secolo come chiesa battesimale, risulta menzionata nel 955. La prima ricostruzione risale al VII-VIII secolo. La forma basilicale con tre navate (oggi rimaneggiate e ridotte) e tre absidi semicircolari fu realizzata in epoca romanica. Le due absidi laterali sono andate perdute. La parte pi\u00f9 antica \u00e8 l'abside esterna, che un tempo era quella centrale. Nella curvatura si aprono due monofore, mentre al centro \u00e8 un grande occhio con conci alterni di arenaria e travertino di tipo gotico. L'abside di sinistra \u00e8 stata sostituita dal campanile costruito nel 1866. La facciata \u00e8 novecentesca. Il nome Quarto deriva dall'agglomerato romano posto alla quarta pietra miliare della via consolare \"Cassia Vetus\" o \"Clodia\". La pieve ha avuto, dall'8 al 16 novembre 2008, l'importante presenza del corpo di santa Mustiola V.M., traslata dal duomo di Chiusi (Si)."}
{"id": "1112418", "revid": "287204", "url": "https://it.wikipedia.org/wiki?curid=1112418", "title": "Bodvar Bjarki", "text": ""}
{"id": "1112421", "revid": "6340", "url": "https://it.wikipedia.org/wiki?curid=1112421", "title": "Einheri", "text": ""}
{"id": "1112423", "revid": "6340", "url": "https://it.wikipedia.org/wiki?curid=1112423", "title": "Einherj", "text": ""}
{"id": "1112424", "revid": "110157", "url": "https://it.wikipedia.org/wiki?curid=1112424", "title": "Prva hrvatska nogometna liga 1995-1996", "text": "La Prva hrvatska nogometna liga 1995-1996, conosciuta anche come 1. HNL 1995-1996, \u00e8 stata la quinta edizione della massima serie del campionato di calcio croato, disputata tra il 13 agosto 1995 e il 26 maggio 1996, e conclusa con la vittoria del Croazia Zagabria, al suo secondo titolo (sesto in totale).\nCapocannoniere del torneo fu Igor Cvitanovi\u0107 (Croazia Zagabria), con 19 reti.\nFormula.\nDa questa stagione vi erano 2 divisioni di Prva liga: la A e la B. La prima era effettivamente il primo livello, mentre la B era il secondo. Ci\u00f2 facendo la Druga liga diventava il terzo (sebbene il nome significhi \"seconda\").\nLe squadre partecipanti alla Prva liga A furono 12 e disputarono in una prima fase un girone di andata e ritorno per un totale di 22 partite al termine delle quali inizi\u00f2 una seconda fase. Le prime cinque insieme alla vincitrice della Prva liga B giocarono un torneo di play-off di ulteriori dieci partite per determinare la squadra campione mentre le altre sette pi\u00f9 la seconda classificata della B un turno di play-out per determinare le retrocesse.\nIl Croazia Zagabria vinse il campionato per la miglior differenza reti.\nLe squadre qualificate alle coppe europee furono quattro: le prime due alla Coppa UEFA 1996-1997, la vincitrice della coppa nazionale alla Coppa delle Coppe 1996-1997 e un'ulteriore squadra alla Coppa Intertoto 1996.\nLe prime 4 dei play-out passavano alla Prva liga A 1996-97, mentre le restanti 4 finivano nella B.\n2 settimane prima dell'inizio della stagione successiva la Federazione decise di ampliare il numero delle squadre da 10 a 16, annullando cos\u00ec le retrocessioni. Le ultime 2 promosse furono le prime due della seconda fase della B: Zara e Orijent.\nPrva liga A.\nPrima fase.\nClassifica prima fase.\nLegenda:\nNote:\nSeconda fase.\n GRUPPO CAMPIONATO:Alle prime cinque qualificate venne attribuito un punteggio di partenza: Croazia 5 punti, Hajduk 4 punti, 3 punti, 2 punti, NK Zagabria 1 punto. Il partecip\u00f2 al Gruppo Campionato in quanto vincitrice della \"1. HNL \"B\"\": al club venne assegnato 1 punto di partenza.GRUPPO RETROCESSIONE:Di seguito il punteggio di partenza: 7 punti, Cibalia 6 punti, Inker 5 punti, 4 punti, 3 punti, 2 punti, 1 punto. Il partecip\u00f2 al Gruppo Retrocessione in quanto secondo classificato della \"1. HNL \"B\"\": al club venne assegnato 1 punto di partenza.Le prime 4 avrebbero dovuto passare alla Prva liga A 1996-97, mentre le restanti 4 nella B, ma successivamente la Federazione annull\u00f2 le retrocessioni, cos\u00ec tutte le 8 squadre rimasero in Prva liga A.\nClassifica seconda fase.\nLegenda:\nNote:\nPrva liga B.\nPrima fase.\nClassifica prima fase.\nLegenda:\nNote:\nSeconda fase.\n Le 8 squadre rimaste disputarono un altro girone mantenendo i punti conquistati negli scontri diretti nella prima fase.\nClassifica seconda fase.\nLegenda:\nNote:\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "1112425", "revid": "1748167", "url": "https://it.wikipedia.org/wiki?curid=1112425", "title": "Ut Unum Sint", "text": "Ut Unum Sint \u00e8 una enciclica pubblicata dal papa Giovanni Paolo II il 25 maggio 1995.&lt;br&gt;\nTratta dell'ecumenismo ed in particolare delle relazioni tra la Chiesa cattolica e la Chiesa ortodossa.&lt;br&gt;\n\u00c8 stata pubblicata solo due mesi dopo l'enciclica \"Evangelium Vitae\"."}
{"id": "1112426", "revid": "671029", "url": "https://it.wikipedia.org/wiki?curid=1112426", "title": "Heineken Cup 1999-2000", "text": "La Heineken Cup 1999-2000 fu la 5\u00aa edizione della coppa d'Europa di rugby XV per club.\nPer la prima volta la finale di tale competizione si tenne a fine stagione: partita a novembre 1999, infatti, vide il suo atto terminale a maggio 2000, nello stadio di Twickenham a Londra.\nRispetto alla stagione precedente vi fu il rientro delle squadre inglesi, e il numero di club partecipanti aument\u00f2 da 16 a 24; furono cos\u00ec necessari, per disputare la prima fase, 6 gironi da 4 squadre ciascuna, con gare di andata e ritorno.\nAmmesse ai quarti di finale furono le sei prime classificate pi\u00f9 le due migliori seconde; i turni a eliminazione diretta si disputarono in gara unica, in casa della squadra meglio piazzata per seeding.\nLa finale vide il ritorno alla vittoria di un club inglese, il Northampton, che sconfisse gli irlandesi del Munster."}
{"id": "1112427", "revid": "287204", "url": "https://it.wikipedia.org/wiki?curid=1112427", "title": "Fornjotr", "text": ""}
{"id": "1112428", "revid": "773636", "url": "https://it.wikipedia.org/wiki?curid=1112428", "title": "Pieve di San Paolo (Arezzo)", "text": "La pieve di San Paolo \u00e8 un luogo di culto cattolico della citt\u00e0 di Arezzo, situato in localit\u00e0 San Polo.\nStoria e descrizione.\nSorta come chiesa battesimale paleocristiana, ristrutturata nell'VIII-IX secolo e ricordata nel 1031, ebbe nel XIII secolo un rifacimento romanico a forma basilicale con tre navate, documentato da due iscrizioni (1256) nella facciata. Tra la fine del Trecento e l'inizio del Quattrocento fu costruito il campanile a torre. Prima del 1424 furono tamponate le arcate laterali e l'interno fu ridotto ad una sola navata. Dopo il terremoto del 1796 fu completamente restaurata. Le pareti sono decorate da affreschi quattrocenteschi attribuiti in parte a Lorentino d'Andrea. Il ciborio \u00e8 quattrocentesco. A destra dell'altare maggiore \u00e8 l'ingresso al transetto costituito da tre arcate in cotto poggianti su colonne di granito con capitelli corinzi in marmo (V secolo)."}
{"id": "1112430", "revid": "287204", "url": "https://it.wikipedia.org/wiki?curid=1112430", "title": "Fornj\u00f2tr", "text": ""}
{"id": "1112432", "revid": "287204", "url": "https://it.wikipedia.org/wiki?curid=1112432", "title": "Groa", "text": ""}
{"id": "1112434", "revid": "287204", "url": "https://it.wikipedia.org/wiki?curid=1112434", "title": "Gr\u00f2a", "text": ""}
{"id": "1112435", "revid": "6340", "url": "https://it.wikipedia.org/wiki?curid=1112435", "title": "Gungni", "text": ""}
{"id": "1112436", "revid": "671029", "url": "https://it.wikipedia.org/wiki?curid=1112436", "title": "Heineken Cup 1998-1999", "text": "La Heineken Cup 1998-99 fu la 4\u00aa edizione della coppa d'Europa di rugby XV per club.\nSi tenne tra settembre 1998 e gennaio 1999 e vide ai nastri di partenza 16 squadre provenienti da Francia, Galles, Irlanda, Italia e Scozia.\nLe squadre inglesi, per protesta contro l'organizzazione, si rifiutarono di prendere parte a tale edizione della competizione.\nEsse rivendicavano, infatti, una pi\u00f9 equa ripartizione dei guadagni del torneo; per tal motivo i campioni uscenti del Bath non poterono difendere il titolo vinto nell'edizione 1997/98.\nLa formula previde una prima fase a 4 gironi da 4 squadre ciascuna, con gare di andata e ritorno; le prime 2 classificate di ogni girone disputarono i quarti di finale in gara unica in casa della squadra meglio piazzata nel primo turno.\nA seguire le semifinali.\nLa finale, disputata al Lansdowne Road di Dublino il 30 gennaio 1999, vide prevalere gli irlandesi dell' sui francesi del ; fu la prima vittoria di una squadra della federazione irlandese nella massima competizione rugbistica europea per club.\nPrimo turno.\nGirone 3.\n \n "}
{"id": "1112437", "revid": "6340", "url": "https://it.wikipedia.org/wiki?curid=1112437", "title": "Gungner", "text": ""}
{"id": "1112438", "revid": "6340", "url": "https://it.wikipedia.org/wiki?curid=1112438", "title": "Gungrir", "text": ""}
{"id": "1112443", "revid": "6340", "url": "https://it.wikipedia.org/wiki?curid=1112443", "title": "Gylfe", "text": ""}
{"id": "1112444", "revid": "6340", "url": "https://it.wikipedia.org/wiki?curid=1112444", "title": "Gylvi", "text": ""}
{"id": "1112445", "revid": "773636", "url": "https://it.wikipedia.org/wiki?curid=1112445", "title": "Pieve di San Donnino a Maiano", "text": "La pieve di San Donnino a Maiano \u00e8 una chiesa di Arezzo che si trova in localit\u00e0 Palazzo del Pero.\nStoria e descrizione.\nDocumentata dal 1064, \u00e8 sorta intorno al VII-X secolo, sostituendo una chiesa battesimale paleocristiana. Nel Trecento \u00e8 stata ricostruita la parte anteriore, trasformando le tre navate originarie in un'unica ampia navata a pianta rettangolare con abside semicircolare. Numerosi rimaneggiamenti si sono successivamente verificati, tra cui il restauro completo del 1910. \nLa parte pi\u00f9 antica \u00e8 l'abside esterna, che risale alla fine dell'XI secolo e che oggi si apre in una sala della canonica. Trecentesco \u00e8 il fianco sinistro. L'interno dell'abside \u00e8 decorato da affreschi quattrocenteschi. Tale \u00e8 la \"Madonna del latte\" della seconda cappella a destra. Alla fine del Trecento e ai primi anni del Quattrocento risale la scultura lignea con la \"Madonna col Bambino\"."}
{"id": "1112446", "revid": "6340", "url": "https://it.wikipedia.org/wiki?curid=1112446", "title": "Gylve", "text": ""}
{"id": "1112449", "revid": "1543377", "url": "https://it.wikipedia.org/wiki?curid=1112449", "title": "David Letterman Show", "text": "Il Late Show with David Letterman, conosciuto in Italia come David Letterman Show, \u00e8 un talk show statunitense trasmesso dal 30 agosto 1993 al 20 maggio 2015 in terza serata dall'emittente CBS. Lo spettacolo \u00e8 condotto da David Letterman, coadiuvato dal musicista Paul Shaffer, con la sua CBS Orchestra, e dai numerosi ospiti che ad ogni puntata si accomodavano sulla poltrona alla destra del presentatore. Lo show, vincitore di numerosi Emmy Award, era prodotto dalla Worldwide Pants Incorporated.\nLo show \u00e8 stato sostituito dal \"The Late Show with Stephen Colbert\", condotto da Stephen Colbert, che ha debuttato l'8 settembre 2015.\nStoria.\nLa trasmissione debutt\u00f2 il 30 agosto 1993 sulla CBS, sebbene fosse gi\u00e0 presente con una formula simile e con lo stesso presentatore sul canale NBC dal 1982, con il titolo \"Late Night with David Letterman\". Ciononostante, gli show sono due trasmissioni distinte tra loro. La decisione di Letterman di lasciare l'emittente NBC sembra che sia scaturita dalla scelta del network di far condurre il \"The Tonight Show\" a Jay Leno, come successore di Johnny Carson. Letterman, Carson e molti altri presumevano che tutti gli anni di servizio alla NBC fossero sufficienti a Letterman per diventare il nuovo conduttore del \"The Tonight Show\", ma all'ultimo momento, la NBC scelse Leno, con l'idea che avrebbe avuto pi\u00f9 successo.\nMolti, tuttora, si riferiscono erroneamente al programma di Letterman come il \"Late Night\", anche se in realt\u00e0 \u00e8 \"Late Show\". Il \"Late Night\" infatti esiste ancora e va in onda sulla NBC condotto da Seth Meyers.\nQuando Letterman pass\u00f2 alla CBS, cominciando il \"Late Show\", port\u00f2 con s\u00e9 molte gag e molti sketch. Per evitare problemi legali e non infrangere la legge sul copyright dovette per\u00f2 cambiare i vari titoli e nomi delle gag e delle rubriche, dato che la NBC sosteneva che ci\u00f2 che aveva fatto al \"Late Night\" era \"propriet\u00e0 intellettuale\" dell'emittente. La \"Viewer Mail\" della NBC divent\u00f2 la \"CBS Mailbag\"; Larry \"Bud\" Melman inizi\u00f2 ad usare il suo vero nome, Calvert DeForest; la band di Paul Shaffer che sulla NBC si chiamava \"World's Most Dangerous Band\" divenne \"The CBS Orchestra\", una frecciatina diretta alla NBC. La \"Top Ten List\", peculiarit\u00e0 del programma, venne ribattezzata \"Late Show Top Ten List\" anche se negli anni hanno riutilizzato il suo nome originario.\nNella prima puntata, Letterman fu affiancato dal giornalista Tom Brokaw di NBC Nightly News che gli augur\u00f2 \"buona fortuna\" \"nei limiti del possibile\". Come parte della gag, Brokaw estrasse delle carte con delle battute scritte sopra ed esclam\u00f2: \"Queste due ultime battute sono propriet\u00e0 intellettuale della NBC!\". Letterman rispose: \"Non avrei mai pensato di sentire le parole \"intellettuale\" e \"NBC\" nella stessa frase!\".\nGli ascolti del \"Late Show\" durante i primi anni dominarono il \"The Tonight Show\" di Leno. Dopo la controversa conduzione da parte di Letterman dei Premi Oscar del 1995, gli ascolti cominciarono a scendere facendo balzare al primo posto Jay Leno. Malgrado tutto, \u00e8 rimasto uno dei programmi pi\u00f9 importanti \ndell'emittente. Il dominio di Leno generava battute e gag nel \"Late Show\".\nNel 2002, la rivista TV Guide classific\u00f2 \"David Letterman Show\" al 7\u00ba posto tra I migliori 50 spettacoli televisivi di tutti i tempi.\nDurante la puntata del 3 aprile 2014, Letterman annunci\u00f2 che, dopo 22 anni di attivit\u00e0, si sarebbe ritirato nel 2015, andando in pensione. L'ultima puntata dello show \u00e8 andata in onda il 20 maggio 2015.\nProduzione.\nIl programma veniva registrato nell'Ed Sullivan Theater di Broadway, a New York il luned\u00ec alle 16.30 e alle 19.00; il marted\u00ec e il mercoled\u00ec alle 17.30; e il gioved\u00ec alle 16.30 e negli Stati Uniti andava in onda dal luned\u00ec al venerd\u00ec alle 23:35 (ora di New York, UTC-5).\nGli autori principali erano i fratelli Justin e Eric Stangel. L'annunciatore era Alan Kalter che sostitu\u00ec Bill Wendell nel 1995.\nOgni episodio era riassunto nella \"The Wahoo Gazette\" dal coordinatore di produzione, Mike McIntee nella pagina del \"Late Show\" sul sito della CBS.\nStruttura della puntata.\nLe prime puntate iniziavano con un prologo (\"cold open\"), prima dei titoli di testa, che vedeva Letterman parlare con una celebrit\u00e0. Questa pratica venne occasionalmente ripristinata nell'estate del 2006.\nI titoli di testa erano composti da vari scatti di New York (che sono cambiati negli anni) mentre la CBS Orchestra suonava il tema dello show, ovvero una versione meno jazz del tema del \"Late Night\". L'annunciatore Alan Kalter esclamava: \"From New York: the greatest city in the world! It's the Late Show with David Letterman!\". Prima degli attentati dell'11 settembre 2001 pronunciava invece una battuta, di solito dissacratoria, riguardante la citt\u00e0 di New York. Dopo di che annunciava chi sarebbero stati gli ospiti della serata, e come sempre citava anche Paul Shaffer e la CBS Orchestra; infine introduceva il conduttore con una battuta sempre diversa ogni volta.\nLetterman cominciava quindi il suo monologo le cui battute erano di solito inerenti alla cultura popolare, alla politica o ad eventi attuali. Dopo il monologo, l'orchestra si esibiva e Letterman si accomodava dietro la sua scrivania.\nDopo uno stacco pubblicitario, Letterman leggeva la \"Top Ten List\", ovvero una lista di avvenimenti comici (ovviamente falsi) sugli eventi correnti. Dopo di che passava agli ospiti.\nLa maggior parte delle volte il primo ospite attendeva fino a dopo lo stacco pubblicitario e continuava l'intervista, specialmente se era una persona molto conosciuta. In altre circostanze, dopo la pubblicit\u00e0 veniva introdotto un altro ospite.\nIl segmento successivo a volte era dedicato al secondo ospite. Occasionalmente, questo ospite poteva essere introdotto nel terzo segmento; altre volte, questo segmento poteva essere dedicato a Letterman che presentava la \"Top Ten List\" o faceva delle gag comiche con i membri dello staff.\nIl segmento seguente consisteva in una lunga ripresa del pubblico e una breve interruzione comica.\nL'ultimo ospite del programma era di solito proposto qui. Spesso consisteva in un'esibizione musicale, ma poteva essere dedicata anche ad un'altra intervista, o ad un comico che si esibiva.\nLa puntata si chiudeva con Letterman alla sua scrivania che ringraziava gli ospiti e annunciava quelli della puntata successiva. Di solito esclamava \"Good night everybody!\"; mentre la CBS Orchestra suonava il tema dello show in sottofondo, cominciavano i titoli di coda che per\u00f2 solo in rare occasioni non venivano troncati, mostrando tutta la lista dello staff dello show. Dopo i titoli di coda, appariva il logo della Worldwide Pants mentre una voce pronunciava un finto slogan della compagnia.\nGli sketch.\nIl \"Late Show\" era noto per i suoi sketch assurdi, spesso con la partecipazione del pubblico. Il fascino di questi segmenti era dato dal fatto che non hanno assolutamente alcun senso, ma erano presi molto seriamente da Letterman e dalle altre persone coinvolte.\nErano presenti degli sketch regolari, che consistevano in \"Small Town News\" il luned\u00ec e \"Fun Facts\" il venerd\u00ec. Il gioved\u00ec erano invece presenti \"Know Your Current Events\", \"Stump the Band\" e \"Audience Show and Tell\". Anche se raramente, continuavano ad essere ripetuti anche \"Stupid Pet Tricks\" e \"Stupid Human Tricks\". Con l'eccezione della \"Top Ten List\", molti di questi sketch sono stati parte dello show quasi tutti i giorni, ma molti di essi erano stati sostituiti da altri nel corso degli anni. Alcuni che venivano ri-introdotti di tanto in tanto sono \"Great Moments in Presidential Speeches\" e \"Will It Float?\".\nTradizioni annuali.\nOgni Halloween il set veniva trasformato in una sorta di casa, dove Letterman apriva la porta e salutava i ragazzini che facevano \"dolcetto o scherzetto\" vestiti con costumi molto elaborati e spiritosi (un esempio \u00e8 il costume da cartello della pompa di benzina, con le tariffe intercambiabili). Letterman dava loro delle cose inusuali, come una confezione di Lipitor (una medicina per far abbassare il livello di colesterolo), biglietti usati o una borsa del \"Tonight Show\".\nDurante il Giorno del Ringraziamento Letterman salutava sua madre via satellite e cercava di indovinare che torta aveva cucinato. Mostrava anche un insieme di foto, tra le quali, c'era lui che serviva del cibo vestito da padre pellegrino.\nPer Natale, veniva dedicato uno spazio all'esperta di giocattoli Shannon Eis, che dimostrava i nuovi giocattoli in commercio dalla prossima stagione. Paul Shaffer spesso suonava una versione ri-arrangiata di \"Oh Holy Night\", per poi fare un'imitazione. Letterman invitava anche un pizzaiolo locale, Tony G, i proprietari di un negozio di regali Mujibur &amp; Sirajul e il proprietario del ristorante \"Hello Deli\", Rupert Jee. Insieme festeggiavano sotto l'albero di Natale con una pizza, una Statua della Libert\u00e0 in miniatura e una polpetta."}
{"id": "1112450", "revid": "6340", "url": "https://it.wikipedia.org/wiki?curid=1112450", "title": "Helgi Hjorvardsson", "text": ""}
{"id": "1112451", "revid": "287204", "url": "https://it.wikipedia.org/wiki?curid=1112451", "title": "Hl\u00ecn", "text": ""}
{"id": "1112452", "revid": "6340", "url": "https://it.wikipedia.org/wiki?curid=1112452", "title": "Hrymir", "text": ""}
{"id": "1112459", "revid": "125311331", "url": "https://it.wikipedia.org/wiki?curid=1112459", "title": "Laverda LZ", "text": "La Laverda LZ \u00e8 un motociclo prodotto dalla Laverda, nelle cilindrate 50, 125 e 175 cm\u00b3, dal 1978 al 1985.\nIl contesto.\nNella seconda met\u00e0 degli anni settanta, in seguito al calo di vendite dei motocicli di grossa cilindrata, la Laverda amplia la propria gamma di prodotti, rendendola adatta a soddisfare molte fasce di utenza, con particolare attenzione ai motocicli di 125\u00a0cm\u00b3.\nNel 1977, ormai tramontata la moda delle moto per fuoristrada, i gusti dei sedicenni cominciarono ad indirizzarsi verso modelli stradali, con motorizzazioni a 2 tempi e prestazioni elevate.\nStoria.\nForte dell'esperienza di costruzione collaborativa con altre aziende, maturata con la Husqvarna per la costruzione del modello \"125 Regolarit\u00e0\", la dirigenza aziendale scelse la motorizzazione Z\u00fcndapp che, oltre ad essere di buona qualit\u00e0, consentiva una distinzione dalla categoria dei semplici assemblatori che utilizzavano prevalentemente motori Minarelli o Morini.\nLa realizzazione di questo modello, inizialmente prevista per il 1978, venne accelerata allo scopo di presentarlo alla 45\u00aa Esposizione Internazionale del Ciclo e Motociclo di Milano, in programma dal 19 al 27 novembre 1977. La fretta \u00e8 tale che, siglato l'accordo per la fornitura delle motorizzazioni Z\u00fcndapp, Massimo Laverda e Luciano Zen ritornano a Breganze con un motore nel baule dell'automobile, allo scopo di iniziare immediatamente la realizzazione del prototipo.\nIn breve tempo nasce la \"LZ\" (sigla di Laverda-Z\u00fcndapp), che compie il debutto come previsto a Milano, destando un notevole interesse tra il pubblico e sulla stampa specializzata. Il telaio generosamente dimensionato e l'aspetto sobrio, fanno presagire una robustezza che si dimostrer\u00e0 reale. Inoltre, la potenza del propulsore e l'equilibrio dell'assetto, conferiscono al veicolo prestazioni di tutto rispetto, certamente ai vertici della categoria del tempo.\nLa nuova 125 viene messa in vendita nei primi mesi del 1978 nelle versioni 125\u00a0cm\u00b3 e 175\u00a0cm\u00b3, ottenendo un tiepido successo, ma destinato ad aumentare considerevolmente, che raggiunger\u00e0 il suo culmine nei primi anni ottanta.\nDescrizione.\nInizialmente la moto viene proposta in una sola unica configurazione stradistica e per il mercato italiano, nell'unica colorazione rossa. Successivamente la produzione verr\u00e0 suddivisa nelle versioni \"Sport\" (munita di cupolino), \"Elegant\" (turistica) e \"Wild\" (custom) ed il modello subir\u00e0 un continuo aggiornamento di particolari tecnici che riguarderanno la sella, il tappo del serbatoio con chiave, la predisposizione per il secondo freno a disco anteriore ed i gruppi ottici.\nGrazie alle sue doti ed al prezzo relativamente contenuto, la \"LZ 125\" diventer\u00e0 un vero \"best seller\" e verr\u00e0 prodotta in circa 20.000 esemplari, confrontandosi sul mercato italiano dell'epoca in particolare con la Cagiva SST 125. Da quest'ultima si differenziava anche per il fatto di avere, tra le prime ottavo di litro, il raffreddamento a liquido anzich\u00e9 il classico raffreddamento ad aria.\nNel 1981 viene completata la gamma con il ciclomotore \"LZ 50\", un veicolo robusto di impostazione turistica che rimarr\u00e0 in listino sino al 1984, ma non incontrer\u00e0 i favori del pubblico.\nLa moto essendo priva di miscelatore per la lubrificazione separata \u00e8 alimentata tramite una miscela al 2%. Al riguardo, particolare era l'esistenza di un serbatoio per l'olio da usare per preparare la miscela, ricavato all'interno del tubo superiore del telaio. L'olio poteva essere prelevato da un rubinetto posto in prossimit\u00e0 di quello della benzina, sotto il serbatoio."}
{"id": "1112460", "revid": "287204", "url": "https://it.wikipedia.org/wiki?curid=1112460", "title": "Elette 1959-1960", "text": "Il campionato Elette 1959-1960 ha rappresentato la trentottesima edizione del massimo campionato italiano di pallacanestro.\nPrima di inizio stagione, la federazione chiude le frontiere agli stranieri e le squadre giocano con soli atleti italiani. Le frontiere sarebbero state riaperte nella stagione 1965-1966 per migliorare il livello del campionato e del basket italiano in genere.\nLe 12 squadre di massima serie si incontrano in un girone all'italiana con partite d'andata e ritorno. La prima in classifica vince lo scudetto e le ultime due retrocedono direttamente. Al termine della stagione si rende necessario uno spareggio per stabilire la seconda retrocessione.\nLa Simmenthal Milano vince il suo quarto scudetto consecutivo, tredicesimo in assoluto. Al secondo posto si classifica ancora l'Oransoda Bologna, al terzo l'Ignis Varese, esattamente come la stagione precedente."}
{"id": "1112462", "revid": "287204", "url": "https://it.wikipedia.org/wiki?curid=1112462", "title": "Sestetto", "text": "In musica, il sestetto \u00e8 un complesso musicale di sei esecutori o una composizione musicale per tale organico. Per identificare il titolo originale di alcuni lavori per sestetto si mutuano espressioni straniere come \"Sextett\" dal tedesco, \"sextuor\" dal francese e \"sextet\" dall'inglese.\nMusica colta.\nMolte composizioni prendono il nome dal numero degli esecutori previsti, come \"Sextet\" di Steve Reich, scritto per sei percussionisti.\nPopular music.\nNel jazz un settetto \u00e8 un qualsiasi complesso di sei strumenti, dove sono solitamente compresi batteria, contrabbasso, basso elettrico e pianoforte insieme a strumenti scelti fra chitarra, tromba, sassofono, clarinetto e trombone.\nNell'heavy metal e nel rock, un sestetto tipico \u00e8 composto da un lead vocalist, due chitarristi, un bassista, un batterista e un tastierista."}
{"id": "1112465", "revid": "287204", "url": "https://it.wikipedia.org/wiki?curid=1112465", "title": "K\u00e0ri", "text": ""}
{"id": "1112467", "revid": "697352", "url": "https://it.wikipedia.org/wiki?curid=1112467", "title": "John Shirley", "text": "Biografia.\nJohn Shirley \u00e8 cresciuto prevalentemente nelle vicinanze di Portland in Oregon. \u00c8 stato cantante della band post-punk funk-rock \"Obsession\", prodotta dalla Celluloid Records, mentre viveva a New York e a Parigi, negli anni ottanta, e pi\u00f9 tardi ha fatto parte delle band \"Sado Nations\" e \"Panther Moderns\". Attualmente vive nell'area della Baia di San Francisco.\nCarriera.\nL'eclettico e autorevole John Shirley \u00e8 noto per il suo contributo alla fantascienza cyberpunk, cos\u00ec come per la suspense (come nei romanzi \"Spider Moon\" e \"The Brigade\"), per le storie e i romanzi horror e per i lavori cinematografici sempre di stampo horror. La sua sceneggiatura pi\u00f9 celebre \u00e8 quella del film \"Il Corvo\", del quale \u00e8 stato lo sceneggiatore iniziale, prima che David Schow rimaneggiasse la sceneggiatura. Ha anche scritto sceneggiature per \"\" e \"Poltergeist\". Da citare i suoi primi, intensi e espressionistici romanzi horror come \"Dracula In Love\" e \"Cellars\" che hanno influito sul movimento Splatterpunk nell'horror, e sul successivo movimento \"bizarro\".\nSecondo il critico letterario Paul T. Riddell (\"John Shirley and the Death and Rebirth of Cyberpunk\", Tangent Magazine): \nI romanzi cyberpunk pi\u00f9 importanti di Shirley sono \"Il rock della citt\u00e0 vivente\" e la trilogia di Eclipse. Bruce Sterling ha citato la prima raccolta di storie di Shirley, \"Heatseeker\", per essere stata un'opera influente per il cyberpunk. Effettivamente, alcune storie in \"Heatseeker\" sono particolarmente influenti: ne \u00e8 un esempio \"Sleepwalkers\", che probabilmente ha fornito l'ispirazione per i \"pupazzi di carne\" di William Gibson in \"Neuromancer\". Gibson ha riconosciuto l'influenza di Shirley e di aver preso in prestito idee da lui, nella sua introduzione a \"Il rock della citt\u00e0 vivente\" di Shirley. La recente raccolta di storie di Shirley che \u00e8 costituita da storie sempre pi\u00f9 bizzarre, intitolata \"Really, Really, Really, Really Weird Stories\" \u00e8 gi\u00e0 divenuta un cult.\nWilliam Gibson, l'autore di \"Neuromancer\", ha collaborato con Shirley su storie brevi\u2014cos\u00ec come hanno fatto altri scrittori cyberpunk come Bruce Sterling e Rudy Rucker. Il lirismo, la ricchezza di idee e immaginazione, il crossover pionieristico, e l'umile onest\u00e0 di Shirley sono stati lodati da altri scrittori come Clive Barker, Peter Straub, Roger Zelazny, Marc Laidlaw e A. A. Attanasio. Il suo lato pi\u00f9 surreale, come in \"A Splendid Chaos\" mostra come \u00e8 possibile descrivere l'indescrivibile con una credibilit\u00e0 paradossale ed un'impeccabile logica interna, senza badare a quanto sia bizzarro il tema trattato. A differenza di molti scrittori di \"strada\", le esperienze personali di Shirley, come il suo recupero dalla tossicodipendenza e l'essere un punk rocker, hanno portato una verosimiglianza reale alla sua scrittura gi\u00e0 dark e tinta di aspetti urbani.\nNegli ultimi anni Shirley \u00e8 stato attirato per un po' di tempo nella scrittura di \"romanzi tie-in\" e di adattamenti, ma si parla di un suo ritorno alla composizione di un romanzo apocalittico e impegnato politicamente dal titolo \"The Other End\" che, secondo il sito dell'autore, sottrae l'apocalisse al Cristianesimo e d\u00e0 il Giorno del Giudizio ai Liberali per farne ci\u00f2 che desiderano. Ci\u00f2 riflette la sua tendenza a creare un divertimento fantasy che \u00e8 al contempo satira politica, o allegoria spirituale, come ad esempio in \"Demons\", in cui si scopre che l'industria ha causato deliberatamente morti per cancro come parte di un grande programma segreto di sacrificio umano.\nL'opera di Shirley spazia nei toni dal surreale, al crudo naturalismo, all'incubo. Shirley \u00e8 anche uno scrittore di canzoni ed un cantante, avendo capeggiato numerose band punk, compresa la band di New York \"Obsession\", che \u00e8 stata registrata dalla Celluloid Records. Ha scritto testi per i Blue \u00d6yster Cult, come ad esempio diverse canzoni dell'album \"Heaven Forbid\".\nMusica.\nShirley ha scritto la maggior parte dei suoi testi per gli album \"Heaven Forbid\" e \"Curse of the Hidden Mirror\" degli Blue \u00d6yster Cult e anche le canzoni \"Demon's Kiss\" e \"The Horsemen Arrive\" della loro colonna sonora \"Bad Channels\". La loro canzone del 1972 \"Transmaniacon MC\" \u00e8 stata di ispirazione per il suo romanzo \"Transmaniacon\"."}
{"id": "1112468", "revid": "767487", "url": "https://it.wikipedia.org/wiki?curid=1112468", "title": "Vio-lence", "text": "I Vio-lence sono un gruppo thrash metal statunitense, proveniente dalla Bay Area di San Francisco.\nStoria.\nGli inizi e la prima fase della carriera (1985-1990).\nInizialmente denominata \"Death Penalty\", la band si form\u00f2 nel 1985 e comprendeva i chitarristi Phil Demmel e Troy Fua, il bassista Eddie Billy (fratello di Chuck Billy, cantante dei Testament), il cantante Jerry Birr, e il batterista Perry Strickland.\nIn seguito ci fu l'arrivo di Dean Dell al basso, in sostituzione di Billy. Con questa formazione vennero registrati alcuni brani, inclusi nel loro primo demo.\nBirr lasci\u00f2 il gruppo, venendo rimpiazzato da Sean Killian. Con questo rinnovo, i Vio-lence produssero il loro primo demo ufficiale chiamato Mechanic nel 1986.\nNel 1987 ci fu l'arrivo di Robb Flynn proveniente dai Forbidden Evil in seguito noti come Forbidden, che prese il posto di Troy Fua.\nCon questa formazione la band ottenne un contratto con la Mechanic Records, che produsse un paio di demo e poi il loro debutto ufficiale: \"Eternal Nightmare\" (1988), album di thrash metal veloce e potente in cui gli influssi di Slayer, Exodus e Testament sono molto evidenti.\nDopo la pubblicazione del disco, i Vio-lence intrapresero una tourn\u00e9e con i Testament e i Sanctuary.\nTornati da esso, Strickland forn\u00ec agli Exodus il suo aiuto per il \"Fabolus Disaster Tour\", sostituendo Tom Hunting.\nTuttavia, gli esordi del gruppo vennero resi problematici dal fallimento della loro etichetta Mechanic Records, che costrinse i Vio-lence a cercare un altro contratto, che arriv\u00f2 con la Megaforce Records.\nDemmel e compagni tornarono cos\u00ec in studio per realizzare \"Oppressing the Masses\", che usc\u00ec tra varie polemiche nel 1990, dovute alla censura da parte dell'etichetta della canzone \"Torture Tactics\", colpevole di avere un testo considerato, liricamente, troppo \"estremo\": la conclusione fu la distruzione di 20000 copie del suddetto CD.\nLa risposta della band fu abbastanza sarcastica, indossando una maglietta con una immagine della copertina con su scritto \"censurato\".\nIl tour successivo insieme ai Defiance fu un disastro dal punto di vista organizzativo e spesso anche a livello di pubblico, con la conseguenza del cambio di management.\nIl primo scioglimento e la temporanea rinascita (1991-1993).\nDopo un periodo di pausa, riempito da un EP in cui appariva \"Torture Tactics\", e un nuovo cambio di etichetta, nel 1993, usc\u00ec \"Nothing to Gain\", che present\u00f2 un suono molto tetro e di gran lunga pi\u00f9 lento rispetto ai canoni del thrash metal, quasi ad anticipare il groove.\nQuesta volta l'insuccesso \u00e8 rappresentato dalle vendite e non tanto dalle presenze nei live.\nDopo un periodo in cui la formazione mostr\u00f2 una certa stabilit\u00e0, nel gruppo la situazione si aggrav\u00f2. Robb Flynn lasci\u00f2 i Vio-lence dando vita ai Machine Head.\nFlynn venne rimpiazzato da Ray Vegas mentre Strickland venne sostituito da Mark Hernandez.\nQuesta rinnovata formazione non ebbe lunga vita. Dopo aver prodotto un altro demo nel 1993 e dopo un tour conclusivo i Vio-lence si dichiararono sciolti nel 1993, travolti dall'instabilit\u00e0 del gruppo e dalla crisi del thrash metal.\nLa temporanea rinascita (2001).\nNel periodo seguente allo scioglimento Demmel ha suonato e cantato brevemente in un suo complesso, i \"Torque\", che videro anche la partecipazione di Deen Dell al basso.\nDopo un lungo periodo di assenza, il gruppo si riform\u00f2 nell'agosto del 2001, in occasione del \"Thrash of the Tytans\", concerto in cui i ricavati vennero devoluti a Chuck Billy e Chuck Schuldiner affetti dal cancro.\nLa formazione fu quella \"classica\", fatta eccezione per Flynn, anche se Troy Fua sostitu\u00ec Vegas dopo pochi concerti e durante il tour di supporto a Rob Halford effettuato dopo il \"Thrash Of The Tytans\".\nLo scioglimento \"definitivo\" (2002-2006).\nProprio quando la band credette di poter tornare definitivamente sulla scena musicale, il leader Phil Demmel suon\u00f2 qualche concerto con i Machine Head, prendendo il posto di Ahrue Luster.\nDemmel decise per\u00f2 di entrare stabilmente nel gruppo abbandonando definitivamente i Vio-lence.\nI restanti quattro componenti rifiutarono di continuare ogni attivit\u00e0 e decisero di intraprendere strade diverse, decretando lo scioglimento definitivo.\nIl doppio DVD \"Blood and Dirt\" (2006) \u00e8 l'ultima uscita ufficiale, visto che \u00e8 seguita dall'annuncio di Demmel in cui viene chiarito che nessuna reunion verr\u00e0 pi\u00f9 effettuata in futuro.\nSarebbe dovuto uscire anche un demo (sempre nel 2006) come CD conclusivo, ma per via di alcuni problemi con la casa discografica che era interessata alla pubblicazione di quest'ultimo, non se ne \u00e8 fatto pi\u00f9 nulla, salvo per un centinaio di copie autoprodotte e distribuite solo negli Stati Uniti.\nNuova reunion (2019).\nDopo l'uscita di Phil Demmel dai Machine Head verso la fine del 2018 sono iniziati immediatamente dei rumors circa la possibilit\u00e0 che questo, assieme agli altri membri originali, riportassero in attivit\u00e0 i Vio-lence. Tali rumors trovano fondamento quando nel gennaio del 2019 viene annunciata la reunion e un concerto all'Oakland Metro di Oakland. Inizialmente prevista come una reunion per un solo concerto, visto il successo e le richieste arrivate subito dopo l'annuncio della reunion, i Vio-lence hanno annunciato altre date e la partecipazione ad alcuni festival estivi anche in Europa."}
{"id": "1112469", "revid": "6340", "url": "https://it.wikipedia.org/wiki?curid=1112469", "title": "L\u00ecf", "text": ""}
{"id": "1112470", "revid": "1226", "url": "https://it.wikipedia.org/wiki?curid=1112470", "title": "L'Atlantida", "text": ""}
{"id": "1112471", "revid": "6340", "url": "https://it.wikipedia.org/wiki?curid=1112471", "title": "L\u00edf\u00ferasir", "text": ""}
{"id": "1112473", "revid": "6340", "url": "https://it.wikipedia.org/wiki?curid=1112473", "title": "L\u00ecf\u00ferasir", "text": ""}
{"id": "1112475", "revid": "6340", "url": "https://it.wikipedia.org/wiki?curid=1112475", "title": "L\u00ecfthrasir", "text": ""}
{"id": "1112477", "revid": "1305772", "url": "https://it.wikipedia.org/wiki?curid=1112477", "title": "DYO", "text": ""}
{"id": "1112478", "revid": "6340", "url": "https://it.wikipedia.org/wiki?curid=1112478", "title": "Sigur\u00f0r", "text": ""}
{"id": "1112480", "revid": "287204", "url": "https://it.wikipedia.org/wiki?curid=1112480", "title": "Mundilfoeri", "text": ""}
{"id": "1112482", "revid": "287204", "url": "https://it.wikipedia.org/wiki?curid=1112482", "title": "M\u00e0ni", "text": ""}
{"id": "1112483", "revid": "767487", "url": "https://it.wikipedia.org/wiki?curid=1112483", "title": "Redemptoris Missio", "text": "Redemptoris Missio \u00e8 una enciclica pubblicata dal papa Giovanni Paolo II il 7 dicembre 1990.\nTratta della missionariet\u00e0 e della sua fondamentale importanza anche nel mondo di oggi."}
{"id": "1112485", "revid": "536103", "url": "https://it.wikipedia.org/wiki?curid=1112485", "title": "Pygocentrus nattereri", "text": "Il piranha rosso (\"Pygocentrus nattereri\" ) anche noto come piranha dal ventre rosso, \u00e8 una specie di piranha, originaria dei bacini dell'Amazzonia, Paraguay, Paran\u00e1 ed Essequibo, nonch\u00e9 nei fiumi costieri del Brasile nordorientale, in Sud America. Questo pesce \u00e8 localmente abbondante nel suo habitat d'acqua dolce, dove svolge il ruolo di predatore opportunista, nutrendosi di insetti, vermi, crostacei e pesci. Non \u00e8 una specie migratrice, ma talvolta si muove in banchi per cercare condizioni favorevoli alla riproduzione e alla deposizione delle uova durante i periodi alluvionali. I piranha rossi si muovono spesso in banchi come metodo difesa contro i predatori, ma raramente mostrano comportamenti di caccia di gruppo. La comunicazione acustica \u00e8 comune in questa specie e, talvolta, viene esibita insieme a comportamenti aggressivi. Attraverso l'influenza dei media, il piranha rosso ha la reputazione di essere un feroce e violento predatore, sebbene questa immagine sia ben lungi dalla realt\u00e0. Tuttavia, questa sua terribile reputazione lo ha reso un pesce molto popolare negli acquari e nell'ambiente dell'acquariofilia.\nDescrizione.\nIl piranha rosso \u00e8 spesso ritratto nella cultura popolare come un predatore feroce e insaziabile, nonostante sia principalmente uno spazzino. Come suggerisce il nome, i piranha rossi adulti presentano una livrea grigia con squame screziate d'argento, con delle sfumature rossastre sul ventre, mentre i giovani sono di colore argento con macchie pi\u00f9 scure. A volte compaiono macchie nerastre dietro le branchie, e la pinna anale \u00e8 solitamente nera alla base. Le pinne pettorali e pelviche possono variare dal rosso all'arancione. Le femmine si distinguono dai maschi per la colorazione rossa del ventre leggermente pi\u00f9 profonda. La specie pu\u00f2 raggiungere i 3,9 kg (8,6 libbre) di peso e 50 centimetri (20 pollici) di lunghezza massima, ma raramente questi pesci superano i 35 centimetri (14 pollici) di lunghezza. In base a queste informazioni, il piranha rosso \u00e8 considerato la specie di piranha pi\u00f9 piccola al mondo, se il piranha di Wimple non fosse considerato una specie a s\u00e9 stante.\nIl piranha rosso si trova tipicamente nei fiumi dalle acque bianche, come il bacino del Rio delle Amazzoni, e in alcuni torrenti e laghi. A volte, possono abitare le foreste allagate come quelle che si trovano nell'Amazzonia brasiliana. Vivono in banchi ma non cacciano in gruppo, anche se occasionalmente possono entrare in frenesia alimentare collettiva. In caso di frenesia alimentare, i banchi di piranha convergeranno su una grande preda, spolpandola e divorandola in pochi minuti. Tuttavia, raramente si avventano su prede vive di grandi dimensioni, preferendo avventarsi sulle carcasse che sono trascinate dai fiumi. Gli attacchi ad animali vivi di grandi dimensioni sono, generalmente, estremamente rari, dovuti solitamente a provocazione o alla fame. La riproduzione avviene in un periodo di due mesi durante la stagione delle piogge, ma ci\u00f2 pu\u00f2 variare in base alla zona. Le femmine deporranno circa 5 000 uova sulla vegetazione appena sommersa nei nidi costruiti dai maschi.\nDistribuzione e habitat.\nIl piranha rosso copre un vasto areale che comprende tutto il continente sudamericano, abitando i fiumi neotropicali dell'Argentina, Brasile, Bolivia, Colombia, Ecuador, Guyana, Paraguay, Per\u00f9, Uruguay e Venezuela. Vivono nei drenaggi d'acqua dolce calda di diversi grandi fiumi tra cui i Rio delle Amazzoni, il Paraguay, il Paran\u00e1 e l'Essequibo, oltre a numerosi sistemi fluviali pi\u00f9 piccoli. Generalmente, prediligono le acque la cui temperatura varia dai 15 ai 35 \u00b0C (59\u201395 \u00b0F), ma sono in grado di sopravvivere a temperature fino a 10 \u00b0C (50 \u00b0F) per un periodo limitato. Si trovano principalmente in acque bianche, sebbene siano stati avvistati anche in acque nere e limpide. Il piranha rosso vive principalmente in fiumi, torrenti, laghi (come lanche e laghi artificiali formati da dighe), pianure alluvionali, e talvolta invadono anche le foreste inondate durante la stagione delle piogge.\nTassonomia e filogenesi.\nIl piranha rosso appartiene alla famiglia Serrasalmidae, che \u00e8 un gruppo di characiformi di taglia medio-grande e comprende anche grandi pesci onnivori strettamente imparentati, come i pacu. Questi pesci sono caratterizzati da corpi profondi e compressi lateralmente, con lunghe pinne dorsali. All'interno della famiglia, i piranha rossi sono classificati nel genere \"Pygocentrus\", che si distingue principalmente per la loro insolita dentatura e per la larghezza della testa. Il piranha rosso \u00e8 un componente insolito per questa famiglia, in quanto altamente carnivoro, mentre la maggior parte delle altre specie che compongono questa famiglia sono principalmente erbivori. Tuttavia, il piranha rosso \u00e8 in realt\u00e0 onnivoro, con una predisposizione per il consumo di carne.\nBiologia.\nIl piranha rosso ha un areale estremamente ampio rispetto a qualsiasi altra specie di piranha, coprendo gran parte della regione neotropicale del Sud America. Quando i piranha dal ventre rosso vengono introdotti in altre parti del continente americano, di solito ci\u00f2 ha conseguenze negative sulla fauna ittica locale, in parte a causa del loro comportamento generalmente aggressivo. Questo comportamento aggressivo \u00e8 talvolta contrassegnato dai suoni acustici che producono.\nIl piranha rosso non \u00e8 una specie migratrice, ma cerca condizioni favorevoli alla riproduzione durante le stagioni delle piogge. I piranha rossi sono onnivori, nutrendosi di ci\u00f2 che trovano e cade nei fiumi che abitano. Si nutrono di insetti, pesci, piante e detriti organici.\nAlimentazione.\nIl piranha rosso si nutre tipicamente di insetti, vermi, crostacei e pesci. Tuttavia, quando si muovono in banchi, che possono contare anche centinaia di esemplari, i piranha possono arrivare ad attaccare e nutrirsi di grandi animali, come garzette o capibara. Nonostante la temibile reputazione del piranha come pericoloso predatore, in realt\u00e0 \u00e8 principalmente uno spazzino e un foraggiatore, nutrendosi principalmente di piante e insetti durante la stagione delle piogge quando il cibo \u00e8 abbondante. Inoltre, in natura, tendono a nutrirsi solo di animali deboli, feriti, morenti o gi\u00e0 morti. I piranha rossi non si accomunano per cacciare grandi animali in gruppo, ma piuttosto per proteggersi dai predatori. I denti, estremamente robusti, sono sostituiti a uno a uno in modo continuo, permettendo all'animale di alimentarsi sempre.\nI metodi di caccia e foraggiamento di questi animali variano durante le diverse fasi della vita dell'animale. Gli esemplari pi\u00f9 giovani sono attivi durante il giorno, mentre gli adulti prediligono l'alba e il tramonto, fino a sera. Generalmente, questi pesci predatori tendono imboscate alle loro prede nascondendosi, tra tronchi d'albero caduti o nella vegetazione sommersa, aspettando pazientemente che la preda gli passi vicino prima di colpire. Possono anche inseguire le loro prede. I piranha rossi sono anche degli eccellenti spazzini che si nutrono anche di pezzi di detriti, insetti, lumache, pinne e squame di pesce e piante. Durante la stagione secca, quando grandi gruppi di piranha si riuniscono in grandi banchi nelle pozze in prosciugamento, pu\u00f2 avvenire che la fame li porti ad attaccare anche grandi prede utilizzando una tecnica denominata \"fullblown\": una volta che la preda si \u00e8 avvicinata al banco, quest'ultimo comincia a sferrare robusti morsi che indeboliscono e annegano la preda (se non \u00e8 un pesce) mentre viene divorata. Le leggende parlano di uomini o bovini spolpati vivi. Tuttavia, tali comportamenti sono estremamente rari.\nRiproduzione.\nLe abitudini riproduttive dei piranha in natura sono per lo pi\u00f9 sconosciute, e la maggior parte dei dati a nostra disposizione viene dalle osservazioni effettuate negli acquari. I piranha solitamente sono in grado di riprodursi gi\u00e0 a un anno di vita. Le femmine deporranno diverse migliaia di uova nei pressi di piante acquatiche, sulle quali le uova si attaccheranno, e che i maschi in seguito feconderanno. Dopo due o tre giorni le uova si schiuderanno e i giovani piranha si nasconderanno tra le piante acquatiche finch\u00e9 non saranno abbastanza grandi da difendersi da soli, e tendere agguati alle loro prede.\nLa ricerca sul comportamento riproduttivo dei piranha rossi in natura ha rivelato alcuni modelli comportamentali intorno ai siti di nidificazione. I piranha adulti nuotano fianco a fianco in piccoli cerchi, a volte con due individui che nuotano in direzioni opposte mantenendo le loro superfici ventrali vicine l'una all'altra. Anche se questo pu\u00f2 sembrare uno spettacolo di corteggiamento, uno sguardo pi\u00f9 attento rivela che gli adulti stanno effettivamente difendendo i siti di nidificazione. I nidi sono profondi dai 4 ai 5 centimetri circa e vengono scavati tra le piante acquatiche, dove le uova si attaccheranno agli steli o ai fusti delle piante.\nQuesta formazione delle coppie, spettacoli nuziali, e protezione dei nidi mostra che i piranha rossi hanno un'elevata cura parentale per i nidi e per i giovani. Infatti, se lasciati incustoditi, altri pesci, come i caracidi, potrebbero predare le uova. Nonostante la pratica difensiva di circondare i nidi, i piranha rossi sono spesso passivi nei confronti di altri pesci che si avvicinano al nido. \u00c8 possibile che la semplice presenza del piranha, un predatore naturale, costituisca una minaccia sufficiente per impedire a potenziali predatori di avvicinarsi al nido.\nI piranha hanno due stagioni riproduttive annuali; queste stagioni sono legate alle fluttuazioni del livello dell'acqua, alla frequenza delle inondazioni, alla temperatura e ad altre condizioni idrologiche. Quando gli individui sono pronti a diventare sessualmente attivi, perderanno la loro colorazione rossa e selezioneranno habitat favorevoli alla deposizione delle uova, come le piante sommerse delle foreste inondate e la vegetazione all'interno dei laghi. Questa selezione di habitat \u00e8 una chiara distinzione dagli individui non riproduttivi che preferiscono pi\u00f9 acque aperte.\nBanchi.\nContrariamente ad altre specie di piranha che formano banchi solo da giovani, il piranha rosso forma banchi anche in et\u00e0 adulta. I piranha rossi viaggiano spesso in banchi come difesa contro i predatori. In studi che hanno testato le reazioni dei piranha a un attacco simulato di un predatore, i tassi opercolari a riposo sono tornati alla normalit\u00e0 pi\u00f9 rapidamente tra i piranha che erano in banchi di otto anzich\u00e9 in branchi di due. Sebbene sia noto che i piranha caccino e si nutrano in gruppo, nessuno studio ha ancora dimostrato che questi pesci siano realmente in grado di attuare strategie di caccia cooperativa.\nMolto probabilmente, questo comportamento da banco \u00e8 una difesa contro la predazione di animali pi\u00f9 grandi come delfini, grandi pesci, caimani e uccelli acquatici. I piranha migrano anche in grandi banchi fino ai loro siti di nidificazione per ridurre la probabilit\u00e0 che un singolo individuo venga attaccato da un predatore. Qui i piranha si radunano in grandi numeri per proteggere i nidi e i piccoli che ne usciranno.\nComunicazione.\nQuando sfoggiano comportamenti aggressivi, come morsi, inseguimenti, scontri intraspecifici e combattimenti, i piranha rossi sfoggiano una sorta di comunicazione acustica complessa. I suoni creati dai piranha sono generati attraverso rapide contrazioni dei muscoli sonori e sono associati alla vescica natatoria. La vescica natatoria pu\u00f2 svolgere un ruolo importante nella produzione del suono come risuonatore. Tutte le osservazioni fatte sulla produzione del suono dei piranha rossi sono state effettuate in cattivit\u00e0, quando gli esemplari sotto esame venivano maneggiati. Quando veniva tirato fuori dall'acqua, l'animale emetteva un suono simile a un tamburo, costituito da un suono armonico a bassa frequenza. Tuttavia, la ricerca ha dimostrato la presenza di tre tipi di emissioni acustiche associate a comportamenti specifici. I richiami di Tipo 1 sono costituiti da suoni armonici, che durano circa 140 millisecondi a 120 Hz e sono associati al comportamento di visualizzazione frontale tra due pesci. I suoni di Tipo 2 durano circa 36 millisecondi a 40 Hz e sono associati a comportamenti in circolo e combattimento legati alla competizione alimentare. I suoni di Tipo 3 sono costituiti da un singolo impulso della durata di soli 3 millisecondi a 1 740 Hz e sono associati a un inseguimento verso un individuo conspecifico. Lo stesso suono viene prodotto anche quando un individuo fa scattare le mascelle per mordere un altro individuo.\nQuasi tutti i suoni prodotti dai piranha rossi sono prodotti nel contesto delle interazioni sociali tra i vari individui. I suoni bassi e percussivi sono tipicamente prodotti durante gli attacchi moderati, mentre i suoni forti e minacciosi vengono prodotti durante gli attacchi pi\u00f9 vigorosi. All'inizio della maturit\u00e0 sessuale avvengono numerosi combattimenti tra gli individui, che stabiliscono le gerarchie per l'et\u00e0 adulta. Non \u00e8 raro osservare infatti combattimenti, che spesso portano al ferimento, anche grave, di uno dei due contendenti. Se stressati possono anche praticare il cannibalismo.\nConservazione.\nIl piranha rosso \u00e8 molto diffuso e localmente abbondante. In alcune parti del suo areale \u00e8 tra le specie ittiche pi\u00f9 diffuse. La pesca e il commercio delle specie per gli acquari possono presentare localmente un basso rischio per il piranha rossi. Le popolazioni locali e quelle indigene pescano il piranha rosso a scopo alimentare, per le sue carni magre. Questi pesci in gruppo possono rappresentare una minaccia per l'uomo, e anche un singolo individuo, se maneggiato senza la dovuta esperienza, pu\u00f2 causare gravi danni alle dita e alle mani del malcapitato, come lacerazione della pelle e dei muscoli.\nAcquariofilia.\nPer via della loro fama di terribili predatori, i piranha rossi sono tra i serrasalmidi pi\u00f9 comuni e conosciuti nell'hobby dell'acquariofilia, e possono essere trovati facilmente nei negozi d'animali e nei negozi specializzati. In cattivit\u00e0, questi pesci possono essere nutriti con alimenti vivi, freschi o congelati, ma non si nutriranno di carne marcia. La loro dieta naturale consiste in prede vive e animali o pesci morti. Tuttavia, le prede vive date ai piranha in cattivit\u00e0 possono introdurre malattie nell'acquario, e in particolare i pesci rossi contengono un ormone che inibisce la crescita del pesce stesso, che a sua volta influenzer\u00e0 la crescita dei piranha. I piranha rossi, in particolare quando sono giovani, a volte si mordono l'un l'altro nell'acquario, normalmente sulle pinne, con un comportamento chiamato \"fin nipping\" (\"mordicchiamento delle pinne\"). I pesci a cui sono state mordicchiate le pinne le ricresceranno sorprendentemente rapidamente. L'acquario dovr\u00e0 avere un'alta qualit\u00e0 dell'acqua, poich\u00e9 i piranha sono mangiatori disordinati e sporcheranno spesso e rapidamente l'acqua quando mangiano. Inoltre hanno bisogno di posti dove nascondersi, e la luce deve mantenersi fioca. Poich\u00e9 i piranha in natura potrebbero non mangiare tutti i giorni, i piranha in cattivit\u00e0 non hanno bisogno di essere nutriti quotidianamente, ma quando hanno fame possono arrivare a mangiarsi a vicenda.\nNell'agosto 2009, un grosso esemplare di piranha \u00e8 stato pescato nel fiume Po nel tratto di fiume compreso fra Torricella di Sissa e Torricella del Pizzo, il pesce \u00e8 stato catturato da pescatori sportivi; secondo voci diffuse tra i pescatori nel tratto parmense e reggiano del fiume altri esemplari sarebbero stati avvistati nelle acque fluviali. La provenienza quasi sicuramente \u00e8 da ricercarsi in un qualche acquario privato, il cui proprietario ha voluto disfarsi dell'esemplare cresciuto troppo rispetto alla capienza della vasca. Risulta estremamente improbabile che questi pesci tropicali possano sopravvivere alle rigide temperature degli inverni padani.\nNella cultura.\nDiversi miti circondano questa specie. Il film \"Pira\u00f1a\", del 1978, di Joe Dante mostra questi pesci sotto una luce simile a \"Lo squalo\", dipingendoli come mostri assetati di sangue, sempre in cerca della prossima preda. \"Piranha\" venne seguito da un sequel, \"Pira\u00f1a paura\", nel 1982, e due remake, uno nel 1995 e uno nel 2010. Film come questi e storie di grandi banchi di piranha rossi che attaccano gli umani, alimentano la loro reputazione \u2013 esagerata ed errata \u2013 di pesci d'acqua dolce pi\u00f9 feroci. In realt\u00e0, i piranha sono generalmente timidi spazzini, che svolgono un ruolo simile agli avvoltoi a terra. Nel film del 2010, \"Piranha 3D\", viene scoperto un piranha preistorico precedentemente sconosciuto. Nel film, il personaggio di Christopher Lloyd identifica erroneamente un esemplare di questa nuova mostruosa specie con il nome specifico del familiare \"Pygocentrus nattereri\".\nBibliografia.\nJenni Bruce, Karen McGhee, Luba Vangelova, Richard Vogt, \"L'enciclopedia degli animali, \"Areagroup Media, Milano, 2005"}
{"id": "1112486", "revid": "6340", "url": "https://it.wikipedia.org/wiki?curid=1112486", "title": "Nornir", "text": ""}
{"id": "1112489", "revid": "154639", "url": "https://it.wikipedia.org/wiki?curid=1112489", "title": "Leggi (dialogo)", "text": "Leggi (in greco \u039d\u03cc\u03bc\u03bf\u03b9) \u00e8 il titolo dell'ultima e pi\u00f9 lunga opera di Platone. Rimasta incompiuta, fu pubblicata postuma dal discepolo Filippo di Opunte, che la divise in dodici libri e ne aggiunse uno finale, l\"'Epinomide\".\nIn questo dialogo, in cui non compare pi\u00f9 il personaggio di Socrate, Platone allarga la propria prospettiva dalla singola citt\u00e0 all'ordine divino presente nel cosmo, del quale l'ordine politico \u00e8 solo una parte pi\u00f9 piccola e subordinata. Inoltre, viene generalmente riconosciuto alle \"Leggi\" il tentativo di proporre un modello politico pi\u00f9 aderente alla realt\u00e0. Secondo il filosofo, \u00e8 di fondamentale importanza evitare il conflitto tra le classi sociali, e proprio a questo fine hanno un ruolo fondamentale le leggi di uno Stato. Esse hanno una duplice funzione:\nPlatone sostiene che vadano istituite anche sanzioni, che devono essere viste come uno strumento atto a correggere gli errori commessi dall'individuo. Le leggi sono intese come esplicitazione dell'intelligenza, rendendo manifesta la continuit\u00e0 con quanto affermato nei dialoghi della vecchiaia (in particolare nel \"Parmenide\", nel \"Teeteto\" e nel \"Sofista\"). D'altra parte, per\u00f2, la preminenza della legge sull'attivit\u00e0 del politico allontana le \"Leggi\" dalle tesi esposte nella \"Repubblica\" e nel \"Politico\": mentre nella produzione precedente il politico era sopra la legge, nel suo ultimo dialogo Platone lo pone come custode delle norme e dell'ordinamento giudiziario.\nIl fondamento delle leggi.\nNelle \"Leggi\" il tema politico viene introdotto esplicitamente fin dalle prime battute, e il dialogo si presenta come una lunga esposizione delle norme che dovranno essere adottate in un'ipotetica citt\u00e0 di nuova fondazione. Al \"corpus\" delle leggi \u00e8 dedicata gran parte dell'opera, a partire dal \"Libro IV\", quando Clinia annuncia ai compagni di viaggio il compito assegnatogli dai cittadini di Cnosso. I primi tre libri possono quindi essere considerati come un'introduzione al tema centrale del dialogo: in essi vengono affrontate questioni generali come le finalit\u00e0 che deve avere il legislatore nello scrivere le leggi (\"Libro I\"), la questione dell'educazione all'interno della citt\u00e0 (\"Libro II\"), una digressione sull'origine dello Stato (\"Libro III\").\nIl compito del legislatore.\nTre anziani uomini - un cretese di nome Clinia, lo spartano Megillo e un anonimo Ateniese (solitamente identificato con lo stesso Platone) - stanno percorrendo la strada che da Cnosso porta all'antro di Zeus, dove si trova il santuario della divinit\u00e0. Sono all'inizio del loro cammino e l'Ateniese propone di allietare il viaggio con una conversazione \u00absulla costituzione dello Stato e sulle leggi\u00bb, che potr\u00e0 essere un interessante diversivo nei momenti di riposo all'ombra degli alberi.\nIl dialogo si apre quindi con la domanda dell'Ateniese, che chiede ai due compagni quale sia l'origine delle leggi in vigore nei luoghi da cui provengono, Creta e Sparta. Entrambi rispondono che vengono considerate opera di un dio, e che il loro fondamento \u00e8 la necessit\u00e0 di prepararsi alla guerra contro altre citt\u00e0. L'Ateniese per\u00f2 fa osservare che, come nel caso del singolo individuo \u00e8 meglio vincere su s\u00e9 stesso che su gli altri, cos\u00ec anche per la citt\u00e0 \u00e8 necessario che il legislatore faccia in modo che i giusti governino sui peggiori, mantenendo l'ordine e occupandosi anzitutto delle sedizioni interne. Il buon legislatore opera pensando non alla guerra ma alla pace, e ha come riferimento la virt\u00f9 nella sua totalit\u00e0, affinch\u00e9 la citt\u00e0 sia governata secondo i beni umani (salute, bellezza, forza fisica etc.), i quali a loro volta richiamano i beni divini: prudenza, saggezza, giustizia e coraggio. I politici che hanno promulgato le leggi cretesi e spartane, invece, sembrano essersi comportati diversamente, cercando di formare cittadini che dimostrino coraggio in guerra.\nL'Ateniese inoltre critica le leggi che proibiscono i simposi per impedire che l'intemperanza e l'abuso di alcolici creino disordini: ci\u00f2 non succederebbe se, come ad Atene, il consumo di vino fosse regolato da un'usanza che impedisca agli uomini di lasciarsi andare e perdere il controllo. Le leggi spartane e cretesi su questo argomento sono troppo dure e proibiscono un comportamento che, se regolato da una buona educazione, non costituisce un danno ma anzi consente per un momento di esercitarsi nell'impudenza e acquisire cos\u00ec maggiore pudore e autocontrollo. Il simposio diventa quindi simbolo di una pratica paideutica che, educando alla virt\u00f9 incanalando gli istinti irrazionali, mira a formare un cittadino esemplare, che oltre a essere coraggioso in battaglia rispetti la legge e all'occorrenza sappia comandare.\nL'educazione nella citt\u00e0.\nIl discorso sui simposi introduce un argomento pi\u00f9 ampio, quello dell'educazione, che verr\u00e0 ripreso nel \"Libro VII\". L'educazione che viene impartita ai fanciulli consiste nell'orientare correttamente piaceri e dolori; tuttavia anche i buoni costumi possono corrompersi: per questo motivo gli d\u00e8i hanno deciso di alleviare la dura sorte degli uomini stabilendo delle pause, che coincidono con le feste in onore delle divinit\u00e0, durante le quali \u00e8 possibile lasciarsi andare. Inoltre, poich\u00e9 \u00e8 noto a tutti l'istinto che i giovani hanno per il moto e il ballo, risulta di centrale importanza l'arte dei cori, che insegna a danzare secondo ritmo e armonia, e quindi a riconoscere la bellezza del movimento e dei canti. Solo le cose belle giovano a chi le fruisce, mentre chi apprezza cose malvagie ne viene corrotto. Distinguere le cose buone dalle cattive, tuttavia, non \u00e8 facile, e il giudizio deve essere affidato a persone di comprovata virt\u00f9; quindi, una volta capito cosa \u00e8 bene e cosa no, il legislatore dovr\u00e0 costringere i poeti a comporre opere consone, che attraverso la piacevolezza della musica educhino correttamente i fanciulli. La musica, la danza e la poesia sono altri esempi di quei supporti irrazionali di cui l'educazione deve servirsi per condurre gli individui alla virt\u00f9.\nPer questo motivo \u00e8 necessario prevedere diversi tipi di cori, che corrispondono alle differenti et\u00e0 dei cittadini. Il primo sar\u00e0 il coro delle Muse, composto da bambini, che canter\u00e0 sulle cose di cui si \u00e8 appena parlato; subito dopo viene il coro di Apollo, di cui fanno parte uomini di et\u00e0 inferiore ai trent'anni, che invocano il dio come testimone delle verit\u00e0 appena pronunciate; segue quindi un terzo coro di uomini tra i trenta e i sessant'anni, consacrato a Dioniso. Gli uomini che superano i sessant'anni infine, non potendo cantare o ballare a causa della vecchiaia, avranno il compito di narrare miti sui costumi della citt\u00e0, secondo l'ispirazione divina.\nPrima di passare oltre, l'Ateniese indugia sul coro di Dioniso e sul consumo di vino durante i simposi, i quali devono essere riservati a uomini di quarant'anni: questi infatti, a causa dell'et\u00e0, non sono propensi al canto e per questo motivo necessitano dell'ebbrezza per abbandonarsi alla musica. Cantando, essi sono in grado di riconoscere la regolarit\u00e0 di ritmi e armonie che distingue l'opera migliore e pi\u00f9 bella, grazie alla quale proveranno innocui piaceri e di conseguenza sapranno condurre i giovani verso il pudore e la vergogna. Mantenendo una certa sobriet\u00e0 nel bere, gli uomini trarranno solo giovamento: mentre l'eccesso riscalda gli animi e genera risse tra gli ubriachi, la moderazione fa s\u00ec che terminato il simposio gli uomini si ritrovino pi\u00f9 amici di prima, e i sobri potranno essere da guida a chi non lo \u00e8.\nL'origine dello Stato.\nDopo aver discusso di cori e musica, l'Ateniese inizia un'analisi retrospettiva allo scopo di ricercare l'origine della legislazione. Egli narra che, quando vi fu il diluvio, gli unici a salvarsi furono gli uomini che abitavano le alture pi\u00f9 elevate, popoli che vivevano di pastorizia e ignoravano la politica, la brama di guadagno e tutte le arti proprie di chi abitava le citt\u00e0 vicine al mare. Questi sopravvissuti erano animati da spirito di benevolenza gli uni verso gli altri, e grazie all'abbondanza di pascoli la necessit\u00e0 di nutrirsi non costituiva un motivo di contesa. All'epoca non vi erano quindi legislatori, n\u00e9 era in uso la scrittura, ma gli individui seguivano le norme previste dai costumi dei padri, e nei gruppi famigliari i vecchi ricoprivano il ruolo di comando. Gradualmente, per\u00f2, questi primi piccoli gruppi si riunirono in comunit\u00e0 pi\u00f9 grandi, si diedero un'organizzazione politica, scesero a valle per coltivare i campi e costruirono barriere contro le fiere. Tuttavia, il fatto di essere vissuti isolati gli uni dagli altri fece s\u00ec che ogni gruppo si identificasse in leggi e antenati differenti, e ciascuno considerava i propri costumi migliori di quelli degli altri. Si arriv\u00f2 cos\u00ec alla guerra di Troia. Scesi a valle, i troiani fondarono una citt\u00e0, la quale ben presto entr\u00f2 in contrasto con altri Stati, dando origine a un lungo conflitto.\nDopo avere visto come sorge uno Stato, si passa ad analizzare gli eventi relativi alla storia di Argo, Micene e Sparta. In ciascuna di queste citt\u00e0 i sovrani si accordarono con il popolo per garantire lo svolgimento della vita civile, e le tre \"poleis\" giurarono di aiutarsi reciprocamente in caso di bisogno. Uniti dai medesimi sacrifici e dalla stessa stirpe, le tre citt\u00e0 ritenevano di costituire una potenza stabile e duratura, ma cos\u00ec non fu: vinte dalla brama iniziarono una cruenta guerra, che port\u00f2 alla dissoluzione del patto. La causa di ci\u00f2 \u00e8 individuata nell'ignoranza, che si esprime nella ricerca di un piacere contrario alla ragione: non \u00e8 possibile affidare a persone stolte, incapaci di seguire il bene invece del male, compiti di governo. Al contrario, il buon legislatore deve essere una persona assennata e prudente, che ricerchi l'armonia: \u00e8 infatti secondo natura che il saggio comanda sullo stolto.\nVengono quindi riconosciute due forme di costituzione da cui sono nate le altre: la monarchia e la democrazia. La prima ha il suo vertice nell'impero persiano, il quale per due volte si espanse e cadde in declino: la causa di ci\u00f2 \u00e8 stata la cattiva educazione di Cambise e Serse, che non furono in grado di governare e mantenere i territori conquistati dai padri, Ciro e Dario. Qui sta il merito della societ\u00e0 spartana, che d\u00e0 a tutti, ricchi e indigenti, la stessa educazione: non cos\u00ec \u00e8 avvenuto per i sovrani persiani che, dopo aver acquisito il potere, hanno voluto per i propri figli un'educazione diversa dalla loro, pi\u00f9 sfarzosa e quindi pi\u00f9 debole. Uno Stato che voglia salvaguardare la propria integrit\u00e0 deve quindi distribuire in modo corretto onore e biasimo, e dare la priorit\u00e0 alla temperanza, poi alla bellezza e ai beni del corpo, e infine alla ricchezza. Inoltre, un altro errore dei Persiani \u00e8 stato l'aver tolto la libert\u00e0 al popolo e inasprito il dispotismo, cos\u00ec che i governanti hanno finito per assecondare i propri desideri e non il bene comune. Presso gli Ateniesi \u00e8 invece successo il contrario: abbandonando le vecchie leggi, i cittadini si sono sentiti completamente liberi, e ci\u00f2 ha portato alla rovina.\nIl nuovo Stato.\nIl \"Libro III\" si conclude con una richiesta da parte di Clinia, che introduce al cuore del dialogo. Il cretese annuncia infatti di aver ricevuto dalla citt\u00e0 di Cnosso l'incarico di stendere una legislazione per la nuova colonia che dovr\u00e0 essere fondata (denominata \u039c\u03b1\u03b3\u03bd\u03ae\u03c4\u03c9\u03bd \u03c0\u03bf\u03bb\u03b9\u03c2, \"citt\u00e0 dei Magneti\"), e di volere svolgere il compito raccogliendo le migliori tra le leggi in vigore nelle altre citt\u00e0, comprese quelle straniere. Per questo motivo chiede ai due interlocutori di aiutarlo, immaginando di dover costruire dalle fondamenta uno Stato. Quello che verr\u00e0 esposto non sar\u00e0 per\u00f2 un codice, bens\u00ec un modello basato sull'intelligenza, sul quale dovranno fondarsi le leggi.\nPer la nuova citt\u00e0 Platone ricorre ancora al paradigma, esposto nella \"Repubblica\", della comunanza dei beni, che viene per\u00f2 attenuato: i cittadini dello Stato sono anzitutto proprietari terrieri, poich\u00e9 a ciascuno \u00e8 assegnato un appezzamento, e sono inoltre suddivisi in classi di censo. Ci\u00f2 \u00e8 necessario affinch\u00e9 si possa attuare nella realt\u00e0 un'approssimazione al modello politico della Kallipolis, e costituisce una differenza importante rispetto alle tesi esposte nella produzione precedente del filosofo. Nella societ\u00e0 descritta nelle \"Leggi\", infatti, i cittadini non sono pi\u00f9 differenziati in base alla tecnica (\u03c4\u03ad\u03c7\u03bd\u03b7) di cui sono detentori, bens\u00ec da un complesso di fattori economici, politici e sociali che rendono l'ordinamento della nuova citt\u00e0 simile alle oligarchie storicamente esistenti. Artigiani e commercianti sono tenuti lontani dalla vita della citt\u00e0, e il possesso di terreni non implica la pratica dell'agricoltura, che viene invece demandata agli schiavi. Ogni cittadino, in quanto tale, possiede un'unica arte, quella politica, la quale proibisce di dedicarsi ad altre tecniche. Ci\u00f2 d'altra parte contraddice quanto affermato nella \"Repubblica\" e nel \"Politico\", cio\u00e8 che solo pochi hanno il sapere necessario per governare.\nLa costituzione e le leggi.\nNel momento in cui si fonda una citt\u00e0 devono essere presi in considerazione vari aspetti, tra cui la posizione geografica, non troppo vicina al mare e in una regione che garantisca l'approvvigionamento dei beni di prima necessit\u00e0, e gli uomini che l'abiteranno, che nel caso preso in esame proverranno da Creta e da alcune \"poleis\" del Peloponneso. Un discorso molto pi\u00f9 ampio merita la costituzione, a proposito della quale vengono indicate quattro strutture politiche storicamente esistenti:\nIn ciascuna di esse il popolo \u00e8 asservito da un potere assoluto, ed esse stesse prendono il nome dal tipo di potere esercitato dal signore. Tuttavia, la possibilit\u00e0 che una costituzione si riveli ottima \u00e8 legata al presentarsi di eventi dovuti in gran parte al caso (\u03ba\u03b1\u03b9\u03c1\u03cc\u03c2). \u00c8 infatti necessario che temperanza e intelligenza si coniughino con il massimo potere, e il regime politico che maggiormente si presta a essere modificato alla luce della giustizia \u00e8 quello in cui a governare \u00e8 una sola persona. Contestualmente a ci\u00f2 \u00e8 introdotto il mito secondo cui nelle epoche antiche gli uomini conducevano una vita felice, poich\u00e9 per volere di Crono erano governati da d\u00e8moni. Era questa una forma di governo migliore delle attuali, perch\u00e9 non era soggetta ai desideri e alle brame che caratterizzano l'azione politica degli uomini. Nelle costituzioni attuali, invece, il pi\u00f9 delle volte accade che chi \u00e8 al potere proclami leggi in proprio favore, per rafforzare se stesso. Lo Stato potr\u00e0 dunque salvarsi solo se verranno conferiti ruoli di comando a persone di comprovata virt\u00f9, i quali, in quanto \"servitori della legge\", la faranno rispettare con la loro autorit\u00e0.\nIl compito del legislatore consister\u00e0 dunque nello stabilire un insieme di leggi che renda i cittadini pi\u00f9 attenti alla virt\u00f9, persuadendoli dell'utilit\u00e0 di seguire scrupolosamente ci\u00f2 che \u00e8 previsto dalle norme in vigore. Per questo motivo \u00e8 necessario che le leggi non si limitino a indicare i reati e le relative pene, ma siano precedute da un proemio (\u03c0\u03c1\u03bf\u03bf\u03af\u03bc\u03b9\u03bf\u03bd), nel quale viene mostrata la bont\u00e0 dei precetti. Una politica basata sulla persuasione \u00e8 infatti preferibile a una fondata sulla mera coercizione, e la stessa forma usata per fissare le norme, la scrittura, richiede il ricorso al proemio per persuadere i cittadini ed evitare che la legge perda la sua verit\u00e0 ed efficacia.\nL'organizzazione della citt\u00e0.\nSu invito di Clinia, nel \"Libro V\" l'Ateniese tiene un lungo monologo, che svolge la funzione di proemio per le leggi che saranno esposte nel seguito del dialogo, e nel quale vengono ripresi molti dei temi tipici dei dialoghi giovanili. Tra tutte le cose, i primi da onorare sono gli d\u00e8i, seguiti dall'anima (che \u00e8 la pi\u00f9 vicina alla divinit\u00e0) e infine il corpo, la parte pi\u00f9 bassa dell'uomo. Onorare l'anima significa perseguire la virt\u00f9, coltivare le cose belle e buone ed evitare la brama di ricchezze e di onori illusori; bisogner\u00e0 quindi non solo rispettare la legge, ma anche mantenere un atteggiamento contenuto e dignitoso, avere riguardo per gli stranieri (che sono protetti dalla divinit\u00e0), ricercare la verit\u00e0, perseguire temperanza e intelligenza, evitare l'eccessivo di amor proprio, trascorrere una vita in equilibrio tra piaceri e dolori.\nTerminato il proemio si pu\u00f2 passare a stendere le leggi. Per prima cosa \u00e8 necessario assicurarsi che la citt\u00e0 sia fin dall'inizio la pi\u00f9 pura possibile, selezionando attentamente gli uomini che la dovranno abitare, i quali dovranno essere i migliori, mentre i malvagi saranno allontanati. Un'altra questione importante riguarda le terre, che dovranno essere divise in modo equo tra i cittadini: viene quindi fissato in 5040 il numero dei proprietari terrieri, a ciascuno dei quali deve corrispondere un lotto comprendente un terreno e una casa. Questi potranno coltivarlo, ma non dovranno considerarlo proprio, bens\u00ec come una parte del suolo patrio, quindi sacro. \u00c8 importante notare che il numero non \u00e8 scelto a caso, ma in quanto ha ben 59 divisori, tra i quali i numeri da 1 a 10, cos\u00ec da semplificare le ripartizioni quando si tratta di stipulare contratti e stabilire le quote dei tributi. Inoltre, \u00e8 necessario che il numero di 5040 nuclei famigliari si mantenga invariato nel tempo: a ogni proprietario \u00e8 imposto di lasciare il lotto a un unico erede e di affidare gli eventuali altri figli maschi ai cittadini che non ne hanno avuti, cos\u00ec che ognuno abbia una discendenza; in alternativa, a seconda dei casi, i governanti possono decidere di inviare giovani nelle colonie oppure attuare meccanismi di controllo delle nascite.\nVengono attuate anche delle restrizioni di carattere economico, vietando il possesso di preziosi e coniando una moneta che ha valore solo dentro i confini dello Stato. Per garantire l'equit\u00e0 i cittadini vengono suddivisi in quattro classi di censo, e per le ricchezze vengono fissati dei limiti minimi (il possesso di un solo lotto) e massimi (il possesso di sostanze pari a tre volte il valore di un lotto). Eventuali risorse in eccesso devono essere conferite allo Stato; in caso contrario si viene sottoposti a processo. Infine, bisogner\u00e0 suddividere la citt\u00e0 e la regione attorno in dodici parti uguali, e anche i cittadini saranno ripartiti in altrettante trib\u00f9, ciascuna con una divinit\u00e0 protettrice.\nL'assegnazione egualitaria dei terreni e la suddivisione dei cittadini in classi di censo risponde alla necessit\u00e0 di attenuare il paradigma della comunanza dei beni proposto nella \"Repubblica\", e tiene conto del fatto che nessuna citt\u00e0 viene creata dal nulla, ma ogni individuo che la abiter\u00e0 ha un passato che non pu\u00f2 essere cancellato. In ultima analisi, il modello proposto per l'organizzazione della societ\u00e0 mira a evitare l'insorgere di conflitti tra le parti sociali, rispettando la disuguaglianza originaria che esiste tra i membri della comunit\u00e0. La bont\u00e0 proposta nelle \"Leggi\" \u00e8 appannaggio di tutti cittadini, i quali devono essere consapevoli e responsabili in egual misura.\nIl corpo delle leggi.\nUna volta stabilito l'ordinamento dello Stato, \u00e8 necessario istituire le magistrature (\"Libro VI\"). Si inizia con i 37 magistrati che avranno il compito di custodire le leggi e controllare, attraverso registri, che i cittadini non superino il patrimonio massimo consentito. Quindi l'Ateniese passa ad analizzare le norme per l'elezione di strateghi, astinomi (magistrati che si occupano della cura della citt\u00e0), agoranomi (custodi dell'agora), sacerdoti e agronomi (responsabili delle campagne). Particolare attenzione \u00e8 dedicata alle modalit\u00e0 di scelta dei due magistrati che si occuperanno dell'educazione dei giovani, uno per la musica e l'altro per la ginnastica.\nCi si sofferma poi sui temi dell'educazione sessuale e del matrimonio, regolati da leggi che mirano a favorire la nascita di una prole forte e valorosa. Contestualmente a ci\u00f2, si affrontano anche gli aspetti legati alla gestione della casa e della famiglia, dal trattamento da riservare agli schiavi alla struttura che devono avere gli edifici, dalle norme che riguardano i pasti alla condizione della donna. Si passa quindi all'educazione dei figli, argomento a cui \u00e8 dedicato l'intero \"Libro VII\". Lo Stato deve occuparsi della formazione dei cittadini fin dalla pi\u00f9 tenera et\u00e0, attraverso esercizi che rafforzino sia il corpo sia l'anima. Il carattere del bambino deve essere improntato alla serenit\u00e0, dosando allegria e timore e perseguendo un giusto mezzo. Materie di insegnamento saranno la ginnastica (lotta e danza) e la musica. I canti e i balli, come le feste religiose, saranno regolamentati da una legge, e sar\u00e0 proibito introdurne di nuovi. L'educazione sar\u00e0 la medesima per maschi e femmine, e dovranno studiare, oltre alla musica e alla danza, anche le lettere, la poesia, la grammatica, la matematica, la geometria, l'astronomia.\nIl \"Libro VIII\" si apre con la questione delle celebrazioni religiose, che devono essere stabilite con l'aiuto dell'oracolo di Delfi, e degli esercizi ginnici da prevedere in tempo di guerra e in tempo di pace. Quindi si torna a parlare dell'educazione sessuale dei cittadini, necessaria in uno Stato ben ordinato affinch\u00e9 i giovani non si abbandonino agli eccessi; viene criticato l'amore omosessuale, e vengono trattati vari aspetti della vita coniugale, dai pasti in comune al segreto dell'intimit\u00e0. Da qui si passa alle norme che regolano la produzione agricola, l'uso dell'acqua, il lavoro degli artigiani (che devono essere stranieri, poich\u00e9 i cittadini possono dedicarsi esclusivamente alla virt\u00f9), la distribuzione delle risorse, l'attivit\u00e0 commerciale, il soggiorno degli stranieri nella citt\u00e0.\nSi prosegue con le norme e le procedure giudiziarie che riguardano i crimini come il furto sacrilego, il tradimento, il furto, gli omicidi e gli atti di violenza in generale (\"Libro IX\"). L'argomento d\u00e0 la possibilit\u00e0 di svolgere una divagazione sul tema della giustizia. Si ribadisce che le leggi non devono limitarsi a punire, ma hanno anche una funzione paideutica, insegnando ai cittadini come comportarsi per essere felici. Giustizia e bellezza coincidono, ma questa identit\u00e0 sembra essere contraddetta dall'esistenza della pena capitale, che privando un uomo della vita pu\u00f2 essere vista come una cosa brutta. Il problema viene risolto con il riferimento all'involontariet\u00e0 del male, che costringe il legislatore a istruire chi commette ingiustizie in modo che le non ripeta in futuro, facendo uso di azioni, parole, piaceri e dolori, onori e disonori, multe o doni ecc. Tuttavia, nei casi pi\u00f9 gravi, laddove \u00e8 evidente che non \u00e8 possibile curare il colpevole, il legislatore \u00e8 costretto a soluzioni drastiche, come la pena di morte. Vengono quindi riconosciute tre cause, che sono in grado di esercitare un potere tirannico sull'anima, conducendola all'ingiustizia: le passioni (l'ira), i desideri (il piacere), l'ignoranza.\nL'esposizione delle leggi viene sospesa nel \"Libro X\", dedicato ai temi della religione e dell'ateismo, e riprende nel \"Libro XI\", in cui vengono trattate le norme che riguardano le compravendite di beni, schiavi e animali, e i reati finanziari come frodi, furti, inadempienze. Per le questioni testamentarie vengono passate in rassegna le norme inerenti ai passaggi d'eredit\u00e0 di padre in figlio, le deroghe e il comportamento da tenersi nelle dispute tra parenti e nei casi di uomini morti senza prole. Da qui, vengono stabilite le leggi per l'educazione degli orfani, l'assistenza ai genitori anziani, il divorzio e le seconde nozze, il trattamento di persone folli o colleriche. Ai poeti comici \u00e8 proibito deridere i cittadini nelle loro opere. Vengono presi provvedimenti contro i mendicanti, e viene stabilito come agire contro gli schiavi e gli animali che hanno provocato danni. Anche i testimoni e l'attivit\u00e0 dell'avvocatura sono sottoposti a una normativa. Ci si avvia quindi verso la parte conclusiva del dialogo (\"Libro XII\"), in cui vengono affrontate le leggi che riguardano: il furto di beni pubblici, la disciplina militare, il collegio dei magistrati giudicanti, i giuramenti, i rapporti con altri Stati e i viaggi all'estero, il trattamento riservato agli stranieri, la malleveria e la rivendicazione di beni, il ricorso alla violenza contro testimoni e concorrenti, la ricettazione, l'ospitalit\u00e0 data a criminali, la pace privata, il servizio alla patria, le tasse per gli d\u00e8i, le classi dei giudici e le modalit\u00e0 di attuazione delle sentenze, i funerali e le sepolture.\nLa condanna dell'ateismo.\nNel \"Libro X\" l'esposizione delle leggi viene interrotta per una digressione sugli d\u00e8i e sulle tesi di chi nega la loro esistenza. Contro di essi si scaglia il biasimo di Platone e l'opera dei legislatori, che devono impegnarsi a persuaderli del contrario. Diversamente dalla \"Repubblica\", l'ateismo nelle \"Leggi\" viene considerato un'infrazione alla connessione sussistente tra ordine cosmico e ordine politico: la citt\u00e0 \u00e8 infatti una piccola parte subordinata al tutto (\u1f45\u03bb\u03bf\u03bd), e lo stesso sapere dei governanti \u00e8 un sapere astrologico, che studia i movimenti dei corpi celesti per adeguarsi al mondo divino. La confutazione dell'ateismo prende in esame tre argomenti.\nIl \"Libro X\" si conclude con una disamina dei diversi tipi di empiet\u00e0 e sui provvedimenti che devono essere presi a seconda dei casi. Inoltre, viene proibito di compiere culti privati: le cerimonie devono avvenire esclusivamente in luoghi sacri pubblici.\nIl Consiglio notturno.\nLe ultime battute del \"Libro XII\" sono tese a ribadire lo scopo dell'intero corpo delle leggi, ovvero il conseguimento della virt\u00f9 all'interno dello Stato, attraverso un'intelligenza superiore che, avendo una visione d'insieme della situazione, sia in grado di scegliere gli uomini e le leggi migliori. A questo scopo \u00e8 necessario dotarsi di un organo di governo che possa svolgere questo ruolo, un'assemblea di uomini virtuosi che si riunisca di notte e prenda le decisioni avendo sempre di mira il fine che ci si \u00e8 prefissati, operando per custodire le leggi: \u00e8 il cosiddetto Consiglio notturno. Le caratteristiche con cui vengono descritti i membri di questa assemblea richiamano quelle del filosofo governante di cui si parla nella \"Repubblica\" e nel \"Politico\"; ci\u00f2 che tuttavia, ancora una volta, differenzia le \"Leggi\" dalle opere precedenti \u00e8 il fatto che questi uomini devono conoscere gli d\u00e8i, l'anima e gli astri - ovvero, posseggano la conoscenza dell'unit\u00e0 del molteplice."}
{"id": "1112490", "revid": "6340", "url": "https://it.wikipedia.org/wiki?curid=1112490", "title": "Rind", "text": ""}
{"id": "1112491", "revid": "339392", "url": "https://it.wikipedia.org/wiki?curid=1112491", "title": "Skjoldm\u00f8", "text": ""}
{"id": "1112493", "revid": "339392", "url": "https://it.wikipedia.org/wiki?curid=1112493", "title": "Shieldmaiden", "text": ""}
{"id": "1112494", "revid": "6340", "url": "https://it.wikipedia.org/wiki?curid=1112494", "title": "Sk\u00ecdbladnir", "text": ""}
{"id": "1112495", "revid": "6340", "url": "https://it.wikipedia.org/wiki?curid=1112495", "title": "Starkad", "text": ""}
{"id": "1112497", "revid": "6340", "url": "https://it.wikipedia.org/wiki?curid=1112497", "title": "Svipdag", "text": ""}
{"id": "1112498", "revid": "599013", "url": "https://it.wikipedia.org/wiki?curid=1112498", "title": "Eaf", "text": ""}
{"id": "1112503", "revid": "729019", "url": "https://it.wikipedia.org/wiki?curid=1112503", "title": "Stazione di Bari Zona Industriale", "text": "La stazione di Bari Zona Industriale si trova tra i quartieri Fesca, S. Girolamo e San Paolo della citt\u00e0 di Bari.\nLa fermata ferroviaria di Trenitalia serve la ferrovia Bari - Foggia ed \u00e8 utilizzata principalmente da pendolari. \u00c8 parte del servizio ferroviario urbano di Bari.\nLa fermata \u00e8 composta da 2 binari. Nonostante il nome alluda alla zona industriale barese, la stazione si trova soltanto ai margini della suddetta zona."}
{"id": "1112509", "revid": "247222", "url": "https://it.wikipedia.org/wiki?curid=1112509", "title": "Yngling", "text": ""}
{"id": "1112510", "revid": "1734716", "url": "https://it.wikipedia.org/wiki?curid=1112510", "title": "Annum", "text": "Annum proviene dal nome latino \"annus\" (anno), di cui \u00e8 l'accusativo singolare nella seconda declinazione, maschile; \u00e8 utilizzabile anche nelle forme annus (nominativo) e anni (genitivo).\nL'annum come unit\u00e0 di tempo, \u00e8 definito esattamente come 365,25 giorni (che \u00e8 la lunghezza di un anno nel calendario giuliano) della durata di 86400 secondi ciascuno, che rappresenta la durata del periodo di una rivoluzione della Terra intorno al Sole. Bench\u00e9 questa unit\u00e0 non sia universalmente accettata, come simbolo dell'anno, il NIST e l'ISO 31-1 suggeriscono il simbolo a (nel Sistema Internazionale, a \u00e8 anche il simbolo dell'ara, unit\u00e0 di misura dell'area, anche se il contesto aiuta a distinguere le due occorrenze). In inglese \u00e8 usata anche l'abbreviazione yr (da \"year\", appunto, \"anno\").\nL'UCUM elimina le ambiguit\u00e0 dalla simbologia usando\nUnit\u00e0 deprecate.\nQueste unit\u00e0 sono deprecate perch\u00e9 (con l'eccezione di \"kyr\") non usano prefissi accettati nel Sistema internazionale di unit\u00e0 di misura e perch\u00e9 i suffissi \"-ya\" e \"-yr\" non sono unit\u00e0 del SI accettate per il tempo, in quanto \"ya\" potrebbe essere confuso con \"yoctoannum\"."}
{"id": "1112512", "revid": "599013", "url": "https://it.wikipedia.org/wiki?curid=1112512", "title": "Elju\u00f0nir", "text": ""}
{"id": "1112514", "revid": "6340", "url": "https://it.wikipedia.org/wiki?curid=1112514", "title": "Thialfi", "text": ""}
{"id": "1112515", "revid": "287204", "url": "https://it.wikipedia.org/wiki?curid=1112515", "title": "Thjalfi", "text": ""}
{"id": "1112517", "revid": "101260", "url": "https://it.wikipedia.org/wiki?curid=1112517", "title": "Caduta di Costantinopoli", "text": ""}
{"id": "1112520", "revid": "180559", "url": "https://it.wikipedia.org/wiki?curid=1112520", "title": "Serie A 1959-1960 (pallacanestro femminile)", "text": "Il campionato di pallacanestro femminile 1959-1960 \u00e8 stato il ventinovesimo organizzato in Italia.\nLe 10 squadre di Serie A giocano in un girone all'italiana con partite d'andata e ritorno. La prima classificata vince lo scudetto; non ci sono retrocessioni per la riforma del campionato. L'Udinese vince il suo secondo scudetto consecutivo, staccando di tre punti la Stock Trieste e di sei la Standa Milano. Le friulane possono anche prendere parte alla Coppa dei Campioni."}
{"id": "1112521", "revid": "6340", "url": "https://it.wikipedia.org/wiki?curid=1112521", "title": "Au\u00f0umla", "text": ""}
{"id": "1112522", "revid": "6340", "url": "https://it.wikipedia.org/wiki?curid=1112522", "title": "Au\u00f0humbla", "text": ""}
{"id": "1112524", "revid": "6340", "url": "https://it.wikipedia.org/wiki?curid=1112524", "title": "Audumla", "text": ""}
{"id": "1112525", "revid": "6340", "url": "https://it.wikipedia.org/wiki?curid=1112525", "title": "Audhumbla", "text": ""}
{"id": "1112526", "revid": "1031941", "url": "https://it.wikipedia.org/wiki?curid=1112526", "title": "Sollicitudo Rei Socialis", "text": "La Sollicitudo Rei Socialis \u00e8 un'enciclica pubblicata dal papa Giovanni Paolo II il 30 dicembre 1987.\nTratta della questione sociale a vent'anni di distanza dell'enciclica di papa Paolo VI Populorum Progressio."}
{"id": "1112529", "revid": "118834", "url": "https://it.wikipedia.org/wiki?curid=1112529", "title": "Ubu roi", "text": ""}
{"id": "1112539", "revid": "122492652", "url": "https://it.wikipedia.org/wiki?curid=1112539", "title": "Robert Bauval", "text": "Biografia.\nNato da genitori di origine belga, Bauval ha frequentato la British Boys' School di Alessandria d'Egitto e successivamente un collegio francescano nel Buckinghamshire in Inghilterra. Si \u00e8 iscritto a corsi di ingegneria delle costruzioni presso la London South Bank University, conseguendo il diploma di laurea. Fu costretto a lasciare l'Egitto durante la presidenza di Nasser. Sovente ha lavorato come ingegnere in Medio Oriente ed in Africa.\nAppassionato di egittologia e buon conoscitore del periodo denominato Antico Regno, deve la sua notoriet\u00e0 ad un libro, \"Il mistero di Orione\" (\"The Orion Mystery\"), edito nel 1994 e scritto con Adrian Gilbert. Questo \"best seller\" cerca di dimostrare che le tre principali piramidi della piana di Giza siano accuratamente allineate con le stelle che formano la \"cintura\" della costellazione di Orione (cintura di Orione). La realizzazione dei tre enormi monumenti sepolcrali rientrerebbe in un grande ed articolato progetto fatto realizzare dai faraoni nel corso del tempo. Nel libro in questione, i due autori, studiando in particolare la Piramide di Cheope, avanzano anche l'ipotesi che gli antichi egizi conoscessero bene il fenomeno astronomico chiamato precessione degli equinozi."}
{"id": "1112540", "revid": "729019", "url": "https://it.wikipedia.org/wiki?curid=1112540", "title": "Redemptoris Mater", "text": "Redemptoris Mater (in italiano: Madre del Redentore) \u00e8 una enciclica pubblicata dal papa Giovanni Paolo II il 25 marzo 1987.\nTratta di Maria nella vita della Chiesa."}
{"id": "1112543", "revid": "6340", "url": "https://it.wikipedia.org/wiki?curid=1112543", "title": "F\u00e0fner", "text": ""}
{"id": "1112546", "revid": "6340", "url": "https://it.wikipedia.org/wiki?curid=1112546", "title": "F\u00e1fner", "text": ""}
{"id": "1112547", "revid": "287204", "url": "https://it.wikipedia.org/wiki?curid=1112547", "title": "Fafner", "text": ""}
{"id": "1112548", "revid": "6340", "url": "https://it.wikipedia.org/wiki?curid=1112548", "title": "Garm", "text": ""}
{"id": "1112549", "revid": "6340", "url": "https://it.wikipedia.org/wiki?curid=1112549", "title": "Gere", "text": ""}
{"id": "1112550", "revid": "6340", "url": "https://it.wikipedia.org/wiki?curid=1112550", "title": "Freke", "text": ""}
{"id": "1112555", "revid": "6340", "url": "https://it.wikipedia.org/wiki?curid=1112555", "title": "Hr\u00e6svelg", "text": ""}
{"id": "1112556", "revid": "6340", "url": "https://it.wikipedia.org/wiki?curid=1112556", "title": "Hraesvelg", "text": ""}
{"id": "1112557", "revid": "31886", "url": "https://it.wikipedia.org/wiki?curid=1112557", "title": "Hugin", "text": ""}
{"id": "1112558", "revid": "1543377", "url": "https://it.wikipedia.org/wiki?curid=1112558", "title": "Munin", "text": "Munin \u00e8 un'applicazione per il monitoraggio di sistemi che produce in output una serie di grafici tramite interfaccia web. L'utilizzo di Munin consente di monitorare computer, network, SAN e applicazioni. Cerca di porre l'attenzione su \"cosa \u00e8 cambiato oggi\" per verificare quali cambiamenti ci sono stati nell'infrastruttura monitorata analizzando l'andamento storico delle performance.\nLa produzione di grafici si basa sugli RRDTools ed \u00e8 scritto in Perl. L'architettura si basa su un nodo master che raccoglie i dati e si incarica della gestione dell'interfaccia web con uno o pi\u00f9 agenti (munin-node) inseriti sugli elementi da monitorare.\nMentre il nodo master deve risiedere su un'architettura Unix-like, i nodi agent possono essere installati anche su piattaforme Windows.\nI plugin possono essere scritti in diversi linguaggi (Sh, Bash, PHP) e quelli gi\u00e0 disponibili sono in grado di monitorare servizi come Apache, Mysql, prestazioni del sistema (CPU, disco, memoria) ecc.\nPer ogni aspetto monitorato \u00e8 possibile inserire degli allarmi a due livelli: \"warning\" al superamento della prima soglia e \"critical\" al superamento della seconda. Per ognuno di questi allarmi \u00e8 possibile gestire l'invio automatico di email in cui si riepiloga la situazione dell'allarme che \u00e8 scattato. Non \u00e8 consigliabile l'uso come servizio di alerting in quanto non \u00e8 dotato di sufficiente tempestivit\u00e0 ma pu\u00f2 essere molto valido nella valutazione delle performance in un periodo di tempo definito come ad esempio le ultime 24 ore."}
{"id": "1112559", "revid": "287204", "url": "https://it.wikipedia.org/wiki?curid=1112559", "title": "Landvaettir", "text": ""}
{"id": "1112560", "revid": "6340", "url": "https://it.wikipedia.org/wiki?curid=1112560", "title": "J\u00f6rmungand", "text": ""}
{"id": "1112563", "revid": "287204", "url": "https://it.wikipedia.org/wiki?curid=1112563", "title": "M\u00e0nagarmr", "text": ""}
{"id": "1112564", "revid": "1494169", "url": "https://it.wikipedia.org/wiki?curid=1112564", "title": "Atlas Comics", "text": ""}
{"id": "1112567", "revid": "1442080", "url": "https://it.wikipedia.org/wiki?curid=1112567", "title": "Flavio Eusebio (console 347)", "text": "Padre di Eusebio, Ipazio e di Eusebia, si imparent\u00f2 con l'imperatore Costanzo II quando la figlia lo spos\u00f2 nel 353 circa."}
{"id": "1112569", "revid": "6340", "url": "https://it.wikipedia.org/wiki?curid=1112569", "title": "Ratatosk", "text": ""}
{"id": "1112572", "revid": "33689", "url": "https://it.wikipedia.org/wiki?curid=1112572", "title": "Flavio Eusebio (console 359)", "text": "Biografia.\nFiglio di Flavio Eusebio, console nel 347, era fratello di Eusebia, che spos\u00f2 l'imperatore Costanzo II nel 353 circa, e fratello di Ipazio; la famiglia era originaria di Tessalonica.\nEusebio era un retore, ed era in corrispondenza con Libanio. Intorno al 355 era governatore di Ellesponto; di qui si rec\u00f2 ad Antiochia, da dove, nello stesso anno o in quello seguente, and\u00f2 in Bitinia, di cui aveva ricevuto il governatorato. Nel 359 tenne il consolato assieme al fratello Ipazio.\nTorn\u00f2 poi ad Antiochia, dove si trovava quando venne accusato di tradimento e processato nel 371, sotto l'imperatore Valente; multato ed esiliato, venne poi richiamato e riabilitato."}
{"id": "1112578", "revid": "6340", "url": "https://it.wikipedia.org/wiki?curid=1112578", "title": "Sk\u00ecnfaxi", "text": ""}
{"id": "1112580", "revid": "6340", "url": "https://it.wikipedia.org/wiki?curid=1112580", "title": "Hr\u00ecmfaxi", "text": ""}
{"id": "1112583", "revid": "287204", "url": "https://it.wikipedia.org/wiki?curid=1112583", "title": "Vedrfolnir", "text": ""}
{"id": "1112585", "revid": "6340", "url": "https://it.wikipedia.org/wiki?curid=1112585", "title": "Ve\u00f0rlaufnir", "text": ""}
{"id": "1112586", "revid": "6340", "url": "https://it.wikipedia.org/wiki?curid=1112586", "title": "Vedrlaufnir", "text": ""}
{"id": "1112587", "revid": "6340", "url": "https://it.wikipedia.org/wiki?curid=1112587", "title": "Arvakr", "text": ""}
{"id": "1112589", "revid": "6340", "url": "https://it.wikipedia.org/wiki?curid=1112589", "title": "Alsvidr", "text": ""}
{"id": "1112590", "revid": "174925", "url": "https://it.wikipedia.org/wiki?curid=1112590", "title": "Carii", "text": ""}
{"id": "1112591", "revid": "6340", "url": "https://it.wikipedia.org/wiki?curid=1112591", "title": "Alsvi\u00f0", "text": ""}
{"id": "1112592", "revid": "6340", "url": "https://it.wikipedia.org/wiki?curid=1112592", "title": "\u00c1rvak", "text": ""}
{"id": "1112594", "revid": "6340", "url": "https://it.wikipedia.org/wiki?curid=1112594", "title": "D\u00e1inn", "text": ""}
{"id": "1112595", "revid": "287204", "url": "https://it.wikipedia.org/wiki?curid=1112595", "title": "Dainn", "text": ""}
{"id": "1112596", "revid": "6340", "url": "https://it.wikipedia.org/wiki?curid=1112596", "title": "Dvalinn", "text": ""}
{"id": "1112598", "revid": "6340", "url": "https://it.wikipedia.org/wiki?curid=1112598", "title": "D\u00faneyrr", "text": ""}
{"id": "1112599", "revid": "287204", "url": "https://it.wikipedia.org/wiki?curid=1112599", "title": "Duneyrr", "text": ""}
{"id": "1112600", "revid": "6340", "url": "https://it.wikipedia.org/wiki?curid=1112600", "title": "D\u00f9neyrr", "text": ""}
{"id": "1112601", "revid": "6340", "url": "https://it.wikipedia.org/wiki?curid=1112601", "title": "Dura\u00fer\u00f3r", "text": ""}
{"id": "1112602", "revid": "287204", "url": "https://it.wikipedia.org/wiki?curid=1112602", "title": "Durathror", "text": ""}
{"id": "1112603", "revid": "1305772", "url": "https://it.wikipedia.org/wiki?curid=1112603", "title": "Przasnysz", "text": "Przasnysz \u00e8 una citt\u00e0 polacca del distretto di Przasnysz nel voivodato della Masovia.Ricopre una superficie di 25,16 km\u00b2 e nel 2004 contava 17.110 abitanti. Situata sulle rive del fiume W\u0119gierka.\nLa citt\u00e0 fu fondata nel Medioevo durante il regno della dinastia Piast in Polonia. Przasnysz era una citt\u00e0 regia nel Regno di Polonia, amministrativamente parte del voivodato della Masovia."}
{"id": "1112605", "revid": "29244", "url": "https://it.wikipedia.org/wiki?curid=1112605", "title": "Tritone crestato", "text": ""}
{"id": "1112612", "revid": "36426", "url": "https://it.wikipedia.org/wiki?curid=1112612", "title": "Palazzo Malenchini", "text": ""}
{"id": "1112613", "revid": "155634", "url": "https://it.wikipedia.org/wiki?curid=1112613", "title": "Madonnella", "text": "Madonnella \u00e8 un quartiere di Bari, appartenente dal 2014 al I municipio (ex VII circoscrizione).\nGeografia fisica.\nIl quartiere si trova nelle immediate vicinanze del centro cittadino a meno di 1\u00a0km di distanza dallo stesso e confina:\nStoria.\nNell'ultimo decennio dell'Ottocento cominciarono a sorgere, a est del quartiere Murat, numerosi agglomerati di case, soprattutto lungo la riva del mare, che ben presto costituirono un nuovo quartiere. Il nome attribuito dall'uso comune fu quello di Madonnella, data la presenza di una rozza immagine di Madonna collocata all'interno di una piccola nicchia, dove vegliava da diversi secoli sui campi che circondavano l'attuale Largo Francesco Carabellese. La vecchia immagine in terracotta della Madonna \u00e8 probabilmente andata distrutta nel periodo del dopoguerra ma, nel 1956, ne fu collocata una nuova sulla grande edicola in pietra che ancora oggi \u00e8 possibile osservare al centro del piazzale.\nNel 1927 il comune di Bari, viste le notevoli dimensioni assunte dalla citt\u00e0, decise di ripartirla ufficialmente in quartieri, includendo il rione Madonnella, insieme ai rioni San Pasquale e Carrassi, in un nuovo quartiere a cui venne attribuita la denominazione di \"Benito Mussolini\". A due mesi dal provvedimento, il 26 marzo 1927, il capo dell'amministrazione cittadina diede atto che la denominazione assegnata al quartiere non poteva essere consentita e deliber\u00f2 di chiamare \"\"dell'Oriente\" il quartiere orientale di Bari. La situazione rimase invariata fino al 1938, quando l'amministrazione decise di effettuare un parziale riassetto dei quartieri cittadini, distaccando il rione Madonnella dal quartiere \"dell'Oriente\" e unificandolo al quartiere Murat.\nIn preparazione al censimento generale della popolazione, nel 1951, il Consiglio comunale procedette all'individuazione dei quartieri e dei rioni della citt\u00e0, considerando questi ultimi come porzione dei primi e comprendendo, nel quartiere Madonnella, i rioni Madonnella, Japigia e Mungivacca. Con le deliberazioni del 24 gennaio e del 26 gennaio 1970, il Consiglio comunale torn\u00f2 ad esaminare l'organizzazione del territorio cittadino, suddividendo Bari in 17 quartieri tra i quali risult\u00f2 il quartiere Madonnella, che fu infine disgiunto dagli altri rioni, conservando gli attuali confini.\nIl quartiere Madonnella si presenta con numerosi edifici in stile Liberty, particolarmente diffuso agli inizi del XX secolo, situati principalmente nella zona a ridosso del quartiere Murat. La zona costruita negli anni trenta \u00e8 stata invece realizzata secondo lo stile monumentale e lineare del periodo fascista, utilizzato soprattutto per i palazzi adibiti ai pubblici uffici. Tra le costruzioni in stile Liberty sono da ricordare, in \"Largo Adua\", il palazzo \"Colonna\", dal nome del noto costruttore \"Luigi Colonna\", ed il Teatro Kursaal Santalucia, sede di un elegante locale adibito a spettacoli teatrali e proiezioni cinematografiche, costruiti rispettivamente nel 1925 e nel 1927.\nMadonnella si affaccia sul lungomare Nazario Sauro, realizzato tra il 1927 e il 1928, arricchito nel decennio successivo da numerosi edifici pubblici. Degni di nota sono l'Albergo delle Nazioni \"con\" l'annesso complesso residenziale INA, progettato dall'architetto Alberto Calza Bini; il Palazzo dell'Amministrazione Provinciale, progettato dall'Ing. Luigi Baffa e inaugurato nel 1935, che ospita la Pinacoteca metropolitana di Bari; il palazzo del Provveditorato alle Opere Pubbliche, inaugurato nel 1934; il palazzo dell'Aeronautica Militare, sede del comando della terza regione aerea, realizzato nel 1935; il palazzo dell'Ispettorato dell'Agricoltura, costruito all'inizio degli anni '40; il palazzo dell'Istituto Nazionale per la Previdenza Sociale, e la Caserma dei Carabinieri \"Chiaffredo Bergia\"\", entrambi realizzati sulla base dei canoni architettonici del ventennio fascista.\nNel quartiere Madonnella \u00e8 inoltre ubicata la nota spiaggia \"Pane e Pomodoro\", uno dei principali punti di ritrovo estivi della popolazione barese."}
{"id": "1112615", "revid": "339392", "url": "https://it.wikipedia.org/wiki?curid=1112615", "title": "Siberini", "text": ""}
{"id": "1112618", "revid": "93556", "url": "https://it.wikipedia.org/wiki?curid=1112618", "title": "Wendentaler", "text": "Il Wendentaler \u00e8 stata una moneta coniata dal 1541 a Luneburgo che mostrava sei scudi con lo stemma delle citt\u00e0 dei Wendi.\nDa un lato della moneta sono raffigurate le armi di Rostock, Wismar e Stralsund e la scritta \"MONET(a) CIVITAT(um) WANDAL(icarum)\".\nDall'altro lato sono presenti le armi di Amburgo, Lubecca e Luneburgo e la scritta: \"\u201eSTAT(utus) DVA(rum) MARCAR(um) LVBIC(e)N(sis)\u201c\". \nIl valore era di 2 marchi di Luneburgo = 28,70 g. \nStoria.\nQuesta monetazione di citt\u00e0 dell'Hansa fu continuata fino 1550 all'interno della Wendischer M\u00fcnzverein, unione monetaria delle citt\u00e0 \"wendiche\". Dopo questa data la coniazione dei talleri non fu continuata. Invece rimase la coniazione del marco nell'area del Mare del Nord fino al XVII secolo, come unit\u00e0 di misura dal valore di 16 Schilling.\nNel 1975 c'\u00e8 stata un'emissione speciale di una medaglia d'argento che ripropone il Wendentaler con gli stemmi di Lubecca, Amburgo e Luneburgo da una parte e di Wismar, Rostock e Stralsund dall'altra."}
{"id": "1112619", "revid": "767487", "url": "https://it.wikipedia.org/wiki?curid=1112619", "title": "Anello Le Verrier", "text": "L'Anello di Le Verrier insieme all'Anello Adams \u00e8 uno dei due pi\u00f9 brillanti anelli di Nettuno. Fu documentato dalla sonda Voyager II nel 1989.\nNome.\nIl nome gli \u00e8 stato assegnato in onore dell'astronomo francese Urbain Le Verrier, che scopr\u00ec Nettuno usando solo calcoli matematici e osservazioni astronomiche precedenti.\nCaratteristiche.\nSi ritiene che giaccia ad una distanza di 53200 Km dal pianeta e che lo profondit\u00e0 ottica sia di 0,002 mentre lo spessore verticale della struttura sia di circa 15\u00a0km. \nLa natura fisica degli anelli \u00e8 tuttora sconosciuta, ma si tratta di materiale molto scuro.."}
{"id": "1112622", "revid": "18323", "url": "https://it.wikipedia.org/wiki?curid=1112622", "title": "Stazione Bacologica Sperimentale", "text": ""}
{"id": "1112635", "revid": "29244", "url": "https://it.wikipedia.org/wiki?curid=1112635", "title": "Mus musculus domesticus", "text": ""}
{"id": "1112636", "revid": "212348", "url": "https://it.wikipedia.org/wiki?curid=1112636", "title": "Carlo Conti (presentatore)", "text": ""}
{"id": "1112638", "revid": "1543377", "url": "https://it.wikipedia.org/wiki?curid=1112638", "title": "Nazionale di rugby a 15 del Portogallo", "text": "La nazionale di rugby a 15 del Portogallo () rappresenta il Portogallo nelle competizioni internazionali. Ha partecipato ad una Coppa del Mondo (nel 2007), diventando la prima squadra composta esclusivamente da giocatori dilettanti a riuscirvi dopo l'avvento del professionismo. Ha affrontato Italia, Nuova Zelanda, Romania, e Scozia.\nPartecipa regolarmente al Campionato europeo per Nazioni di rugby, dove \u00e8 attualmente inserita nella 1\u00aa divisione poule A.\nIl Rugby a 15 in Portogallo \u00e8 amministrato dalla Federa\u00e7\u00e3o Portuguesa de Rugby.\nLa Storia.\nOrigini.\nIl primo incontro internazionale, risale all'aprile 1935, quando affront\u00f2 la Spagna perdendo per 5-6, prendendosi la rivincita (16-9) l'anno successivo.\nSalvo eccezioni, il Portogallo non ha partecipato a competizioni regolari sino a met\u00e0 degli anni '60, quando inizi\u00f2 a partecipare alla Coppa delle Nazioni, vincendo il suo primo match contro gli eterni rivali spagnoli per 9 a 3.\nIl primo incontro con l'Italia risale al 1967 con vittoria degli azzurri per 9-3. Poco dopo furono sconfitti dalla Romania di oltre 40 punti.\nIl primo successo arriv\u00f2 nel 1968 contro il Belgio successivamente travolse il Marocco.\nDopo un pareggio con l'Olanda, arriv\u00f2 l'impresa del 1972-73 con il pareggio per 0-0 e la clamorosa vittoria (9-6) del 1973 contro l'Italia in incontri validi per la seconda divisione del Coppa FIRA.\nSeguirono anni di alti e bassi con i picchi di cinque vittorie consecutive tra il 1979 e il 1981 e la serie di 7 successi tra 1979 e il 1981 e tra il 1984 e il 1985.\nNon venne invitato alla Coppa del Mondo del 1987.\nAnni 1990.\nNel 1989-90 partecip\u00f2 alle qualificazioni per la Coppa del Mondo del 1991. Sconfitta la Cecoslovacchia per 15 a 13 a \u0158\u00ed\u010dany, venne eliminato nel turno successivo dall'Olanda che lo sconfisse per 32 a 3.\nQuattro anni dopo, per la , fu inserito nel Gruppo dell'Europa Occidentale, dopo aver battuto Belgio e Svizzera e perso con la Spagna nel primo turno, venne sconfitto nel secondo turno di nuovo dalla Spagna e dal Galles per 11-102.\nNel 1999 il Portogallo entr\u00f2 in corsa dal secondo turno dove giunse secondo nel gruppo B alle spalle della Spagna, unica in grado di batterla.\nNel Terzo e decisivo turno, in un girone giocato ad Edimburgo si ritrov\u00f2 ancora la Spagna e la forte squadra della Scozia. Sconfitto per 11-85 dagli scozzesi, si gioc\u00f2 la qualificazione con la Spagna. Al termine di un avvincente partita gli eterni rivali sconfissero i \"Lobos\" per 21-17, qualificandosi. Per il Portogallo ci fu ancora una possibilit\u00e0 nei ripescaggi intercontinentali, ma qui il Portogallo perse la doppia sfida con l'Uruguay e fu eliminato.\nAnni 2000.\nNel 2002 il Portogallo, ormai stabilmente nella prima divisione del Campionato Europeo, si trov\u00f2 a giocarsi l'ammissione ai turni finali di qualificazione con Polonia e la solita Spagna. Il girone basato su 3 partite, vide la Spagna prevalere di strettissima per la differenza punti (una vittoria per ciascuna squadra).\nNel 2003-2004 il Portogallo conquist\u00f2 un clamoroso successo nel Campionato Europeo. L'allenatore (anche della nazionale \"seven\") Tomaz Morais, venne nominato per il premio di Tecnico dell'anno dall'IRB.\nEra un grande riconoscimento ai progressi ottenuti da una squadra di terza schiera.\nNel 2006 fu annunciate un aiuto economico ufficiale dall'IRB per sviluppare il proprio gioco verso il livello di seconda schiera.\nNel 2006 si disput\u00f2 a Lisbona l'edizione Inaugurale della IRB Nations Cup. Il torneo (che avr\u00e0 cadenza annuale) vedeva alla partenza, Portogallo, Russia e le selezioni \"A\" di Italia e Argentina.\nQualificazione alla Coppa del Mondo 2007.\nConcludendo al terzo posto il Campionato Europeo, il Portogallo si conquist\u00f2 la qualificazione diretta al 5 turno di qualificazione.\nAd ottobre 2006, dunque il Portogallo, disput\u00f2 una serie di un girone con Italia e Russia. Entrambe pesantemente sconfitte dall'Italia, Russia e Portogallo si giocarono la possibilit\u00e0 dello spareggio. In un tiratissimo match a Lisbona, la vittoria per 26-23 diede al Portogallo la qualificazione al sesto turno, da giocarsi in una doppia sfida contro la Georgia.\nCon un pareggio e una vittoria per i Georgiani, questi ultimi si guadagnarono la qualificazione diretta ai mondiali, mentre il Portogallo fu costretto, come nel 1999 ai ripescaggi intercontinentali.\nSuperato il Marocco con una doppia vittoria, fu ancora, come nel 1999 l'Uruguay l'ultimo ostacolo da superare.\nLa prima sfida a Lisbona venne vinta dai Portoghesi per 12-5.\nAl termine di una drammatica partita, con l'Uruguay in 14 per buona parte dell'incontro, il Portogallo venne sconfitto di sei punti (18-12) mantenendo un unico punto di vantaggio sul totale dei due match e qualificandosi cos\u00ec per la prima volta al Mondiale.\nDopo la partita alcuni giocatori Portoghesi furono fermati per alcune ore per un alterco con la polizia locale.\nCoppa del Mondo 2007.\nIl Portogallo ha esordito nel mondiale perdendo 56-10 contro la Scozia. Ha poi perso 108-13 contro la Nuova Zelanda. Seguono altre due sconfitte: per 31-5 contro l'Italia e per 14-10 contro la Romania, conquistando cos\u00ec l'unico punto ottenuto nel girone, e venendo cos\u00ec eliminata al primo turno."}
{"id": "1112639", "revid": "1728", "url": "https://it.wikipedia.org/wiki?curid=1112639", "title": "Kronenthaler", "text": ""}
{"id": "1112643", "revid": "1048993", "url": "https://it.wikipedia.org/wiki?curid=1112643", "title": "Karl Albrecht", "text": "Secondo \"Forbes\" nel 2014 era l'uomo pi\u00f9 ricco di Germania e il 23\u00b0 uomo pi\u00f9 ricco del mondo con un patrimonio di 26 miliardi di dollari. La sua fonte di ricchezza \u00e8 l'azienda ALDI, attiva nel settore della GDO.\nBiografia.\nKarl e il fratello Theo provengono da una famiglia di modeste condizioni economiche, il loro padre era un minatore e la loro madre gestiva un piccolo negozio nella loro cittadina. Karl prese parte alla seconda guerra mondiale con l'esercito tedesco, e conclusa questa rilev\u00f2 insieme al fratello l'attivit\u00e0 della madre, dando origine al primo negozio Aldi (Albrecht-Discount). In seguito la catena di supermercati venne divisa in Aldi Nord e Aldi S\u00fcd, Karl prese possesso della catena del Sud. \nAlbrecht ha sempre tenuto molto alla sua vita privata, ha vissuto in Svizzera e di lui si sa che \u00e8 stato sposato e che ha avuto due figli, era un grande appassionato di golf e possedeva un importante campo da gioco fatto costruire nel 1976, nel 1994 abbandon\u00f2 tutte le cariche ricoperte nel gruppo di famiglia, ma poi riprese il suo ruolo nel 2002.\nMor\u00ec nel 2014 all'et\u00e0 di 94 anni."}
{"id": "1112644", "revid": "585241", "url": "https://it.wikipedia.org/wiki?curid=1112644", "title": "Monte Martica", "text": "Il Monte M\u00e0rtica \u00e8 una montagna delle Alpi alta 1.032 metri s.l.m.. Fa parte del gruppo delle Prealpi varesine, nel territorio dei comuni di Brinzio, Induno Olona, Valganna e Varese, in provincia di Varese.\nIl monte d\u00e0 il nome all'omonimo sito di interesse comunitario.\nDescrizione.\nIl complesso montuoso del Monte Martica appare, dall'alto, come un grosso irregolare \"apostrofo\" che, sulla destra verso oriente, segue la prima parte della Valganna partendo da Bregazzana: sull'altro versante fronteggia il Monte Monarco, il Monte Minisfreddo e il Poncione di Ganna, cima di poco inferiore ai 1000\u00a0m s.l.m. e che si distingue per pareti rocciose verticali proprio sopra il paese di Ganna e di fronte alla cima della Martica. Sul lato inclinato grosso modo sull'asse Nord-Ovest/Sud-Est la montagna si affaccia sulla breve Valle del Pralugano dal laghetto di Ganna al paese di Bedero Valcuvia.\nPi\u00f9 o meno a quota 650\u00a0m s.l.m. su questo lato si distinguono bene, se osservati dalla parte alta di Bedero Valcuvia e del Monte Mondonico, i Valicci o Tre Valicci, un'unica bella radura con tre vecchie costruzioni. L'accesso orientale a questi prati \u00e8 lungo il sentiero che porta al comune di Brinzio, situato a Sud-Ovest del monte lungo la Val di Rasa. Il sentiero pi\u00f9 agevole, e pi\u00f9 lungo, per raggiungere la cima del monte \u00e8 quello che parte nei pressi di Bregazzana, \u00e8 largo e con poca pendenza. Un altro sentiero, pi\u00f9 stretto e nel folto del bosco e con varia pendenza, parte da Bedero Valcuvia, un altro \u00e8 quello citato da Brinzio che raggiunge il precedente, un altro ancora, pi\u00f9 ripido, parte dal fondo della Val Ganna, poco prima del paese di Ganna provenendo da Varese e, seguendo un crinale da sud-est a nord-ovest, raggiunge il sentiero da Bregazzana poco prima della vetta.\nLa cima \u00e8 piana e circondata dal bosco, consta di due quote (1028 metri s.l.m. e 1032 metri s.l.m.) una posta a occidente, l'altra ad oriente, su entrambe le quali si trovano i resti di altrettanti appostamenti d'artiglieria scoperti (o \"in barbetta\") realizzati nell'ambito della Frontiera Nord, il sistema difensivo impropriamente noto come \"Linea Cadorna\". Un terzo rilievo, posto tra le due quote su un esiguo sperone roccioso con suggestiva vista sulla Valganna, ospita una piccola croce. Sotto di esso, sul versante sud del massiccio, si trova la cosiddetta cava della Motta Rossa, vasto sito di estrazione del porfido dismesso dal 1993."}
{"id": "1112645", "revid": "827882", "url": "https://it.wikipedia.org/wiki?curid=1112645", "title": "Laboratori Elettrotecnici Societ\u00e0 Anonima", "text": "La LESA, acronimo di Laboratori Elettrotecnici Societ\u00e0 Anonima, \u00e8 stata una azienda italiana in attivit\u00e0 tra il 1929 e il 1972 nel campo della produzione di materiale elettrico frazionario. Il suo marchio era composto dalla parola LESA in caratteri maiuscoli corsivi dapprima, e successivamente stampatelli, di fantasia.\nNel suo periodo di maggior espansione, in relazione ai criteri merceologici, ovvero sulla base delle linee di prodotto, la ripartizione tecnicamente pi\u00f9 indicativa era: componenti (motori elettrici, i potenziometri a carbone e a filo, le cartucce piezoelettriche pick-up, giradischi, cambiadischi e meccanismi per registratori o riproduttori a nastro magnetico), fonografia, piccoli elettrodomestici, registratori e riproduttori a nastro magnetico. I componenti elettronici erano destinati all'industria di settore, impiegati in prodotti propri e di altri assemblatori, mentre gli oggetti finiti destinati al commercio, quali apparecchi fonografici e piccoli elettrodomestici. erano marchiati Lesa.\nIl settore per cui \u00e8 stata pi\u00f9 conosciuta presso il grande pubblico \u00e8 stato comunque quello dei giradischi portatili (fonovaligie e mangiadischi).\nDal 1972 fino al 1984 un ramo dell'azienda - gestito su delega di GEPI da Seimart inizialmente, e successivamente scorporato con il nome di Panta - ha proseguito la sola attivit\u00e0 di produzione apparecchi fonografici. Dal 1972 il marchio Lesa non \u00e8 stato pi\u00f9 utilizzato.\nStoria.\nNascita ed espansione : gli anni trenta.\nFondata dall'imprenditore Nello Meoni e dal tecnico Luigi Massaroni come impresa artigiana nel 1929, la societ\u00e0 inizi\u00f2 la propria attivit\u00e0 in \"corso Italia\", a Milano con la denominazione sociale \"Laboratori Elettrotecnici di Luigi Massaroni\". Nel 1930 divenne societ\u00e0 per azioni ed assunse la nuova denominazione \"\"Laboratori Elettrotecnici Societ\u00e0 Anonima\" (L.E.S.A.)\" \" trasferendo la produzione nei pi\u00f9 ampi locali di \"via Cadore 43\", sempre a Milano. Nel 1939 la LESA inaugur\u00f2 lo stabilimento di \"via Bergamo 21\" ed ai motori e rivelatori si aggiunse anche la produzione di potenziometri e piccolo macchinario elettrico rotante.\nGli anni del dopoguerra.\nSopravvissuta alla prematura scomparsa - nel 1940 - di uno dei soci fondatori (Luigi Massaroni) ed ai pesanti bombardamenti del 1943 che danneggiarono gravemente la sede della produzione, la LESA inizi\u00f2 la ricostruzione, ampliando poi gli stessi impianti produttivi ed aprendo anche nuovi stabilimenti: a Tradate (1950, con 800 dipendenti) per l'hi-fi ed i componenti, e a Saronno (1959) per gli elettrodomestici, con una forza lavoro complessiva che superava le duemila unit\u00e0. La produzione negli stabilimenti decentrati, oltretutto, permetteva di superare le difficolt\u00e0 causate, nelle operazioni di precisione, dalla polvere e dalle vibrazioni presenti nella sede di Milano, che divenne - nel tempo - principalmente centro studi e ricerche e amministrativo. Nel frattempo divenne dapprima societ\u00e0 collettiva ed in seguito -nel 1946 - di nuovo s.p.a. con la nuova ragione sociale \"LESA Costruzioni Elettromeccaniche\".\nGli anni cinquanta.\nNel 1950 venne depositato il marchio definitivo, costituito dalla scritta in stampatello attraversata da un fulmine.\nNegli anni cinquanta, l'espansione commerciale avvenne con l'avvicinamento al territorio, mediante l'apertura di filiali commerciali che fungessero anche da centro di riferimento per la distribuzione e l'assistenza ; nel 1966 - periodo di massima espansione - vi sarebbero state \"rappresentanze regionali\" a Torino, a Genova, Padova, Firenze, a Roma, a Napoli, Bari, Palermo, ed a Catania. Agenti erano anche a Monfalcone, Ancona e Cagliari. L'ingrandimento della rete incluse anche l'estero, con la presenza di grandi filiali commerciali e tecniche. Furono progressivamente aperte consociate che avrebbero coperto, nel periodo di massimo splendore, i diversi paesi (la \"Lesa Deutschland G.m.b.H\". inizialmente a Francoforte, Untermainkai 82 e poi a Friburgo, Wiesentalstrasse 1, la \"Lesa France S.A.R.L.\" a Lione, la \"Lesa Electra S.A.\" a Bellinzona, la \"Lesa of America Corp\". a New York, al 32-17 della 61 strada, Woodside 77 e altri uffici regionali).\nLa produzione continuava ad essere divisa fra componenti elettronici e oggetti finiti, pronti per la vendita al pubblico. \u00c8 il decennio nel quale l'azienda - dopo aver prodotto giradischi e meccanismi per altri - entr\u00f2 nel mercato della fonografia con prodotti completi propri. Se i primi giradischi LESA mod. VE1 erano stati commercializzati nel 1940, con il progetto - nel 1948 - del primo cambiadischi mod.CADIS, (entrambi con la sola velocit\u00e0 78 giri/min), dal 1950 furono prodotti i giradischi PS1 che davano la possibilit\u00e0 di selezionare una delle tre velocit\u00e0 33, 45 e 78 giri/min attraverso un sistema di pulegge manuali. Gli MT3 con cambio velocit\u00e0 realizzato mediante albero motore gradinato - immessi sul mercato nel 1952 unitamente al cambiadischi CD1 - superarono questi limiti. Fra le prime del decennio, infatti, grazie ai continui contatti con l'estero, il management della Lesa aveva compreso come l'avvento - anche in Europa - del formato 45 giri (a fianco del 33 giri), avrebbe portato ad una rivoluzione epocale. Le grandi case discografiche dell'epoca (quali la \"RCA Italiana\") stavano sostituendo gli impianti per l'incisione su 78 giri con i pi\u00f9 moderni macchinari per 33 e \"45 giri\", in arrivo - usati - dagli Stati Uniti. Gli stessi juke box venivano sostituiti con quelli a 45 giri. Era necessario farsi trovare pronti all'incremento della richiesta di apparecchi portatili, soprattutto legati alla richiesta di musica rock e po da parte delle fasce pi\u00f9 giovani della popolazione. Per questo, registrando gi\u00e0 nel 1953 - come \"Lesa Costruzioni Elettromeccaniche\" - il marchio Lesaphon per complessi fonografici (fonovaligie pi\u00f9 o meno grandi, con o senza cambiadischi o sintonizzatore, magnetofoni), presto svilupp\u00f2 meccaniche dedicate ai soli formati 33/45 giri.\nFu in questo periodo che la Lesa seppe adeguarsi a realt\u00e0 pi\u00f9 avanzate dell'Italia per design e tecnica; la \"LESA of America\" inizi\u00f2 a chiedere - oltre a prodotti di miglior design - una riduzione delle dimensioni d\u2019ingombro e prodotti utilizzabili in ambito hi-fi. Il primo risultato di tali indicazioni fu il \"cambiadischi CDE\" - lanciato nel 1960 - ed utilizzato in seguito anche per i prodotti di alta fedelt\u00e0 quali il \"PRF-6\". Contestualmente, negli anni sessanta, la Lesa dovette impostare il disegno e l'efficienza dei propri prodotti - anche economici, quali i mangiadischi - allineandosi agli standard americani, ai quali dovette adeguarsi anche per organizzazione aziendale strutturata attraverso ricerche di mercato, piani di lavoro, aggiornamento continuo e uno stringente controllo qualit\u00e0.\nNella seconda met\u00e0 del decennio, vennero depositati anche i marchi per una serie di elettrodomestici, ventilatori, aspirapolvere, tostiere, spazzole elettriche aspiranti (quali la spalesina - kleenette, lanciata nel 1957) ed inizi\u00f2 la loro commercializzazione.\nGli anni sessanta.\nNegli anni sessanta, momento di maggiore espansione, la Lesa era ritenuta la prima industria italiana nel settore della componentistica, sia per l\u2019alta qualificazione acquisita, sia per l\u2019entit\u00e0 della produzione che consentiva di soddisfare il 60% del fabbisogno nazionale oltre a notevoli forniture all\u2019estero. Nello stesso periodo la Lesa produceva circa 10 milioni di potenziometri, oltre 400 000 giradischi e 100 000 cambiadischi. Il settore fonografico rappresentava la parte pi\u00f9 nota della produzione LESA ed alimentava il 60% del suo fatturato. Forniva componenti e meccanismi interni da inserire in mobili multifunzione (bar-radio-giradischi) o in fonovaligie assemblate da altri (quali la Lisa della Crezari o i giradischi della Selezione del \"Reader's Digest\", con meccanica Lesa o \"Allocchio Bacchini\").\nIn quel periodo, oltre alle molte versioni dei riproduttori di dischi da salotto, delle fonovaligie, dei giradischi portatili, dei mangiadischi, presentati con i nomi pi\u00f9 disparati (\"CD3/31 LV 85, Aldebaran, Rubino, Mady Kid, Andessy, Sagittario, Mady 3, etc\") i prodotti pi\u00f9 venduti dalla Lesa erano i registratori a nastro bobina di tipo economico; settore gi\u00e0 occupato dagli anni cinquanta dalla Geloso, fu insidiato dalla Lesa attraverso un collocamento nella classe superiore con la serie di apparecchi Radio \"Renas\" \"(quali l'NH22)\", sostituiti successivamente da un meccanismo \u201cmangianastri\u201d per le nuove audiocassette lanciate dalla Philips, come nel caso del Renas BM22. Non mancavano impianti completi con amplificatore e casse separate.\nIn quegli anni si espanse la produzione di elettrodomestici: aspirapolvere Lesapol, phon, tostapane. Inizia inoltre la collaborazione con il designer \"Giuseppe De Goetzen\", che per LESA disegner\u00e0 parecchi elettrodomestici, fra i quali anche il macinacaff\u00e8 \"Granar\" e il tritacarne \"Tritak\". Numerosi furono i modelli di ventilatore da tavolo ed i primi tentativi di elettrodomestici multifunzione, quali il frullatore-macinacaff\u00e8 \"Storles\"a ed il robot da cucina \"Lesamak\".\nSe lo stesso design fu quasi esclusivamente delegato a divisioni interne di Lesa, in modo da fornire una connotazione riconoscibile all'intera produzione - sotto la guida del progettista \"Mario Biancardi -\" nel corso del decennio Lesa seppe adattarsi ai mutamenti di stile, nei vari settori commerciali - anche all'interno dello stesso gruppo funzionale. La serie di mangiadischi, ad esempio - che, a differenza delle fonovaligie, limitavano al massimo le parti in movimento e le operazioni da compiere - si evolvevano seguendo i gusti del pubblico: la serie mady, ad esempio, attravers\u00f2 gli anni sessanta nelle sue varie evoluzioni (Mady , Mady 2, 3, Mady Rad 121/R con sintonizzatore radio) arrivando fino all'ingresso negli anni settanta (Mady Kid) mutando linee e colori. Gli stessi marchi identificativi delle varie collezioni vennero ideati e depositati in modo da distinguere nettamente le diverse tipologie di prodotti, distanziandole dal nome dell'azienda, in una quantit\u00e0 tale da lasciarne molti poi inutilizzati. La Lesa puntava molto anche sulla pubblicit\u00e0 sia nelle riviste, che in televisione - attraverso la produzione di spot con la casa cinematografica \"Slogan Film\".\nL'organizzazione aziendale era sofisticata per l'epoca. Notevolmente evolute erano state, fin dalla fine degli anni cinquanta, la ricerca e lo sviluppo tecnologico. Grazie alla divisione di compiti, era possibile arrivare dall'idea al prototipo in soli nove mesi; oltre a questo, vi era una florida brevettazione - anche oltreoceano - di nuovi sistemi elettromeccanici per gli apparecchi di riproduzione. La Lesa cre\u00f2 e lanci\u00f2 sul mercato una serie di nuovi sistemi di testine, di amplificazione, e una nuova generazione di cosiddetti \"cambiadischi\", che permettevano di superare i vecchi problemi di \"scattosit\u00e0\" dei bracci.\nNel corso del decennio LESA prosegu\u00ec l'inserimento in ulteriori mercati stranieri, espandendosi ulteriormente sui mercati tedesco, francese, svizzero e statunitense, dove peraltro aveva gi\u00e0 aperto filiali a vocazione fino ad allora solo distributiva (\"LESA of America\", \"LESA Deutschland\" a Friburgo, \"LESA France\" in Lione e \"LESA Electra\" Svizzera, a Bellinzona), anche in funzione produttiva, con una strategia aziendale da multinazionale, di delocalizzazione in controcorrente coi tempi che vedevano i primi componenti orientali arrivare in Europa e negli USA per essere assemblata, e non viceversa. Nuove filiali venivano aperte - anche per la fornitura di componenti - in Africa (in Kenya, presso \"Kaplan &amp; Stratton, advocates\", P.o. box 111, Nairobi).\nSi ricorda - alla fine degli anni sessanta - il lancio negli Stati Uniti del giradischi e cambiadischi \"Professional Six (PRF/6)\", progettato appositamente per la clientela americana e recensito nell'agosto 1970 dalla rivista \"High Fidelity\" come il primo esempio di alta fedelt\u00e0 italiana sul mercato nordamericano. Le relazioni post vendita con la clientela erano curate - in un'ottica di fidelizzazione - con i mezzi allora disponibili. Oltre ai consueti cataloghi delle parti e dei prodotti completi, e alle brochure per i nuovi prodotti, veniva fatto stampare, fin dal novembre del 1962, un notiziario tecnico commerciale semestrale - diretta da Ettore Lucioni - e riservato alla clientela: \"La vetrina\".\nNel corso del decennio, poi, la propriet\u00e0 dell'azienda aveva sviluppato un sistema di welfare all'avanguardia, pari solo a quello di \"Olivetti\", e condiviso dalla \"Geloso\": erano state stipulate convenzioni con le scuole materne per i figli dei dipendenti, e con le colonie estive per permettere a lavoratori e lavoratrici di non doversi preoccupare dell'affidamento dei figli.\nGli anni settanta: il crollo.\nIl crollo avvenne - in maniera inaspettata - a cavallo fra gli anni sessanta e settanta; inizi\u00f2 infatti l'importazione in massa in Italia dei prodotti di fabbricazione giapponese, al punto che la stessa LESA dovette iniziare ad adoperarne. All'inizio degli anni settanta, al dumping causato dalla concorrenza asiatica, si aggiunse il fattore legato alle nuove mode nel consumo per cui i prodotti della casa italiana venivano percepiti come obsoleti, al punto che, improvvisamente, il numero delle vendite - fattore di sopravvivenza per l'azienda - croll\u00f2, portando ad un surplus di magazzino.\nIn questo periodo si pose quindi il problema di come sopravvivere. Al pari di altre aziende, ci si rese conto di come la produzione non potesse competere con quella dei giganti orientali. La LESA decise quindi di tentare un ulteriore excursus nel settore - gi\u00e0 affrontato negli anni sessanta - dell\"'alta fedelt\u00e0\". La concezione degli apparecchi fu stravolta: cambiarono i nomi dei prodotti, vennero introdotte nuove tecniche progettuali, nuovi design essenziali e inedite denominazioni alfanumeriche (\"LF 1203, SC1905, SC1905 BS, Stereo IC\"). Lesa mostr\u00f2 di aver intuito - al pari degli asiatici - quali fossero i desideri estetici del pubblico per il decennio entrante: oggetti di design particolare, colorati, economici. All'inizio del decennio Lesa introdusse anche gli \"audio center\" (quali il \"6331\"), che includevano radio, giradischi e registratore in una forma stilizzata. In quest'ultimo settore, scomparsi i registratori a bobina, Lesa ebbe anche modo di lanciare qualche piastra a cassetta ed una serie di registratori (\"Lesacar A11\") pensati per essere collegati alle tante autoradio con la sola sintonia montate sulle macchine, senza il bisogno di acquistare un'autoradio nuova. Molti di questi oggetti - prodotti in pochi esemplari - rimasero invenduti.\nLe vendite, infatti, non ripresero. L'invenduto pes\u00f2 in maniera determinante sui debiti aziendali, al punto che i dipendenti scioperarono per lungo tempo per gli stipendi arretrati. Nel Settembre 1971 la \"vetrina\" cess\u00f2 di essere pubblicata e la propriet\u00e0 tent\u00f2 di salvare l'azienda cedendola al sistema delle finanziarie partecipate all'epoca creato per affrontare il problema - comune ad altre aziende - della crisi generale dell'elettronica italiana. Quest'ultimo periodo di vita della Lesa coincise con la prosecuzione di intense lotte sindacali delle maestranze, che decisero di occupare gli stabilimenti di via Bergamo e di Tradate in segno di protesta contro l'annunciata messa in liquidazione; vi furono anche manifestazioni a Milano in piazza Duomo e un'interpellanza presso la Regione Lombardia. Si giunse dapprima alla richiesta dell'amministrazione controllata e - condizione imposta dal capitale pubblico per il salvataggio dell'azienda - il fallimento, dichiarato nel 1972.\nL'intervento della Seimart ed il marchio Lesa.\nPer tentare di non disperdere il know how, i processi produttivi, i macchinari, e per preservare le risorse umane e gli stabilimenti, la Lesa venne acquisita dalla GEPI, Societ\u00e0 di Gestione Partecipazioni Industriali, finanziaria pubblica creata nel 1971 allo scopo di salvare le aziende nazionaliin crisi, attraverso operazioni di taglio, fusione e ricapitalizzazione pubblica. La GEPI - non specializzata nel complesso mondo del management dell'elettronica - decise di utilizzare la \"SEIMART \"(Societ\u00e0 Esercizio Industriale Manifatturiere Radio e Tv), una finanziaria piemontese con soci Cassa Risparmio di Torino, l'Istituto Bancario S. Paolo, la Banca popolare di Novara, la Finanziaria Regionale Piemontese, FIAT, FINDI (Pianelli e Traversi), gi\u00e0 costituita l'anno precedente per rilevare l'attivit\u00e0 della fallita INFIN-Magnadyne di Torino. \nLa Seimart acquis\u00ec la Lesa al pari di aziende quali la Gallo Condor di Concorezzo, la Europhon e Radiomarelli, seguendo una procedura standardizzata, che portava ad un taglio dei settori ritenuti non produttivi, con accorpamento dei beni e riduzione degli stabilimenti, destinati alla ricerca ed a continuare la produzione delle aziende rilevate, trasformare in meri marchi.\nDopo la chiusura e gli anni ottanta : il marchio Lesa utilizzato da \"Seimart\" ; \"Panta\" ed \"Optronics ; Seli\".\nDopo aver proseguito per alcuni anni l'attivit\u00e0 della Lesa, utilizzandone il marchio per commercializzare gli ultimi progetti della casa di Tradate (quali lo SC1901, 1904, 1905, 1906), la Seimart realizz\u00f2 la non fattibilit\u00e0 di un incorporamento (per le dimensioni dell'azienda) o una vendita di rami della ex Lesa. Ecco come, in relazione a quella che era l'azienda di tradate, si stabil\u00ec - nel 1975 - di creare realt\u00e0 minori, specializzate nei diversi settori. Ecco come quella che era la Lesa fu smembrata in \"Seimart elettrica\", \"Neohm\" (divisione componenti) con stabilimenti - oltre che a Leini (To) - anche a Saronno, presso i capannoni della Lesa. L'avventura, per\u00f2, ebbe vita breve, portando alla definitiva chiusura di Saronno. A Tradate - alienato il magazzino considerato invendibile - era nel frattempo proseguita l'attivit\u00e0 di assemblaggio e vendita di giradischi e hi-fi (quali l'Audio Centre 6331, come produzioni Seimart a \"marchio\" Lesa), sia delle meccaniche ancora richieste dal mercato, che degli ultimi progetti Lesa; nel 1977 la Seimart si liber\u00f2 definitivamente anche di tale stabilimento, innestandovi due aziende separate, con il progetto di cederle a privati assieme ai beni aziendali per scorporazione: la \"Panta\" per l'hi-fi, che progett\u00f2 alcuni nuovi giradischi a trazione diretta (la serie RPH, fra i quali il \"RPH-220\", \"RPH-400\" ed altri) e alcuni registratori a cassetta (la serie \"HD\") e la \"Optronics\", che si occupava di cristalli liquidi. Dalla seconda met\u00e0 degli anni settanta, quindi, anche il marchio Lesa cess\u00f2 definitivamente di essere utilizzato.\nNel 1975 , intanto, la Seimart aveva creato, presso lo stabilimento \"storico\" di via Bergamo, la \"SELI\" (Societ\u00e0 elettronica lavorazioni industriali) - orientata all'elettronica professionale - che prest\u00f2 lasci\u00f2 la sede storica milanese e traslocando in \"via Vitruvio\" prima, e successivamente a Sesto San Giovanni. \nDopo gli scorpori, il 29 giugno del 1979, la stessa \"Seimart\" fu messa in liquidazione, e le attivit\u00e0 della Panta - le uniche ancora riconducibili al \"core business\" della Lesa, pur non usandone pi\u00f9 il nome - furono le sole a proseguire a rilento. Nel 1984, il CIPI approv\u00f2 un piano che prevedeva l'intervento della finanziaria REL (succeduta all'accoppiata GEPI-Seimart nella ristrutturazione e rilancio sul mercato dell'elettronica italiana) e di un partner privato, poi ritiratosi, per rilanciare la Panta. A quel punto, nel 1984, l'azienda cess\u00f2 ogni attivit\u00e0 produttiva, venendo posta in liquidazione dall'assemblea dei soci azionisti il 27 novembre 1985, con un procedimento che si protrasse formalmente fino al 1988.\nLoghi.\nIl suo marchio \u00e8 stato dapprima costituito dal nome aziendale in lettere corsive unite fra loro. Negli anni cinquanta, venne ristilizzato con le quattro lettere, separate, in stampatello, attraversate da un lampo. Quest'ultimo logo campeggiava all'ingresso della sede di via Bergamo e sul lato dello stesso palazzo. Nella prima met\u00e0 degli anni sessanta il logo - ristilizzato in base alle mode \"optical\" - divenne quello definitivo: le quattro lettere del nome, in stampatello. Il marchio \"Lesa\" risulta oggi inutilizzato.\nLe sedi della LESA.\nMentre l'edificio che ospitava lo stabilimento storico di Milano, in via Bergamo 21, \u00e8 stato preservato e restaurato, ed oggi ospita Prada, poco \u00e8 rimasto dell'area di Tradate, intorno alla via Carlo Poma, abbattuta per favorire l'insediamento residenziale. La stessa denominazione di via Poma, parte di un quartiere industriale, ha cessato di esistere con la nuova lottizzazione.\nLo stabilimento di \"Saronno\" - indirizzato alla produzione degli elettrodomestici - situato in via Gaudenzio Ferrari, abbandonato quasi subito dalla gestione Seimart, \u00e8 rimasto quasi inalterato; la struttura inaugurata nel 1959 \u00e8 oggi sede di uffici ed enti para-statali.\nIn tempi recenti, alla sommit\u00e0 dell'edificio pi\u00f9 alto di via Ferrari, le intemperie hanno scolorito i muri al punto da rivelare il vecchio logo aziendale con la grande scritta \"LESA\" in colore blu attraversata da un fulmine rosso."}
{"id": "1112646", "revid": "46291", "url": "https://it.wikipedia.org/wiki?curid=1112646", "title": "Juncus articulatus", "text": "Il Giunco nodoso (Juncus articulatus Linnaeus, 1753) \u00e8 una pianta della famiglia delle Juncaceae."}
{"id": "1112647", "revid": "29244", "url": "https://it.wikipedia.org/wiki?curid=1112647", "title": "Giunco nodoso", "text": ""}
{"id": "1112648", "revid": "29244", "url": "https://it.wikipedia.org/wiki?curid=1112648", "title": "Juncus lamprocarpus", "text": ""}
{"id": "1112649", "revid": "29244", "url": "https://it.wikipedia.org/wiki?curid=1112649", "title": "Giunco articolato", "text": ""}
{"id": "1112652", "revid": "1106276", "url": "https://it.wikipedia.org/wiki?curid=1112652", "title": "Varianti della briscola", "text": "Le varianti del gioco della briscola sono numerose, per lo pi\u00f9 locali. Sebbene molte varianti siano delle semplici modifiche alle regole generali, altre varianti pi\u00f9 complesse modificano sostanzialmente il gioco.\nLa principale variante della briscola semplice \u00e8 quella detta \"a chiamata\", in cui si gioca in cinque o pi\u00f9 e che possiede anch'essa numerose varianti. Esistono per\u00f2 anche varianti della normale briscola in due.\nUna legge fondamentale della briscola a chiamata, detta anche briscolone, consiste nell'affermare che chi ha il 10, chiamato re, ha automaticamente anche il due.\nBriscola a chiamata.\nLa briscola \"a chiamata\", giocata solitamente in cinque, \u00e8 definita in questo modo perch\u00e9 le squadre non sono prestabilite: il gioco \u00e8 preceduto da una fase \"di chiamata\" nella quale vengono definite le squadre (si gioca tre contro due) e il seme di briscola con un meccanismo simile a quello della licitazione nel bridge.\nBriscola a chiamata semplice.\nConosciuta con diversi nomi (per citarne alcuni: \"Briscolone\", \"Briscola in cinque, Bastarda\", \"Briscola bugiarda\", \"Briscola pazza\", \"Giaguaro\", \"Macaco furbetto\", \"due\" o \"Quintilio\") si gioca in cinque.\nSi distribuiscono tutte le 40 carte senza determinare inizialmente alcuna squadra: ciascun giocatore ha quindi 8 carte e non \u00e8 presente alcuna \"briscola\" scoperta sul tavolo.\nIl primo giocatore di turno \"dichiara\" o \"chiama\" una carta, cio\u00e8 chiede una carta di rinforzo per la propria mano specificandone il valore, ma non il seme: cos\u00ec facendo si impegna a raggiungere 61 punti giocando (per quella mano, al termine della dichiarazione) in coppia col detentore della carta di rinforzo, contro gli altri tre (avendo peraltro il vantaggio di determinare la briscola).\nInizia la dichiarazione il giocatore a destra del mazziere che pu\u00f2 o chiamare una carta o passare, e quindi rinunciare a chiamate successive. I giocatori successivi, fino al mazziere, devono a loro volta passare o chiamare una carta purch\u00e9 inferiore all'ultima carta chiamata. L'ordine delle carte \u00e8 quello della briscola normale: Asso, Tre, Re, Cavallo, Fante, Sette, Sei, Cinque, Quattro, Due. Se due o pi\u00f9 giocatori hanno chiamato, si effettua un altro giro tra tutti coloro che non hanno passato al giro precedente e cos\u00ec via finch\u00e9 non ne rimane uno solo.\nQualora un giocatore \"chiama\" il 2 i giocatori successivi possono rilanciare solo chiamando a loro volta il 2 o, nel caso in cui si abbia in mano il 2 del seme che si vuole chiamare, \u00e8 consentito chiamare la carta con il valore pi\u00f9 basso non in proprio possesso, facendo cos\u00ec una chiamata \"obbligata\" (ad esempio se si hanno in mano il 2 e il 4 si potr\u00e0 chiamare il 5 obbligato), incrementando per\u00f2 il numero di punti minimo che la coppia costituita dal \"chiamante\" e dal \"socio\" si impegna a raggiungere per vincere, purch\u00e9 superiore al numero di punti precedentemente chiamato. In caso di chiamata \"al due\" il rilancio parte da 62. Se il rilancio supera i 70 punti (\"a 71\"), i punti assegnati a vincitori e perdenti verranno raddoppiati; se supera gli 81 punti, verranno triplicati, e cos\u00ec' via.\nAlla fine della chiamata il giocatore che chiama la carta pi\u00f9 bassa (o, in caso di chiamata al 2, il valore pi\u00f9 alto), dichiara il seme della carta da lui chiamata, che diventa briscola.\nUlteriore possibilit\u00e0 di \"chiamata\" \u00e8 il solo; questa \"chiamata\" interrompe la dichiarazione: il dichiarante si impegna a raggiungere almeno 61 punti da solo e la mano verr\u00e0 giocata senza briscola. Questo tipo di chiamata viene anche detta a carichi. Nella chiamata a carichi il chiamante dunque gioca contro gli altri quattro e nessun seme \u00e8 briscola. Cominciato il giro secondo le regole di inizio, la particolarit\u00e0 del gioco a carichi \u00e8 che, dopo che la prima carta di ogni mano \u00e8 stata giocata, ogni giocatore \u00e8 obbligato a giocare lo stesso seme della prima carta la quale \u2018comanda la mano\u2019. Pu\u00f2 giocare la carta che vuole solo se non ha carte del seme che comanda la mano. \nIn alcune varianti del gioco la chiamata avviene diversamente\nChi possiede la carta scelta giocher\u00e0 come compagno del dichiarante (chiamato anche \"amico del giaguaro\" o \"socio\"), generalmente senza rivelare la propria identit\u00e0 fino al momento in cui la carta chiamata viene giocata. \u00c8 generalmente ammessa la pratica di \"chiamarsi in mano\" ovvero di dichiarare una carta posseduta da se stessi, in tal caso si gioca in uno contro quattro. Nel caso in cui il chiamante abbia il due in mano e non voglia chiamarsi in mano spesso \u00e8 accettata la chiamata al 4 obbligato. In questo caso mentre gli avversari chiamano al 2 al rialzo, l'interessato pu\u00f2 chiamare al 4 obbligato e partecipare anche lui al rialzo dei punti.\nLe regole del gioco sono identiche a quelle della briscola.\nAl termine delle otto mani, si sommano i punti delle carte possedute dal chiamante e dal socio, che vincono se hanno rispettato il contratto (ovvero, se non ci sono stati rilanci nel punteggio, se hanno totalizzato almeno 60 punti - in caso di patta si premia il chiamante, anche se esiste la variante per la quale il dichiarante deve superare la soglia di punti dichiarata).\nSe il dichiarante e il suo compagno hanno vinto, segnano rispettivamente +2 e +1 punti, mentre gli altri segnano -1 punti. In caso di sconfitta il chiamante segna -2, il socio -1 e gli avversari +1.\nSe un giocatore si chiama in mano o chiama i carichi, vincendo (o perdendo) guadagner\u00e0 (o perder\u00e0) 4 punti, mentre il guadagno o la perdita dei quattro avversari resta di +1 o -1 in caso di vittoria o sconfitta.\nIn caso di \"cappotto\" (ovvero totalizzando 120 punti) i punti persi o guadagnati si raddoppiano.\nNonostante la peculiarit\u00e0 e probabilmente il fascino di questo gioco originino anche dal fatto di giocare in 5, esiste tuttavia la possibilit\u00e0 di giocare con un numero di giocatori diverso. \u00c8 possibile ad esempio giocare in sei (in questo caso il giocatore che distribuisce le carte, ovvero \u2018di mazzo\u2019, non partecipa alla mano) oppure in sette (in questo caso il giocatore che distribuisce le carte, pi\u00f9 il precedente non partecipano alla mano) oppure in quattro o tre persone (in questo caso con l'introduzione di uno o due giocatori fittizi, di cui vengono girate le carte casualmente). Inoltre se, nella versione classica della \u2018Briscola chiamata semplice\u2019, dopo la chiamata, non \u00e8 possibile parlare o fare ammiccamenti, esiste comunque una variante in cui \u00e8 possibile dire qualsiasi cosa purch\u00e9 non si mostrino le proprie carte (a parte ovviamente quella giocata al proprio turno).\nBriscola a chiamata \"subito al Due\".\nCome la \"briscola a chiamata\", ma l'asta parte chiamando direttamente il Due.\nBriscola rotonda a nove con chiamata al due subito ma al punto a partire da 61.\nI giocatori sono 9 e generalmente al tavolo si siedono sempre pi\u00f9 di 5 cavalieri. A turno colui che fa le carte e i compagni alla sua sinistra restano esclusi dal gioco (il morto pi\u00f9 gli aspettanti). Non si gioca mai in pi\u00f9 di cinque e non si gioca mai con 4 giocatori e uno immaginario a carte coperte.\nLa chiamata:\nI giocatori della Briscola Rotonda \"chiamano al punto\". In questa variante viene prima chiamato il punteggio da raggiungere (iniziando da 61 punti) e poi, una volta aggiudicato il punteggio, il chiamante comunica il segno del due che \u00e8 l'unica carta che viene chiamata.\nPunti:\nIn caso di chiamata in mano:\nIn ogni caso di \"cappotto\" i punti raddoppiano\nBriscola rotonda dei Cavalieri.\nNumero di giocatori: \nI cavalieri sono 9 e generalmente al tavolo si siedono sempre pi\u00f9 di 5 cavalieri. A turno colui che fa le carte e i compagni alla sua sinistra restano esclusi dal giuoco. Non giocano mai pi\u00f9 di cinque cavalieri e non si giova mai \"con il morto\" (espressione, usata dai cavalieri, per indicare 4 giocatori e uno immaginario a carte coperte). \nLa chiamata: \nI cavalieri della Briscola Rotonda \"chiamano al punto\" e non \"alla carta\". \nQuesta variante \u00e8 molto significativa: viene prima chiamato il punteggio da raggiungere (si inizia generalmente da 70 punti) e poi, una volta aggiudicato il punteggio, il chiamante comunica la carta e il segno. \nQuesta variante permette quindi di chiamare come socio anche un \"asso\" o un \"tre\" ma la difficolt\u00e0 aumenta poich\u00e9 i punti da raggiungere sono maggiori. Conseguentemente, essendo le chiamate sempre superiori al 70 e spesso sopra l'80, le vittorie e/o sconfitte sono raddoppiate o triplicate\nBriscola Chiamata Pazza o Gingo.\nAltra variante della Briscola, o meglio della Briscola chiamata 'semplice' (a 5).\nL'impostazione \u00e8 la stessa, ma la fase iniziale prevede un'asta (per una carta che va dall'asso fino al due): in base alle 8 carte in possesso, ciascun giocatore va a dichiarare il punteggio che prevede di raggiungere assieme al compagno.\nIl giocatore che si aggiudica l'asta \u00e8 detto \"chiamante\": decide il seme di briscola, chiama la briscola pi\u00f9 alta che non \u00e8 in suo possesso (eventualmente pu\u00f2 chiamare una briscola che ha in mano, ovvero si chiama da solo e se vince raddoppia i punti dichiarati), se il chiamante punta 120 (quindi il massimo dei punti) ha diritto a chiamare due carte, ma dello stesso seme. In questo caso quindi per vincere il chiamante e i chiamati dovranno aggiudicarsi tutte le mani con punti. Al termine dell'asta e della chiamata delle carte il chiamante apre la mano. Se un giocatore ha le 8 carte pi\u00f9 alte di un seme (Asso, Tre, Re, Donna, Fante, Sette, Sei, Cinque) la partita non viene disputata in quanto viene a mancare la parte di abilit\u00e0 del gioco.\nDetto anche \"chiamato\", \u00e8 colui che ha la briscola chiamata. Concorre con il chiamante al raggiungimento del punteggio dichiarato da quest'ultimo.\nColui il quale possiede la carta proclamata \u00e8 detto \"chiamato\" o \"compagno\", che senza farsi scoprire dovr\u00e0 concorrere con il chiamante al raggiungimento del punteggio dichiarato da quest'ultimo.\nNel caso di vittoria del chiamante e del suo compagno questi ottengono i punti dichiarati, mentre gli altri giocatori non hanno diritto ad alcun punteggio.\nIn caso di sconfitta della coppia chiamante i due giocatori saranno penalizzati dei punti pari alla differenza tra quelli fatti e quelli dichiarati, mentre ognuno degli altri giocatori avr\u00e0 diritto ai punti complessivamente conquistati.\nIl punteggio della partita \u00e8 la somma delle differenti mani. Una partita pu\u00f2 essere scandita da un tempo, dalle 2 alle 4 ore, al termine del quale si sommano i punteggi.\nIn alcune parti d'Italia (ad esempio la Sicilia), il gioco della briscola pazza viene svolto con 7 carte, eliminando cinque carte del valore pi\u00f9 basso (tutti i 2 e un 4 di un seme a piacere)o se si gioca in 6, con 6 carte, eliminando tutti i 2. Subito dopo l'asta (che parte da 81 fino a 118 o 120), si inizia a giocare il primo giro senza alcuna briscola dichiarata dal chiamante. Quando si finisce questo turno, il chiamante dichiara quale carta gli serve per raggiungere il punteggio dichiarato. Dopodich\u00e9, il possessore di questa carta diventa il compagno che rimarr\u00e0 anonimo fino a quando non giocher\u00e0 la carta dichiarata. Casi particolari: si pu\u00f2 verificare il caso che il chiamante con la scesa delle carte nel giro morto pu\u00f2 chiamare la briscola pi\u00f9 alta anche se essa \u00e8 gi\u00e0 stata lanciata dai giocatori, solo nel caso non ci siano pi\u00f9 briscole inferiori da chiamare.\nBriscola Chiamata in 6 con il \"monte\".\nSempre in Sicilia, in maniera simile, \u00e8 possibile giocare in 6 persone, 2 contro 4. Si tratta della Briscola in 6 con monte. Ogni giocatore ha 6 carte in mano, e sul tavolo rimangono 4 carte coperte che costituiscono il \"monte\". Si procede con l'asta, chiamando il punteggio che si crede di potere realizzare, assieme al socio. Colui che vince l'asta, dichiara il seme della Briscola, ma non ancora la carta. A quel punto pu\u00f2 prendere le 4 carte del \"monte\", e sostituirle con 4 carte a sua scelta, nella speranza di trovare ulteriori briscole in esso. Fatta questa operazione preliminare, il chiamante pu\u00f2 dichiarare la carta che serve, del palo precedentemente dichiarato. Poi il gioco procede come spiegato sopra. Il chiamante acquisir\u00e0 o perder\u00e0 un punteggio triplo rispetto al socio e tutti gli altri giocatori. Questa variante \u00e8 molto diffusa nel Palermitano e nel Randazzese. Un'ulteriore variante, tipica del Nisseno, consiste nel dichiarare direttamente la carta mancante, prima di prendere il monte, nella speranza di non trovare la stessa nel monte. Qualora ci\u00f2 dovesse accadere, sono possibili 3 varianti, da decidere nel tavolo: 1) il chiamante si chiama in mano; 2) il chiamante pu\u00f2 decidere di nominare socio un membro del tavolo; 3) viene attribuito come socio, il membro del tavolo immediatamente a destra.\nIn ogni caso il gioco procede come la classica Briscola Pazza, tenendo conto per\u00f2 che chi vince l'ultima mano, si aggiudica il monte; i valori delle carte contenute in esso concorrono al punteggio complessivo della squadra che lo ha guadagnato. Normalmente, perci\u00f2, il chiamante, cerca di mettere i propri carichi all'interno del monte, avendo cura di aggiudicarsi l'ultima mano.\nBriscola scoperta.\nVariante della briscola giocata in due \u00e8 la briscola scoperta.\nLe regole sono identiche a quelle della briscola, ma le carte sono posate sul tavolo scoperte quindi il gioco in due diventa pi\u00f9 matematico e complesso nelle giocate.\nMariaje o Cinquecento.\nLa Mariaje (si pronuncia Mariage) \u00e8 una variante della briscola con le stesse regole (stessi punteggi delle carte ecc.) ma con una piccola modifica: le \"accuse\".\nL'accusa \u00e8 un extra al punteggio che si ottiene avendo in mano di Re (o 10) e Regina (o Cavallo) dello stesso seme. Se il seme comune di Re e Regina \u00e8 uguale al seme all'atout (la carta messa a terra all'inizio della partita per designare il seme) il punteggio extra sar\u00e0 di 40 punti, se \u00e8 uno degli altri tre semi non corrispondenti a quello dell'atout allora l'extra sar\u00e0 di 20 punti (Es: Se l'atout \u00e8 di seme Denari e abbiamo un Re e una Regina entrambi denari l'extra al nostro punteggio sar\u00e0 di 40, mentre se per esempio abbiamo come atout un seme bastoni e abbiamo in mano un Re e una Regina entrambi denari l'extra sar\u00e0 solo di 20 punti).\nPer ricordare l'extra del punteggio si usa girare una carta del proprio mazzetto (il nostro totale di carte prese) quando l'extra \u00e8 di 20 punti, mentre due carte quando l'extra \u00e8 di 40.\nQuesta variante del gioco, con questa aggiunta extra di punteggi, secondo alcuni rende la briscola pi\u00f9 divertente essendoci una specie di \"caccia\" al Re e alla Regina per ottenere un'accusa.\nAltra differenza dalla briscola \u00e8 che, di norma, si consegue una vittoria totalizzando 150 punti.\nQuesta variante in alcune zone della Sicilia e della Lombardia assume il nome di \"Marianna\", e si gioca con 5 carte in mano; si gioca in due (con 4 carte che vanno a formare il monte e andranno a favore del giocatore che prende l'ultima mano compresi eventuali bonus di marianne contenute nello stesso) o in 4 a coppia.\nSchembil.\nSchembil (skimbil), o Schenbil (skinbil). Si tratta praticamente di una variante della briscola, si gioca a sei giocatori divisi in due gruppi di tre persone, guidati da un rais. Analogamente alla briscola a coppie ci si siede in modo da non avere due compagni vicini. Per potere giocare con 6 giocatori, all'inizio del gioco vengono scartati i due in modo da avere 36 carte, anzich\u00e9 40.\nI giocatori si dispongono in senso antiorario al mazziere e vince la squadra che totalizza per prima un punteggio superiore a 60\nMariaggia.\nLa Mariaggia (o Mariangela, Mariaccia, Mariaggio) \u00e8 un gioco di carte diffuso e praticato in tutta Italia.\nHa regole mutuate dalla briscola con la fondamentale differenza che si gioca a carte scoperte.\nRegole.\nLo scopo del gioco \u00e8 di arrivare primi al punteggio di 250 punti. \u00c8 ammesso \"chiamarsi fuori\" (ovvero interrompere il gioco anche nel corso di una smazzata credendo di aver raggiunto i 250 punti). Nel caso in cui chi si \"chiama fuori\" si fosse sbagliato nel calcolare il punteggio e non abbia ancora raggiunto l'obiettivo, perde automaticamente la partita.\nDistribuzione.\nIl mazziere (a turno tra i giocatori, partendo solitamente da colui che in un preventivo sorteggio ha preso la carta pi\u00f9 alta), dopo aver mescolato le carte e fatto tagliare all'avversario, glie ne distribuisce 5 e quindi altrettante a s\u00e9, poi ne rigirer\u00e0 una che da quel momento indicher\u00e0 il \"seme\" di briscola.\nIl resto del mazzo, che former\u00e0 il tallone, verr\u00e0 posto scoperto sopra la carta di briscola in maniera che si possa vedere il valore della sola carta superiore.\nPrima del gioco della carta i due giocatori devono scoprire le carte disponendole avanti a s\u00e9.\nGioco della carta.\nDurante la \"mano\", ogni giocatore muove una carta alla volta e la presa si completa quando tutti e due i giocatori hanno fornito la propria. L'avversario del mazziere inizia la prima \"mano\" e muove per primo. La presa spetta al giocatore che ha fornito la carta pi\u00f9 alta nel seme di uscita, a meno che non sia stata giocata una briscola, nel qual caso predomina la carta di briscola pi\u00f9 alta. Esaurita la presa, il giocatore che ha vinto la precedente dovr\u00e0 riporre le carte della mano in maniera coperta, quindi prender\u00e0 per primo la carta dal tallone, cosa che far\u00e0 subito dopo il suo avversario, ed allora muover\u00e0 per primo nella \"mano\" successiva. Tranne per le ultime cinque \"'mani\" il gioco della carta \u00e8 uguale a quello della briscola. Al termine della smazzata si dovranno contare i punti guadagnati con le carte prese sommati ai punti guadagnati con \"l'accusa\"."}
{"id": "1112653", "revid": "1318658", "url": "https://it.wikipedia.org/wiki?curid=1112653", "title": "Tallero del Baden", "text": "Il Tallero (Thaler o Taler) \u00e8 stata una moneta emessa dal Baden in vari momenti della sua storia. Prima del 1821, il Baden ha emesso il Kronenthaler ed il Conventionsthaler.\nNel 1829 fu introdotto un nuovo tallero, suddiviso in 100 Kreuzer. Sostituiva il Gulden (fiorino) che valeva 60 Kreuzer come principale unit\u00e0 di conto. Fu emessa una moneta da un tallero, che conteneva argento fino pari a 5/147 del marco di Colonia, accanto ad una moneta d'oro da 5 Talleri.\nNel 1837, il nuovo Gulden rimpiazz\u00f2 il tallero con un cambio di 1 Gulden = 0,6 Taler. Tra il 1857 ed il 1871, il Baden emise il Vereinsthaler accanto al Gulden."}
{"id": "1112655", "revid": "260676", "url": "https://it.wikipedia.org/wiki?curid=1112655", "title": "Monte Chiusarella", "text": "Il monte Chiusarella \u00e8 una montagna delle Prealpi varesine alta 915\u00a0m s.l.m. compresa nel territorio dei comuni di Varese e Induno Olona (provincia di Varese), in Lombardia. Fa parte del parco regionale del Campo dei Fiori ed \u00e8 un belvedere su Varese, la pianura e l'arco alpino e prealpino."}
{"id": "1112657", "revid": "1573940", "url": "https://it.wikipedia.org/wiki?curid=1112657", "title": "Talpa romana", "text": "La talpa romana (Talpa romana ) \u00e8 un mammifero soricomorfo della famiglia dei Talpidi.\nFino alla fine degli anni ottanta la specie \u00e8 stata considerata una sottospecie dell'affine \"Talpa europaea\": dopo approfonditi esami genetici, attualmente la maggior parte degli studiosi \u00e8 concorde nel classificare questi animali come specie a s\u00e9 stante.\nDescrizione.\nDimensioni.\nMisura fino a 18\u00a0cm di lunghezza, per un peso che pu\u00f2 superare i 150 g.\nAspetto.\nIl pelo \u00e8 folto e non ha un verso, \u00e8 di colore nero con aspetto assai lucido e sericeo: nel complesso la specie \u00e8 assai simile alle altre specie di talpa italiane, dalle quali tuttavia differisce per la corporatura pi\u00f9 massiccia (in particolare nella zona scapolare e cranica) e per la maggiore lunghezza delle zampe anteriori, che sono cilindriche e ricoperte di pelo sull'arto, mentre la zampa vera e propria \u00e8 glabra, cos\u00ec come le zampe posteriori ed il muso, che sono di colore carnicino (quest'ultimo con punta rossiccia e lunghe vibrisse). La palpebra \u00e8 saldata e ricoperta da pelliccia.\nBiologia.\nLa talpa romana \u00e8 una specie adattata ad una notevole variet\u00e0 di ambienti, dai terreni sabbiosi delle dune pleistoceniche alle faggete appenniniche, dal livello del mare fino a 2000 m.\nStudi recenti hanno evidenziato notevoli analogie con la biologia di \"T. europaea\", della quale \"T. romana\" \u00e8 considerata vicariante dal punto di vista ecologico e geografico. Ciononostante stanno emergendo alcune peculiarit\u00e0 dell'ecologia comportamentale di \"T. romana\" che non hanno trovato riscontro in studi analoghi sulle popolazioni di \"T. europaea\". Queste riguardano principalmente i ritmi di attivit\u00e0, che subiscono maggiori variazioni locali e stagionali, soprattutto in relazione alle forti variazioni del clima mediterraneo, caratterizzato da inverni miti e umidi, alternati con estati torride e secche. Soprattutto la siccit\u00e0 estiva, che determina una condizione temporanea di forte carestia, comporta un generale rallentamento dell'attivit\u00e0, fenomeno non documentato nelle talpe che vivono in zone climatiche pi\u00f9 continentali.\nAnalogamente a quanto descritto in generale per le talpe, la talpa romana \u00e8 una specie solitaria e territoriale, i cui territori, generalmente pi\u00f9 grandi nei maschi, si sovrappongono raramente, ad eccezione del periodo riproduttivo, durante il quale il territorio di un maschio spesso si allarga ad includere quello di una o pi\u00f9 femmine confinanti. Le dimensioni dei territori (nei maschi tra 2000 e 3000 m\u00b2, fino a 7000 m\u00b2 durante la stagione riproduttiva; nelle femmine tra i 1000 e i 2000 m\u00b2) sembrano essere in stretta relazione alle disponibilit\u00e0 trofiche e, per quanto riguarda i maschi, alle esigenze riproduttive. In base ai dati esistenti la dieta della Talpa romana \u00e8 caratterizzata da uno spettro alimentare pi\u00f9 ampio rispetto a quello di Talpa europaea; oltre ai lombrichi si nutre frequentemente di larve di insetti, chilopodi e molluschi. La composizione delle prede varia sia stagionalmente sia in relazione a diversi ambienti e regioni.\nDistribuzione e habitat.\nCon cinque sottospecie (\"Talpa romana adamoi\", \"Talpa romana brachycrania\", \"Talpa romana ognevi\", \"Talpa romana romana\", \"Talpa romana wittei\", mentre la sottospecie \"stankovici\" \u00e8 attualmente considerata una specie a s\u00e9 stante, \"Talpa stankovici\") la specie \u00e8 endemica dell'Italia centro-meridionale (dalla provincia di Grosseto alla provincia di Ancona, a sud fino alla Calabria meridionale) e, con una piccola popolazione, anche in Francia meridionale: la reale appartenenza di quest'ultima popolazione alla specie \u00e8 tuttavia ancora da verificare. Pare inoltre che nel XIX secolo ne furono rinvenuti degli esemplari in Sicilia, dove la specie attualmente manca del tutto. Attualmente il suo areale risulta in fase di espansione a livello locale verso nord, a discapito di quello di \"Talpa europaea\", il cui areale \u00e8 confinante con quello di questa specie, anche se raramente animali delle due specie vengono in contatto (parapatria).\nLa specie colonizza gli ambienti pi\u00f9 disparati, dalle aree sabbiose in prossimit\u00e0 del mare alle zone montane, oltre i 2000 m di quota."}
{"id": "1112659", "revid": "80339", "url": "https://it.wikipedia.org/wiki?curid=1112659", "title": "Dvina Occidentale", "text": ""}
{"id": "1112662", "revid": "287204", "url": "https://it.wikipedia.org/wiki?curid=1112662", "title": "D\u00ecsir", "text": ""}
{"id": "1112663", "revid": "78273", "url": "https://it.wikipedia.org/wiki?curid=1112663", "title": "Cetorinidi", "text": ""}
{"id": "1112666", "revid": "287204", "url": "https://it.wikipedia.org/wiki?curid=1112666", "title": "Andhrimnir", "text": ""}
{"id": "1112667", "revid": "47767", "url": "https://it.wikipedia.org/wiki?curid=1112667", "title": "Artemisia (nome)", "text": "Origine e diffusione.\nContinua il nome greco \u0391\u03c1\u03c4\u03b5\u03bc\u03b9\u03c3\u03b9\u03b1 (\"Artemisia\"), che \u00e8 un derivato del nome della dea greca della caccia Artemide. Il significato \u00e8 quindi \"dedicata ad Artemide\", \"di Artemide\". Origine analoga ha il nome Artemio.\nIl nome conta una certa diffusione in Italia settentrionale e centrale. Il suo uso pu\u00f2 in parte essere ispirato all'artemisia, una pianta il cui nome deriva da quello della dea oppure da quello di Artemisia di Caria.\nOnomastico.\nL'onomastico viene festeggiato il 18 febbraio in ricordo di santa Artemisia, o Artemide, vergine di Roma."}
{"id": "1112668", "revid": "287204", "url": "https://it.wikipedia.org/wiki?curid=1112668", "title": "Andhr\u00ecmnir", "text": ""}
{"id": "1112669", "revid": "124213956", "url": "https://it.wikipedia.org/wiki?curid=1112669", "title": "Telecom Italia Sparkle", "text": "Telecom Italia Sparkle S.p.A. \u00e8 un'azienda italiana di telecomunicazioni controllata da Telecom Italia di cui gestisce la rete di tipo Tier 1.\nAttraverso \"Seabone\" (South East Access backBONE), la dorsale in fibra ottica basata su tecnologia DWDM che, in Europa, in America, in Asia e nel resto del mondo, Telecom Italia Sparkle provvede a fornire il routing internazionale per la maggior parte del traffico telefonico e dati generato dall'utenza di Telecom Italia, oltre a rivendere servizi a terzi.\n\u00c8 il settimo operatore mondiale del settore ed il secondo in Europa.\nStoria.\nLa societ\u00e0 nasce nel 1987 con il nome di \"Telemedia International Italia Ltd.\", fondata da Italcable (gruppo STET) per operare nel mercato dei servizi di telecomunicazioni deregolamentati.\nNel 1993 diventa fornitore della Viatel di Mart\u00edn Varsavsky.\nAttiva in 41 stati con 100 uffici, fornisce servizi globali avanzati di telecomunicazioni comprensivi di trasmissione dati, voce, immagini, messaggistica, videocomunicazione e esternalizzazione a fornitori internet, aziende ed organizzazioni, con un mercato interamente fuori dall'Italia.\nNel 1994 l'azionista Italcable (e la sua rete) confluisce in Telecom Italia.\nNel 1997 stringe un accordo con IBM, per cui entrambe le aziende si impegnano a commercializzare l'una i prodotti dell'altra.\nDal 1\u00ba gennaio 2003 assume l'attuale denominazione, ricevendo dalla holding Telecom Italia il compito di sviluppare il mercato dei servizi internazionali destinati agli operatori di rete fissa e mobile, fornitori di servizi internet e multinazionali.\nDal 2017 l\u2019azienda, insieme a Telsy, \u00e8 sottoposta alla normativa Golden Power, in qualit\u00e0 di societ\u00e0 titolare di attivit\u00e0 di rilevanza strategica per la difesa e la sicurezza nazionale.\nRete.\nHa una rete di chilometri in fibra ottica con una capacit\u00e0 di trasmissione di 24 terabit (2 milioni di volte di pi\u00f9 delle fibre urbane), estesa dal Mar Mediterraneo, all'Oceano Atlantico e Indiano, ceduta a 500 clienti, tra cui Google e Facebook. Dai cavi Sparkle, ad esempio, passa l\u201980% del traffico internet di Israele.\n\u00c8 l'unica compagnia occidentale ad aver aperto un \"Point of presence\" in Iran."}
{"id": "1112670", "revid": "6340", "url": "https://it.wikipedia.org/wiki?curid=1112670", "title": "Bald", "text": ""}
{"id": "1112671", "revid": "92719", "url": "https://it.wikipedia.org/wiki?curid=1112671", "title": "Odontaspidi", "text": ""}
{"id": "1112674", "revid": "8606046", "url": "https://it.wikipedia.org/wiki?curid=1112674", "title": "Francis Coppola", "text": ""}
{"id": "1112677", "revid": "92719", "url": "https://it.wikipedia.org/wiki?curid=1112677", "title": "Lamnidi", "text": ""}
{"id": "1112682", "revid": "97701", "url": "https://it.wikipedia.org/wiki?curid=1112682", "title": "Insieme di Fatou", "text": ""}
{"id": "1112685", "revid": "92719", "url": "https://it.wikipedia.org/wiki?curid=1112685", "title": "Carcariniformi", "text": ""}
{"id": "1112686", "revid": "80339", "url": "https://it.wikipedia.org/wiki?curid=1112686", "title": "Luciano Leggio", "text": ""}
{"id": "1112688", "revid": "6340", "url": "https://it.wikipedia.org/wiki?curid=1112688", "title": "Gefiun", "text": ""}
{"id": "1112689", "revid": "46291", "url": "https://it.wikipedia.org/wiki?curid=1112689", "title": "Prospero autumnale", "text": "La scilla autunnale (Prospero autumnale ) \u00e8 una pianta della famiglia delle Asparagacee (sottofamiglia Scilloideae)."}
{"id": "1112690", "revid": "6340", "url": "https://it.wikipedia.org/wiki?curid=1112690", "title": "Ger\u00f0", "text": ""}
{"id": "1112692", "revid": "486946", "url": "https://it.wikipedia.org/wiki?curid=1112692", "title": "Scilla autunnale", "text": ""}
{"id": "1112695", "revid": "6340", "url": "https://it.wikipedia.org/wiki?curid=1112695", "title": "Hodur", "text": ""}
{"id": "1112697", "revid": "1527148", "url": "https://it.wikipedia.org/wiki?curid=1112697", "title": "Fondo di fondi", "text": "I fondi di fondi (in inglese: fund of funds, FoF), detti anche multi-manager investment, sono una categoria di fondi comuni di investimento che, piuttosto che investire il denaro raccolto con le operazioni di collocamento in attivit\u00e0 finanziarie primarie, investono in altri fondi comuni di investimento, ossia in attivit\u00e0 finanziarie prodotte sin dall'origine dal mercato finanziario e quindi secondarie.\nIn sintesi, come il nome stesso indica, sono fondi che investono in altri fondi.\nCaratteristiche.\nCome la parola stessa accenna, \u00e8 un fondo che raccoglie le partecipazioni di pi\u00f9 azionisti e che, come obiettivo/oggetto sociale, investe negli altri fondi; tra di essi, ci sono anche gli hedge fund nei quali si entra con investimenti alti tale per cui il FoF pu\u00f2 entrare in qualit\u00e0 di partecipante in un hedge fund (per esempio, se l'investimento minimo \u00e8 pari a qualche milione). Di fatto, nella quasi totalit\u00e0 dei casi un investitore che vuole entrare come socio in un hedge fund deve compiere un investimento minimo piuttosto alto e che solo un individuo ad alto patrimonio netto HNWI e investitore accreditato si pu\u00f2 permettere (100.000$ o pi\u00f9 oppure 250.000$ o pi\u00f9, fino ad alcuni milioni di dollari).\nI fondi di fondi possono quotarsi in borsa, altrimenti si finanziano tramite equity al di fuori di questo mercato pubblico e regolamentato, pertanto assumono la forma di un fondo di private equity (per la precisione e per evitare confusioni, di un FoF di private equity). Tutti i fondi in cui un FoF investe si dice \"portafoglio di fondi\" (funds portfolio).\nI FoF sono \"fettered\" (incatenati/con restrizioni/con freni) se investono in fondi gestiti dallo stesso FoF oppure \"unfettered\" (scatenati/senza restrizioni/senza freni) se possono investire in qualunque fondo disponibile nel mercato dei fondi a piacimento.\nIn Italia, i fondi di fondi sono spesso gestiti da diversi gestori di diverse societ\u00e0 di gestione del risparmio SGR, anche di Stati esteri rispetto alla piazza finanziaria di riferimento.\nAvendo una grande vastit\u00e0 di fondi e tipologie di fondi a disposizione, i FoF hanno grandi possibilit\u00e0 di diversificare il portafoglio fondi (e dunque il portafoglio di investimenti) e minimizzare il rischio. A sua volta, l'intero portafoglio fondi pu\u00f2 a sua volta essere diversificato siccome, dopo che si sono diversificate le tipologie di fondo in cui investire (e.g. exchange-traded fund ETF, mutual fund, hedge fund, fondi di venture e simili fondi di private equity, fondi pensione...), si pu\u00f2 diversificare una singola tipologia di fondo (e.g. un hedge fund che si concentra sui derivati, sulle valute, sulle commodity...).\nLo svantaggio dei fondi di fondi deriva essenzialmente dai costi che il sottoscrittore sopporta: infatti, oltre alle commissioni (fee) di ingresso nel FoF, l'investitore paga o rischia di pagare commissioni di gestione sia al FoF, sia ai singoli fondi comuni in cui investe il FoF. In generale, queste fee vengono raggruppate sotto la dicitura \"investment fees\" (commissioni di investimento), ragion per cui sono costi aggiuntivi oltre ai semplici costi operativi e di gestione di un fondo (il secondo \u00e8 costituito dalla paga del manager, la management fee, che si pu\u00f2 anche legare alla performance del fondo misurata in base ai guadagni annuali). A causa di tutti questi costi, il guadagno finale \u00e8 minore rispetto a un comune fondo.\nSi pone inoltre un significativo problema di trasparenza degli investimenti siccome talvolta non \u00e8 chiara l'esatta destinazione economica delle somme investite. Negli Stati Uniti, la Security and Commission Exchange dal gennaio 2007 impone alle FoF di dichiarare tutte le commissioni del portafoglio di fondi siccome prima del 2007 talvolta non venivano dichiarate; il documento che dichiara tutte le cosiddette \"underlying fees\" (\"commissioni sottostanti\") si chiama Acquired Fund Fees and Expenses (AFFE). Quanto ai dati finanziari, se il FoF \u00e8 quotato in borsa, deve produrre con una certa cadenza dei report finanziari (e.g. il foglio di bilancio) revisionati da un'agenzia di audit.\nUn indice che riguarda i FoF \u00e8 il Barclay Fund of Funds Index della Barclay-Hedge, il cui database indica il ROI medio di tutti i FoF contenuti (circa 600). Nel marzo 2019, il ROI medio era del 3,95% annuo."}
{"id": "1112698", "revid": "76963", "url": "https://it.wikipedia.org/wiki?curid=1112698", "title": "Ichir\u014d Mizuki", "text": "Biografia.\nFamoso e prolifico cantante, paroliere, compositore, attore e doppiatore giapponese, noto per il suo lavoro sulle canzoni a tema, per anime e tokusatsu. Compositore di numerose canzoni a tema per cinema, televisione, video e videogiochi giapponesi. In particolare contribuisce al genere \"anison\", o genere di musica anime. Come tale, \u00e8 popolare, ed \u00e8 conosciuto come \"Aniki\". In termini di fama, \u00e8 secondo solo ad una manciata di cantanti \"anison\", la maggior parte membri del gruppo JAM Project, da lui creato.\nNel 1968, ha pubblicato il primo singolo, \"\"Kimi ni sasageru Boku no Uta\" canzone composta per \"Kanae Wada\". Successivamente, ha composto, ed \u00e8 per questo, probabilmente pi\u00f9 famoso, le canzoni a tema e di apertura di anime come, \"Mazinga Z\", \"Grande Mazinger\", \"Tekkaman\", \"Jeeg robot d'acciaio\", \"Combattler V\", \"Mechander Robot\", \"Capitan Harlock\", \"Voltron\" e \"\".\nTra le sue canzoni pi\u00f9 famose e conosciute degli anni 70, troviamo, \"Aniking\" e l'\"Anime Songu no Teio\" cantate dalla \"Regina\", Mitsuko Horie e dal \"Principe\", Hironobu Kageyama. Mizuki fece anche parte della giuria al \"Anison Animax Grand Prix\", con Horie e Yumi Matsuzawa.\nNel gennaio 1983, ha pubblicato la canzone \"\"Romantic Again\". Grazie a questo brano ha ricevuto per la decima volta, in Colombia il \"Disco dorato\". Nel 1997, scadeva il suo contratto con la Columbia Records giapponese.\nSuccessivamente, pubblicava l'album \"Super Robot Wars\", sotto l'etichetta discografica della \"First Smile Entertainment\". Fu l'inizio del tour annuale, \"Super Robot Spirits\", che da sempre attira migliaia di entusiasti aficionados. Nel 1998, la \"Nippon Cultural Broadcasting\" ha ospitato il programma radiofonico \"Super Robot Spirits\".\"\nTra il 30 ed il 31 agosto 1999, ha tenuto il \"concerto delle 1000 canzoni\", uno degli eventi pi\u00f9 stupefacenti della storia della musica giapponese. Ichir\u014d Mizuki ha cantato, senza interruzione, in 24 ore, 1000 canzoni, concerto ora considerato in Giappone come una leggenda.\nIl 19 luglio 2000, ha formato il cosiddetto \"Supergroup\", il \"JAM Project\". Dall'agosto 2002, ha ridotto la sua attivit\u00e0 all'interno del gruppo, preferendo una soluzione \"part-time\", concentrando il suo lavoro su giovani talenti emergenti.\nNel febbraio 2001, ad Hong Kong canta per l'\"\"Honk Kong Character Showcase\". Il pubblico di Hong Kong ha accolto Ichir\u014d Mizuki, nonostante cantasse in giapponese, con grande entusiasmo. In seguito, nell'ottobre 2001, venne ospitato dalla TV Asahi, nel programma \"Tonight 2\"\". Poi, nel novembre 2001, ha pubblicato la canzone a tema \"Atsukurushiize\" per la fiction televisiva, prodotta dalla NHK, \"Ryouri Shounen K-Taro\". Nel corso dello stesso mese, ha pubblicato l'album per debutto del 30\u00ba anniversario del brano \"Aniki Jishin\". Nel 2002, appare in uno dei pi\u00f9 famosi talk show giapponesi, \"Tetsuko no Heya\".\nNel 19 giugno 2002, nel Nagoya Dome di Nagoya, ha aperto la cerimonia del campionato di baseball professionale giapponese per la squadra dei Chunichi Dragons. Ha inoltre cantato la canzone a tema, \"Moeyo Dragons 2002\", pubblicata dalla Nippon Columbia.\nUno dei pi\u00f9 grandi successi del 2007 \u00e8 il brano \"Stormbringher\", tema di apertura dell'album \"Kotetsushin Jeeg\" . Il brano \u00e8, in un certo senso, uno continuazione dell'anime, famosissimo anche in italia, Jeeg robot d'acciaio, del quale Mizuki ha cantato il tema di apertura.\nAltri ruoli.\nOltre alla carriera di cantante, Mizuki \u00e8 stato attore e doppiatore, in anime, manga e nei videogiochi. Ha doppiato il personaggio di Yoldo nel primo episodio dell'anime \"Dangaioh\"\", (OVA), e, pi\u00f9 recentemente, il furfante \"Keisar Ephes\" nel videogioco \"Super Robot Wars Alpha 3\". Ha inoltre doppiato il \"Dottore Ben\" nella serie, \"S\"iuku Senshi Spielban\", Voicelugger Gold\" nella serie \"Voicelugger\", e \"Ichirouta Onuki\" nella \"Kamen Rider Double\", di Sh\u014dtar\u014d Ishinomori prima della sua morte. Infine, ha anche cantato la sigla iniziale del manga, Bobobo-bo Bo-bobo.\nNotevoli prestazioni di canzoni a tema.\nCanzoni anime.\nHa inoltre cantato le versioni della copertura di molte altre canzoni famose dell'anime, compreso il tema di Macross e le canzoni classificato dalla concessione di Mobile Suit Gundam."}
{"id": "1112701", "revid": "88740", "url": "https://it.wikipedia.org/wiki?curid=1112701", "title": "Lingua liturgica", "text": ""}
{"id": "1112702", "revid": "1543377", "url": "https://it.wikipedia.org/wiki?curid=1112702", "title": "Anello Adams", "text": "L'Anello Adams \u00e8 un anello planetario di Nettuno. Costituisce la struttura pi\u00f9 esterna (dista 62932,57 Km dal pianeta) del sistema di anelli del pianeta Nettuno. \nNome.\nPrende il nome dall'astronomo inglese John Couch Adams. \nCaratteristiche.\nLa profondit\u00e0 ottica \u00e8 di 0.004 e l'estensione verticale \u00e8 inferiore ai 30 km. L'Anello Adams risulta costituito da quattro sotto-archi, denominati anello Courage, anello Libert\u00e9, anello Egalit\u00e9 (che \u00e8 composto a sua volta da due archi Egalit\u00e9 1 e Egalit\u00e9 2) e Anello Fraternit\u00e9. L'estensione complessiva degli archi \u00e8 molto variabile nel tempo, era circa 33\u00b0 nel 1989 e circa 41\u00b0 nel 2003.\nAnche l'ampiezza dei singoli archi \u00e8 variabile nel tempo, nel 1989 andava dai 2\u00b0 dell'anello Courage ai 10\u00b0 dell'anello Fraternit\u00e8, nel 2003 invece dai 4\u00b0 agli 8\u00b0. \nIl materiale di cui sono costituiti non \u00e8 conosciuto con certezza, ma si tratta di materiale molto scuro.."}
{"id": "1112705", "revid": "28592", "url": "https://it.wikipedia.org/wiki?curid=1112705", "title": "Idiomi italici", "text": ""}
{"id": "1112709", "revid": "287204", "url": "https://it.wikipedia.org/wiki?curid=1112709", "title": "Lodurr", "text": ""}
{"id": "1112711", "revid": "6340", "url": "https://it.wikipedia.org/wiki?curid=1112711", "title": "Lodur", "text": ""}
{"id": "1112712", "revid": "28406", "url": "https://it.wikipedia.org/wiki?curid=1112712", "title": "Caduta di Costantinopoli (1453)", "text": ""}
{"id": "1112714", "revid": "287204", "url": "https://it.wikipedia.org/wiki?curid=1112714", "title": "Mimir", "text": ""}
{"id": "1112715", "revid": "28592", "url": "https://it.wikipedia.org/wiki?curid=1112715", "title": "Classificazioni scientifiche", "text": ""}
{"id": "1112716", "revid": "287204", "url": "https://it.wikipedia.org/wiki?curid=1112716", "title": "M\u00ecmir", "text": ""}
{"id": "1112720", "revid": "838137", "url": "https://it.wikipedia.org/wiki?curid=1112720", "title": "K\u00f5rgessaare", "text": "K\u00f5rgessaare \u00e8 un ex comune dell'Estonia situato nella contea di Hiiumaa, nell'Estonia nord-occidentale; classificato come comune rurale, il centro amministrativo era l'omonimo borgo (in estone \"alevik\"), nel nord dell'isola di Hiiumaa.\nNell'ottobre 2013 \u00e8 stato soppresso e accorpato con K\u00e4rdla per costituire il comune di Hiiu, che a sua volta nel 2017 \u00e8 entrato a far parte del comune rurale di Hiiumaa.\nLocalit\u00e0.\nOltre al capoluogo, il centro abitato comprendeva altre 58 localit\u00e0 (in estone \"k\u00fcla\"):\nHeigi, Heiste, Heistesoo, Hirmuste, H\u00fcti, Isabella, J\u00f5eranna, J\u00f5esuu, Kalana, Kaleste, Kanapeeksi, Kauste, Kidaste, Kiduspe, Kiivera, Kodeste, Koidma, Kopa, K\u00f5pu, Kurisu, Laasi, Lauka, Lehtma, Leigri, Lilbi, Luidja, M\u00e4gipe, Malvaste, Mangu, Mardihansu, Meelste, Metsak\u00fcla, Mudaste, Napi, N\u00f5mme, Ogandi, Ojak\u00fcla, Otste, Palli, Paope, Pihla, Poama, Puski, Reigi, Risti, Rootsi, Sigala, S\u00fclluste, Suurepsi, Suureranna, Tahkuna, Tammistu, Tiharu, \u00dclendi, Viita, Viitasoo, Vilima, Villamaa."}
{"id": "1112721", "revid": "339392", "url": "https://it.wikipedia.org/wiki?curid=1112721", "title": "Niord", "text": ""}
{"id": "1112724", "revid": "773636", "url": "https://it.wikipedia.org/wiki?curid=1112724", "title": "Chiesa di San Donato a Mugnana", "text": "La chiesa di San Donato a Mugnana si trova nel comune di Greve in Chianti, in prossimit\u00e0 del Castello di Mugnana, dal quale si giunge alla chiesa dopo avere percorso una strada in salita che attraversa i campi (il Viottolone): in cima alla salita c'\u00e8 un tabernacolo della Madonna. La strada prosegue per l'abitato del paese Chiocchio, la cui chiesa \u00e8 Santa Maria a Chiocchio.\nStoria.\nSorge sul terreno che fu di propriet\u00e0 dei Bardi di Vernio. Di si essa si ha notizia da documenti del XII secolo, ma fu costruita nell'anno Mille. Ha subito negli anni diverse ristrutturazioni, a partire dal Trecento, epoca nella quale alla Pieve fu dato uno stile romanico e, nel 1934 fu ricostruita. Non molto distante dalla chiesa c'\u00e8 un piccolo cimitero che \u00e8 stato ristrutturato in epoca recente. \nArchitettura e patrimonio artistico.\nLa chiesa presenta all'esterno, sopra il portale d'ingresso, una lunetta che raffigura la Madonna.\nAll'interno \u00e8 composta da un'unica navata, altari in pietra serena alle pareti laterali, lungo le quali si trova anche la \"Via Crucis\", l'altare maggiore, un organo. In essa sono custodite le reliquie di San Primo martire e reliquiari nella sagrestia. Ci sono affreschi che rappresentano \"San Francesco di Sales\", \"Santa Margherita\", \"San Giovanni Bosco\",\"San Bernardo di Chiaravalle\", \"San Girolamo\", \"Sant'Ambrogio\", \"San Gregorio\" e \"Sant'Agostino\", ma non se ne conosce l'autore; nella canonica: \"San Donato\", \"San Gregorio Magno\" e \"Clemente VII\", opere di Nicodemo Ferrucci e la \"Guarigione del cieco nato\" del Sagrestani. Altri arredi sono costituiti da sei specchi con cornice dorata, un busto ligneo di San Donato.\nLa chiesa conserva anche un capitello erratico con figure (deteriorate agli angoli) di caproni e motivi simbolici (fiori stellati, palmette).\nDa questa chiesa proviene un dipinto che adesso si trova nella chiesa di Santa Maria a Chiocchio, dipinto che fu commissionato da Carlo Bardi di Vernio, letterato, iscritto tra gli Accademici Apatisti e della Crusca. Nella parte inferiore di questo quadro c'\u00e8 l'iscrizione: \"Carolus comes Vernii donavit 1616\" e, pi\u00f9 in basso: \"Et Jacobus Pecci P.1815 restauravit\". Esso rappresenta il \"Riposo della fuga in Egitto\", con la Vergine seduta sotto l'albero e il Bambino nelle sue braccia, San Giuseppe appoggiato ad un muretto; lo sfondo \u00e8 rappresentato da monumenti, colonne, mentre in primo piano si vede una cesta con panni. Questo dipinto \u00e8 una copia della \"Sacra Famiglia\" di Andrea del Sarto che si trova nella Galleria Barberini di Roma ed \u00e8 attribuito alla Scuola Toscana."}
{"id": "1112725", "revid": "80339", "url": "https://it.wikipedia.org/wiki?curid=1112725", "title": "Dvina settentrionale", "text": ""}
{"id": "1112727", "revid": "287204", "url": "https://it.wikipedia.org/wiki?curid=1112727", "title": "R\u00e0n", "text": ""}
{"id": "1112729", "revid": "767487", "url": "https://it.wikipedia.org/wiki?curid=1112729", "title": "Clarence Williams", "text": "\u00c8 stato una figura centrale nel jazz delle origini. Musicista e imprenditore, organizz\u00f2, produsse e arrangi\u00f2 alcune tra le pi\u00f9 importanti sedute di registrazione di musica nera degli anni '20, sia blues che jazz.\nBiografia.\nWilliams nacque a Plaquemine, sobborgo periferico di New Orleans. Suo padre era proprietario di un hotel e suonava il contrabbasso. Da bambino, Williams inizi\u00f2 la sua educazione musicale suonando nell'hotel di famiglia e cantando nelle strade. Spesso i bambini, all'epoca, improvvisavano spettacolini di danza e musica all'aperto. All'et\u00e0 di dodici anni, si un\u00ec a Billy Kersands, a quel tempo popolare artista \"minstrel\". In seguito, inizi\u00f2 la carriera di pianista honky-tonk nei locali di New Orleans. Le sue capacit\u00e0 di esecutore erano dignitose ma modeste. Williams non fu mai un grande strumentista. In compenso, le sue conoscenze musicali erano ampie, e padroneggiava perfettamente il repertorio di musica popolare, richiedendo le partiture delle canzoni alla moda presso le case editrici di New York. In quei giorni, apr\u00ec un locale di musica e cabaret e una sua casa editrice di musica, in societ\u00e0 con Armand Piron e compose il suo primo successo, la canzone \"Brownskin, Who You For?\" Nel 1917, insieme con Spencer Williams, compose il classico \"Royal Garden Blues\".\nWilliams \u00e8 stato uno dei primi ad etichettare la propria musica come jazz. Sul suo biglietto da visita aveva scritto \"The Originator of Jazz and Boogie Woogie\".\nNel 1920 fu uno dei primi musicisti di New Orleans a migrare a Chicago. Apr\u00ec un negozio di musica, che ebbe forte successo commerciale. Nel 1921 spos\u00f2 la cantante blues Eva Taylor, artista di buona levatura. Infine, decise di iniziare la propria attivit\u00e0 discografica come produttore. Proprio in quegli anni il nuovo prodotto, il disco, stava iniziando a diventare popolare. Williams intu\u00ec il potenziale commerciale della musica popolare suonata secondo il particolare ritmo sincopato di New Orleans (quello che poi si sarebbe chiamato jazz, o che gi\u00e0 si iniziava a chiamare jazz), e cap\u00ec che il benessere economico permetteva l'emergere di un mercato di consumatori di razza nera interessati a una musica pi\u00f9 energica e swingante, in una parola pi\u00f9 \"negra\", di quella delle orchestre da ballo bianche. \nDa quel momento Williams inizi\u00f2 a registrare un gran numero di dischi di cantanti blues negre. Le prime incisioni risalgono al 1920, con Mamie Smith. Le prime registrazioni, subito di grande successo, furono \"Crazy Blues\" e \"It's Right Here For You\". Nel 1923, desideroso di espandere la sua attivit\u00e0 di produttore, si spost\u00f2 a New York, dove inizi\u00f2 ad incidere con Bessie Smith, la grande cantante di blues, accompagnata dallo stesso Williams al piano e da altri strumentisti, alcuni destinati a diventare famosi. Le registrazioni avvenivano negli studi Columbia e uscivano spesso sotto l'etichetta della Okeh, l'etichetta degli artisti blues e jazz e espressamente destinata al mercato \"negro\". Erano i cosiddetti \"race records\". La prima registrazione fu \"Gulf Coast Blues\", composta da Williams. Bessie Smith cantava con potenza e forza, Williams la accompagnava al piano, invero con scarso swing.\nDal 1923 al 1928, Williams fu il direttore artistico della Okeh Records, e da questa posizione privilegiata scopr\u00ec e promosse lo sviluppo di molti talenti che avrebbero fatto la storia del jazz. A quegli anni risalgono le incisioni migliori e pi\u00f9 innovative. Ma la sua attivit\u00e0 di produttore continu\u00f2 fino al 1937 almeno. Williams era in grado di organizzare almeno due sedute al mese per anni, e in tal modo produsse pi\u00f9 di 300 registrazioni. Era al tempo stesso musicista/accompagnatore, arrangiatore e produttore, occupandosi della distribuzione e della pubblicit\u00e0. Egli impieg\u00f2 sia artisti di New Orleans, come King Oliver, Louis Armstrong e Sidney Bechet, sia di New York e dintorni, come James P. Johnson, Fats Waller, Willie \"The Lion\" Smith, Don Redman, Coleman Hawkins. L'incontro tra i musicisti di New Orleans e quelli di New York fu estremamente fruttuoso. Anche se \u00e8 scorretto dire che i musicisti di New Orleans erano gli unici che davvero suonavano jazz genuino, \u00e8 pur vero che quelli di New Orleans furono i primi che svilupparono una tecnica improvvisativa matura (soprattutto Armstrong e Bechet) e uno stile ritmico elastico, leggero e sincopato, in una parola swing. I musicisti di New York, invece, erano legati alla sincopazione pi\u00f9 rigida e quadrata del ragtime.\nPer le sue incisioni, Clarence Williams utilizz\u00f2 numerose denominazioni per le sue band. La pi\u00f9 frequente, e quella sotto la quale registr\u00f2 le migliori esecuzioni, fu \"Clarence Williams' Blue Five\". Con questo nome pubblic\u00f2 non solo molti dischi di canto blues, ma anche le prime registrazioni solo strumentali di Sidney Bechet e Louis Armstrong, che si possono considerare i primi veri esempi di improvvisazione jazz compiuta. Al tempo di queste incisioni Armstrong era a New York come membro dell'orchestra di Fletcher Henderson. Altri musicisti impiegati nei Blue Five furono Coleman Hawkins e Bubber Miley, e le cantanti Sippie Wallace, Margaret Johnson, Virginia Liston e la moglie di Williams, Eva Taylor. Altri nomi utilizzati da Williams per i suoi gruppi furono \"Clarence Williams' Blue Seven\", \"Clarence Williams' Stompers\", \"Clarence Williams' Washboard Five\", \"Clarence Williams' Jazz Kings\", e cos\u00ec via.\nNel 1943 Williams vendette il suo intero catalogo alla Decca Records per 50.000 dollari e si ritir\u00f2 dall'attivit\u00e0 di produttore per aprire un negozio di merce usata nel quartiere di Queens a New York, dove visse sino alla sfortunata morte nel 1965, dopo essere stato investito da un taxi.\nIl nome di Clarence Williams appare come compositore o co-compositore in numerose canzoni, anche se spesso (per ammissione dello stesso Williams) tali canzoni sono state scritte da altri autori e Williams ha semplicemente comprato i diritti. Le sue hits pi\u00f9 famose furono \"I Wish I Could Shimmy Like My Sister Kate\", \"Baby, Won't You Please Come Home\", \"Royal Garden Blues\", \"Tain't Nobody's Business If I Do\".\nNel 1970, Clarence Williams fu inserito nella Songwriters Hall of Fame."}
{"id": "1112730", "revid": "287204", "url": "https://it.wikipedia.org/wiki?curid=1112730", "title": "S\u00e0ga", "text": ""}
{"id": "1112736", "revid": "28592", "url": "https://it.wikipedia.org/wiki?curid=1112736", "title": "Lingua ecclesiastica", "text": ""}
{"id": "1112738", "revid": "16854813", "url": "https://it.wikipedia.org/wiki?curid=1112738", "title": "\u00deorr", "text": ""}
{"id": "1112741", "revid": "287204", "url": "https://it.wikipedia.org/wiki?curid=1112741", "title": "V\u00e0li", "text": ""}
{"id": "1112743", "revid": "287204", "url": "https://it.wikipedia.org/wiki?curid=1112743", "title": "V\u00e0r", "text": ""}
{"id": "1112748", "revid": "104458", "url": "https://it.wikipedia.org/wiki?curid=1112748", "title": "Capua (antica)", "text": ""}
{"id": "1112750", "revid": "547034", "url": "https://it.wikipedia.org/wiki?curid=1112750", "title": "Venus as a Boy", "text": "Venus as a Boy \u00e8 una canzone della cantante Bj\u00f6rk del 1993. \u00c8 il secondo singolo tratto dall'album di esordio \"Debut\". Fa parte della colonna sonora del film \"L\u00e9on\".\nTracce.\n1.Venus as a boy\n2.Venus as a boy (remix di 7\" Dream)\n3.Stigdu Mig\n4.The anchor Song (remix di Black Dog)\n5.I remember you\nCover.\nNel 2007 \"Venus as a Boy\" \u00e8 stata riproposta da Corinne Bailey Rae."}
{"id": "1112756", "revid": "527219", "url": "https://it.wikipedia.org/wiki?curid=1112756", "title": "Austin Montego", "text": "La Austin Montego \u00e8 un'autovettura berlina di classe media prodotta dal Gruppo Austin Rover tra il 1984 e il 1994 e venduta inizialmente con marchio \"Austin\" e successivamente come \"Rover\".\nLa genesi e l'evoluzione.\nLa Montego era una versione a tre volumi della hatchback Maestro (lanciata l'anno prima), con cui condivideva l'intera meccanica, gli interni e buona parte dei lamierati della carrozzeria. Una caratteristica della sua linea era la presenza di un lunotto, suddiviso in tre sezioni che si estendevano anche sulla fiancata.\nCome sulla Maestro la trazione era anteriore, le sospensioni anteriori a ruote indipendenti (schema MacPherson), il retrotreno a ruote interconnesse, il cambio manuale a 5 marce e l'impianto frenante con dischi solo all'avantreno (dietro c'erano i classici tamburi).\nCome la Maestro quindi, anche la Montego rinunciava, per problemi di costo, alle sofisticate sospensioni \"Hydragas\".\nLa gamma dei motori, tutti a 4 cilindri in linea, ne includeva uno da 1275 cm\u00b3, con albero a camme laterale \"A-Series\" e i pi\u00f9 moderni \"S-Series\", con albero in testa, di 1596 e 1994\u00a0cm\u00b3. Il 2 litri era offerto sia con alimentazione a carburatore sia a iniezione,\nGli interni erano spaziosi e la plancia presentava una strumentazione digitale.\nLa gamma includeva le versioni:\nMentre l'allestimento \"Mayfair\" era particolarmente ricco (con ruote in lega e interni in velluto e radica) la versione \"MG\" aveva una caratterizzazione sportiva (spoiler anteriore, alettone nero sul cofano bagagli, ruote in lega, sedili sportivi).\nNel 1985 esordirono la \"Montego 2.0 MG Turbo\" ( pubblicizzata all'epoca sulle riviste del Regno Unito, come l\"'MG\" pi\u00f9 veloce di tutti i tempi), spinta da un 4 cilindri 2 litri sovralimentato da un turbocompressore Garrett T3 con intercooler e carburatore \"SU\", pistoni modificati Mahle e valvole raffreddate al sodio (150 CV), e la \"Montego Estate\", ossia la variante familiare che poteva essere scelta anche in configurazione 7 posti.\nNel 1988, in occasione di un leggero facelift (lievi modifiche a frontale, paraurti e interni), esord\u00ec il propulsore 4 cilindri turbodiesel Perkins a iniezione diretta di 1994\u00a0cm\u00b3 da 81 CV.\nNel 1989, in seguito alla soppressione del marchio Austin, la Montego venne venduta come Rover. Con l'occasione la \"Estate 1.6 SL\" lasci\u00f2 il posto alla \"Estate 2.0 SL\" (102 CV).\nLa produzione.\nLa Montego venne prodotta complessivamente in 571 460 unit\u00e0 nell'arco di 10 anni mentre l'antenata Austin 18-22/Princess/Ambassador era stata prodotta in 257 000 esemplari nel periodo 1974-1984."}
{"id": "1112757", "revid": "211683", "url": "https://it.wikipedia.org/wiki?curid=1112757", "title": "Alessandro Piva", "text": "Biografia.\nNato a Salerno nel 1966 in una famiglia modesta d'estrazione popolare, cresce poi, a causa degli spostamenti lavorativi dei genitori, tra la citt\u00e0 campana suddetta, Latina, Matera e Bari, citt\u00e0 quest'ultima dove trascorre gli anni del liceo e che funger\u00e0 poi da ambientazione di molti dei suoi film.\nGiunge alla regia attraverso un lungo percorso di maturazione artistica, incominciando dalla fotografia e passando poi al mondo della celluloide dapprima in qualit\u00e0 di montatore e poi da sceneggiatore. Il primo set lo incontra nel 1986 ai Riverside Studios di Londra, dove Derek Jarman gira il suo controverso \"Caravaggio\"; Piva vi partecipa in qualit\u00e0 di figurante e continua a seguirne poi le riprese da osservatore sul set. \nUna volta tornato in Italia, s'iscrive presso il Centro Sperimentale di Cinematografia di Roma, dove si diploma in montaggio e si cimenta con la scrittura per il cinema: tra il 1992 e il 1993 con il co-autore Salvatore De Mola ottiene infatti due Menzioni speciali al Premio Solinas per sceneggiature inedite. Negli stessi anni lavora come montatore (tra le altre cose firma il montaggio del film \"Gli Occhi Stanchi\" di Corso Salani) e come documentarista, realizzando reportage in Italia e all'estero. Nel 1995 vince il Premio Bizzarri per il documentario con il reportage sugli operai dell\u2019ILVA di Taranto \u201cA Zero Ore\u201d.\nDebutta, alla regia d'un lungometraggio, nel 1999 con il film \"LaCapaGira\", scritto dal fratello Andrea e girato quasi interamente in dialetto barese (al punto tale da dover spingere i produttori a sottotitolare la pellicola per la circolazione nelle sale nazionali), che viene presentato al Festival di Berlino e risulta vincitore di David di Donatello, il Nastro d'Argento, il Ciak d'Oro, il Dolly D'oro 2000 e il premio per la miglior colonna sonora al Festival Internazionale Cinema Jove di Valencia. Altri lungometraggi del regista sono: \"Mio cognato\" presentato al Locarno Festival, tre candidature ai Nastri d'Argento 2004 e la targa ANEC, \"Premio Zanchi\" alle Giornate Professionali di cinema a Sorrento; \"Henry\" presentato in concorso al Festival di Torino 2010, Premio del Pubblico; \"Milionari\" presentato in concorso al Festival del cinema di Roma e in selezione ufficiale al Festival Internazionale di Shanghai, una candidatura ai Nastri d\u2019Argento 2016.\nFonda nel 2001 la casa di produzione Seminal Film, con cui realizza film, corti e spot per campagne pubblicitarie. Nel 2008 gira due spot per Fox Channel, premiati agli Sky Awards e al Promax di New York dello stesso anno. Concepisce e realizza lo spot con le casalinghe baresi \u201cRiso patate e cozze\u201d per Amgas, diventato un tormentone anche grazie al remix di XanderDJ, il cui video su YouTube ha superato 1.400.000 visualizzazioni. Il regista firma la realizzazione dello spot istituzionale della Presidenza del Consiglio dei Ministri per la campagna Rai di Matera 2019 - Capitale europea della Cultura. Sulla piattaforma YouTube la Seminal Film crea e gestisce i contenuti del canale Seminaltube, con all\u2019attivo pi\u00f9 di 6 milioni di visualizzazioni. \nTra il 2002 e il 2006 dirige atti unici e documentari per Radio3 Rai, lavorando tra gli altri con Fabrizio Gifuni, Massimo Popolizio, Marcello Fois, Tommaso Pincio.\nPiva si impegna in campagne sociali nel Mezzogiorno, come l\u2019iniziativa \u201cPerotti Point\u201d legata all\u2019abbattimento dell\u2019ecomostro Punta Perotti sul lungomare di Bari, che ha portato in Puglia film-maker da tutta Italia per costruire un documentario collettivo sull\u2019evento. Nel 2005 Piva realizza il video \u201cAltra velocit\u00e0\u201d, una serie di interviste alla Stazione Termini di Roma girate con l\u2019ausilio tecnico di una \u201cDutch Head\u201d. Il video \u00e8 stato presentato a Venezia durante la 62\u00aa Mostra del Cinema per lanciare la campagna di Fausto Bertinotti alle Primarie de \u201cl\u2019Unione\u201d di Centro Sinistra, proiettato in un esperimento pioneristico su 5 schermi dei quali 4 in verticale. \nNel 2007 si cimenta nella regia d'opera, con un allestimento de Il cappello di paglia di Firenze di Nino Rota per la Fondazione Teatro Petruzzelli di Bari. Nello stesso anno Piva collabora con il fotografo di paesaggi urbani Gabriele Basilico, per la sua mostra \u201cBari 06.07\u201d a cura di Clara Gelao: in questa occasione realizza, con un montaggio di suono in presa diretta, delle partiture acustiche da ascoltare in cuffia davanti a una selezione degli scatti di Basilico in esposizione. Il 2008 lo vede impegnato come regista per Taodue nella lavorazione di una serie Tv per la prima serata Mediaset, La scelta di Laura, con Giulia Michelini e Giorgio Pasotti. \nNel 2011 presenta alla Mostra del Cinema di Venezia il film documentario Pasta Nera, premiato con una Menzione speciale dalla giuria del Premio Fedic e finalista al David di Donatello 2012. Il film gli vale il Premio Nazionale Franco Enriquez. \nIn occasione di Expo Milano 2015 progetta la video installazione immersiva che, nello spazio dedicato alla Regione Puglia del Padiglione Italia, ricrea un uliveto millenario per i visitatori. Sempre per Puglia Promozione firma la campagna video \u201cWeAreinPuglia\u201d, che diffonde l\u2019immagine del tacco d\u2019Italia tra fiere specializzate e social a livello internazionale.\nNel 2015 conduce la rassegna/workshop \u201cMaestro sar\u00e0 lei!\u201d al cineporto di Foggia: tre giorni di talk e proiezioni con professionisti del cinema italiano (tra gli ospiti Daniele Cipr\u00ec e Massimo Gaudioso). A partire dal 2017 progetta e conduce all\u2019arena Garbatella, nell\u2019omonimo quartiere della capitale, la rassegna \u201cSGARBATELLUM - conversazioni irriverenti tra addetti ai lavori per chi il cinema lo ama, lo fa, lo vuole fare\u201d, giunta alla terza edizione. \nA partire dal 2015, Piva avvia lo sviluppo di un ciclo di videoritratti d\u2019artista: i primi tre video sono dedicati agli artisti pugliesi Iginio Iurilli, Michele Giangrande e Pierpaolo Miccolis. \nPer il Mibact e un pool di regioni dell\u2019Italia meridionale realizza con il compositore Riccardo Giagni il film breve \u201cRoad to Myself\u201d (2017), sui cammini culturali nel Sud Italia. \u201cDue Sicilie\u201d (Premio miglior documentario allo Sciacca Film Festival nel 2016), documentario sulla Sicilia tra ieri e oggi attraverso i suggestivi repertori del \u2018900, rielaborati in sequenze originali girate nelle stesse location impiegate da grandi maestri del passato come De Seta, Quilici e Saitta, \u00e8 realizzato in collaborazione con Cinecitt\u00e0 Luce.\nNel 2019 firma il documentario Santa Subito, incentrato sulla vicenda di Santa Scorese, giovanissima attivista cattolica uccisa da uno stalker nel 1991. Il film \u00e8 stato invitato in selezione ufficiale alla XIV\u00aa Festa del Cinema di Roma, dove ha conseguito il Premio della Critica Sociale \u201cSorriso Diverso\u201d e il \u201cBNL People\u2019s Choice Award\u201d, premio principale della manifestazione. Il documentario ha inoltre ricevuto una nomination ai Nastri d'Argento, sezione Cinema del Reale .\nNel 2020 dirige la campagna nazionale \"Puglia delle Meraviglie\" per la ripresa delle attivit\u00e0 turistiche nella Regione Puglia dopo il lockdown .\nNel campo della formazione nei linguaggi audiovisivi, dal 2014 \u00e8 docente di regia presso la scuola d\u2019arte cinematografica della Regione Lazio \u201cGian Maria Volont\u00e9\u201d a Roma e dal 2020 insegna Regia Cinematografica e Televisiva presso l\u2019Accademia di Belle Arti di Bari. \nPiva collabora con testate giornalistiche quali Corriere del Mezzogiorno, Repubblica/Bari e Gazzetta del Mezzogiorno. Nell\u2019ambito della comunicazione politica e istituzionale ha ricevuto commissioni dal Dipartimento Editoria e Informazione della Presidenza del Consiglio dei Ministri, il Ministero per le Pari Opportunit\u00e0, lo Sport e le Politiche Giovanili, L\u2019Universit\u00e0 degli Studi, L\u2019Accademia di Belle Arti, il Senato della Repubblica, l\u2019Universit\u00e0 Americana di Roma. Nel 2019 \u00e8 componente della Commissione del Mibact per i progetti di sviluppo e promozione dell\u2019attivit\u00e0 cinematografica e audiovisiva. \nPiva \u00e8 membro dell\u2019Accademia del Cinema Italiano - Premi David di Donatello. "}
{"id": "1112764", "revid": "1104133", "url": "https://it.wikipedia.org/wiki?curid=1112764", "title": "Play Dead (Bj\u00f6rk)", "text": "Play Dead \u00e8 una canzone del 1993 della cantante Bj\u00f6rk, tratta dall'album \"Debut\".\nIl brano fa parte della colonna sonora del film \"Young Americans\" diretto da Danny Cannon, che dirige anche il videoclip della canzone.\nCover.\nDi questa canzone sono state realizzate due cover, una della band finlandese The Rasmus, inclusa come b-side del singolo \"Madness\", e l'altra della band svedese Pain nell'album \"Psalms of Extinction\"."}
{"id": "1112765", "revid": "1355461", "url": "https://it.wikipedia.org/wiki?curid=1112765", "title": "Guidismo", "text": "Il guidismo \u00e8 un movimento femminile parallelo allo scautismo, nato nel 1910, tre anni dopo il corrispondente maschile fondato da Robert Baden-Powell. All'inizio fu coordinato da sua sorella Agnes, su richiesta di Baden-Powell stesso. Qualche anno dopo, la guida pass\u00f2 a Lady Olave, sua moglie, che fu proclamata Capo Guida del Mondo.\nAssociazioni.\nFin dai primi anni, il guidismo si \u00e8 sviluppato nel mondo con la nascita di associazioni nazionali a ritmo pari a quello delle associazioni scout.\nBen presto fu evidente a B.-P. e a Lady Olave la necessit\u00e0 di un organismo internazionale che raggruppasse tutte queste associazioni. Tale associazione si chiama oggi Associazione Mondiale Guide ed Esploratrici (AMGE) che affianca lo scautismo maschile organizzato nell'Organizzazione Mondiale del Movimento Scout (OMMS). Attualmente, l'AMGE ha circa 10 milioni di soci in tutto il mondo.\nNel tempo, la maggior parte delle associazioni scout ha iniziato ad accogliere anche ragazze. Questo non ha fermato la crescita del guidismo, che continua ad occuparsi a livello mondiale di problemi legati alla condizione femminile.\nIn alcune nazioni, dunque, convivono oggi sia un'associazione scout (aperta a ragazzi e ragazze) che un'associazione di guide (aperta solo alle ragazze). In alcuni casi (ad esempio la Gran Bretagna), l'associazione delle Guide ha pi\u00f9 iscritti di quella degli Scout.\nIn altre nazioni, come ad esempio l'Italia, le associazioni scout e guide si sono fuse per formare delle associazioni miste. Questo \u00e8 avvenuto nel 1974 per l'Associazione Guide Italiane (AGI) e l'Associazione Scouts Cattolici Italiani (ASCI) che si sono fuse per formare l'Associazione Guide e Scouts Cattolici Italiani (AGESCI), e nel 1976 per il Corpo Nazionale Giovani Esploratori Italiani (CNGEI) fusosi con l'Unione Nazionale Giovani Esploratrici Italiane (UNGEI) per formare il Corpo Nazionale Giovani Esploratori ed Esploratrici Italiani (CNGEI).\nAltrove, infine (ad esempio negli USA), sono rimaste due associazioni separate, e quella scout accetta solo ragazzi.\nIn Italia sono membri di AMGE ed OMMS solo l'AGESCI ed il CNGEI.\nNel mondo esistono anche altre , oltre a quelle appartenenti a AMGE ed OMMS, che dichiarano di ispirarsi al metodo ideato da B.-P."}
{"id": "1112766", "revid": "6923", "url": "https://it.wikipedia.org/wiki?curid=1112766", "title": "Bugatti", "text": "La Bugatti \u00e8 una casa automobilistica francese, nota principalmente per le sue vetture sportive nonch\u00e9 per quelle da corsa d'anteguerra.\nFondata nel 1909 dall'emigrato italiano Ettore Bugatti, cess\u00f2 inizialmente le sue attivit\u00e0 nel 1963. Dal 1987 i diritti del marchio vennero acquistati da Romano Artioli che ne riprese la produzione costituendo la societ\u00e0 italiana \"Bugatti Automobili\", la quale nel 1995 cess\u00f2 a sua volta ogni attivit\u00e0. Dal 1998 Bugatti \u00e8 un marchio del gruppo tedesco Volkswagen Aktiengesellschaft che ha creato \"ad hoc\" una societ\u00e0 finanziaria denominata \"Bugatti Automobiles\".\nStoria.\nPrima della Bugatti (1899-1909).\nEttore Bugatti inizi\u00f2 la produzione di tricicli a motore nel 1899 presso la Prinetti &amp; Stucchi di Milano, un'azienda attiva nella produzione di biciclette e macchine per cucire. Produsse un triciclo dotato di un motore della potenza di 4 CV, che venne impiegato anche nelle competizioni, in particolare nella Brescia-Verona-Brescia o anche nella Nizza-Castellane: in entrambi casi, il triciclo pilotato sempre da Bugatti riusc\u00ec a vincere.\nL'eco degli exploit sportivi del triciclo Prinetti &amp; Stucchi realizzato da Ettore Bugatti non tard\u00f2 a diffondersi: Bugatti, nel frattempo, aveva lasciato la Prinetti &amp; Stucchi per aprire una propria officina in cui stava provando a costruire un'autovettura, anche se gli investimenti da stanziare si rivelarono notevoli. Per sua fortuna, trov\u00f2 il supporto finanziario del padre Carlo, ma soprattutto di due ricchi finanziatori di Ferrara, i conti Gian Oberto e Olao Gulinelli. Presso il loro palazzo, in pieno centro della citt\u00e0 emiliana, venne stipulato un contratto che nel 1900 permise a Ettore Bugatti, ancora diciannovenne, di realizzare una nuova vettura, denominata ufficiosamente Tipo 2 (o anche Bugatti-Gulinelli \"Tipo 2\"), una vettura votata al lusso pi\u00f9 che all'impiego in campo sportivo. Nonostante l'impostazione lussuosa, un esemplare di \"Type 2\" vinse il Gran Premio di Milano del 1901, permettendo a Ettore di essere notato dall'alsaziano de Dietrich.\nNegli anni successivi, il giovane aspirante costruttore strinse contatti con la De Dietrich, un'azienda metallurgica alsaziana che da pochi anni si era lanciata nel settore automobilistico. Alle dipendenze della De Dietrich vennero realizzati altri due modelli, dopodich\u00e9 vi furono altre collaborazioni assieme alla Mathis e alla Deutz, con le quali Ettore Bugatti realizz\u00f2 altri quattro modelli, pi\u00f9 un quinto modello costruito per conto suo nel garage di casa. Proprio questo modello, noto come Type 10, pur molto spartano, era dotato di soluzioni tecniche all'avanguardia, prima fra tutte la distribuzione ad asse a camme in testa. Furono gli ultimi modelli non direttamente connessi alla produzione automobilistica Bugatti, quelli che portarono il giovane Bugatti alla vigilia della nascita della sua azienda.\nNasce l'Automobiles Ettore Bugatti.\nI primi anni del marchio Bugatti (1909-1914).\nFu quindi nel 1909 che Ettore Bugatti fond\u00f2 l\"Automobiles Ettore Bugatti\", la cui produzione automobilistica sarebbe stata basata su alcuni punti fondamentali: oltre ai gi\u00e0 citati concetti di lusso e sportivit\u00e0, il suo concetto di autovettura ideale doveva sposare anche caratteristiche come l'eleganza, la potenza, la leggerezza e la velocit\u00e0. Nessuno compromesso, anche se questo avrebbe dovuto giocoforza andare contro quei primi concetti di democratizzazione dell'automobile introdotti per primi dall'americano Henry Ford per la sua produzione automobilistica d'oltreoceano. Niente vettura popolare, quindi, ma perfetta in ogni sua parte. La Bugatti nacque a Molsheim, in Alsazia, dove Ettore Bugatti si era trasferito gi\u00e0 dal 1902 per lavorare alle dipendenze della De Dietrich. Come sede operativa venne scelta un'ex-tintoria industriale che il giovane Bugatti acquist\u00f2 con l'appoggio finanziario del banchiere Augustine de Vizcaya. Questa regione, da lungo tempo contesa tra Francia e Germania, apparteneva in quegli anni all'Impero Germanico, ma la Bugatti sarebbe sempre stata considerata francese, in quanto per la maggior parte della sua esistenza l'Alsazia sarebbe invece stata francese, essendo passata al Paese transalpino gi\u00e0 nel 1919 in seguito al Trattato di Versailles.\nLa nascita della Bugatti avvenne anche con il suo patron Ettore che ancora portava nel cuore il ricordo e la gratitudine verso i conti Gulinelli, che fra l'altro erano due noti proprietari terrieri che allevavano purosangue nella loro immensa tenuta. Il tema del purosangue rimarr\u00e0 molto caro a Ettore Bugatti, perch\u00e9 verr\u00e0 da lui tradotto in chiave automobilistica quando arriver\u00e0 a produrre i suoi modelli pi\u00f9 raffinati. Inoltre, non fu un caso se uno dei marchi di fabbrica della Bugatti fu il radiatore a forma di ferro di cavallo. Infine, proprio nel 1909 (per la precisione il 15 gennaio), nacque uno dei figli di Ettore, che venne prontamente battezzato Gianoberto in onore di uno dei due conti, ma che per tutti diverr\u00e0 noto come Jean Bugatti.\nIl primo modello a recare il marchio Bugatti fu la Tipo 13, una vetturetta con carrozzeria torpedo, ma che Ettore Bugatti aveva in mente di proporre anche in versione sportiva. La \"Tipo 13\" era molto compatta come ingombri e fu venduta inizialmente al prezzo di 7 milioni di marchi. Presentata al Salone di Parigi del 1910, la \"Tipo 13\" cattur\u00f2 fin da subito l'interesse di una gran fetta di pubblico e fece da base per quasi tutta la successiva produzione Bugatti avutasi prima dell'avvento della Grande Guerra. Quasi tutta, giacch\u00e9 uno di questi modelli, la Tipo 16 del 1912, adott\u00f2 caratteristiche simili a quelle dei modelli costruiti da Ettore Bugatti quando lavorava per la Deutz, mentre un altro, la Tipo 19, fu realizzato in collaborazione con la Peugeot. La Casa del Leone Rampante commercializzer\u00e0 tale modello come Lion Peugeot BP1, altrimenti soprannominato \"B\u00e9b\u00e9\". Le prime vetture della Casa di Molsheim furono tutte vetture ancora lontane dallo stereotipo dell'imponente e maestosa Bugatti di lusso che si avr\u00e0 alla fine del decennio seguente. Ma poco importava: la Bugatti si fece comunque notare immediatamente per la bellezza delle vetture, leggere e sportive che ebbero pure buoni risultati in alcune competizioni. Nonostante ci\u00f2, per i primi trent'anni si continu\u00f2 a utilizzare lo stesso schema per il telaio e si rifiutarono alcune innovazioni, tra cui la sovralimentazione (arrivata solo nel 1927) e i motori a sei cilindri, anche se nel primo dopoguerra arriveranno quasi subito dei potenti motori a 8 cilindri in linea. Quasi subito arriver\u00e0 invece la distribuzione plurivalvole, una vera e propria innovazione quando nel 1914 fu pronta per il suo montaggio sotto il cofano di una \"Tipo 13\" destinata alle competizioni. Purtroppo l'arrivo della guerra mand\u00f2 a monte questo progetto.\nGli anni difficili della Grande Guerra.\nAllo scoppio della prima guerra mondiale, nel luglio 1914, la famiglia Bugatti lasci\u00f2 Molsheim per Milano. Per riuscirci, dovette andare nella citt\u00e0 di Friedrichshafen, dove grazie all'aiuto del conte Ferdinand von Zeppelin (inventore del dirigibile nella locale fabbrica di sua propriet\u00e0 in collaborazione con un certo Wilhelm Maybach) riusc\u00ec a entrare in Svizzera e poi in Italia. Due mesi dopo, Ettore ritorn\u00f2 a Molsheim assieme a suo fratello Rembrandt Bugatti per sotterrare tre motori da competizione che lo stesso Ettore e i suoi collaboratori avevano realizzato poco prima dell'arrivo della guerra. Li avvolsero in coperte e tovaglie e li nascosero sotto terra lavorando sempre di notte in modo che nessuno potesse vederli. Erano motori molto preziosi: si trattava infatti proprio di quei motori con testata a 16 valvole di cui si \u00e8 parlato in precedenza. Durante la guerra, l'attivit\u00e0 della fabbrica di Molsheim si ridusse alla produzione di motori aeronautici, in particolare di motori U-16 per equipaggiare velivoli prodotti da altre fabbriche tedesche. Per questo motivo, la Bugatti divenne uno dei bersagli strategici delle aviazioni dei paesi nemici della Germania. Non fu quindi un periodo molto facile per Ettore Bugatti, anche perch\u00e9 durante quegli anni il fratello Rembrandt mor\u00ec suicida causando altri dolori nella famiglia Bugatti.\nIl primo dopoguerra: ricostruzione e riavvio.\nLo scenario in cui l'azienda si venne a trovare all'indomani dell'armistizio di Compi\u00e8gne fu desolante: la fabbrica Bugatti fu distrutta e mancavano i fondi per ricostruire e riavviare la produzione. Ettore Bugatti riusc\u00ec a racimolare il denaro necessario vendendo molti dei suoi brevetti ad altri costruttori. Cos\u00ec, per esempio, il brevetto relativo al motore aeronautico \"U-16\" venne ceduto alla Duesenberg, nota casa automobilistica statunitense. Alla Diatto vennero vendute le licenze relative alle sospensioni cantilever e al motore a 16 valvole, come quelli che Ettore e Rembrandt Bugatti avevano sepolto qualche anno prima nel cortile di casa. E che a questo punto stavano per essere dissotterrati, visto che un altro sicuro vettore di entrate finanziarie era rappresentato dall'attivit\u00e0 sportiva. E i motori in questione, delle unit\u00e0 da 1,5 litri con distribuzione bialbero in testa, furono progettati appositamente proprio per la \"Tipo 13\", che anche dopo il conflitto continu\u00f2 a venire prodotta. L'idea ebbe successo: le \"Tipo 13\" si rivelarono imbattibili nella loro categoria durante quei primi anni 1920. In particolare, al circuito di Montichiari (BS) del 1921 quattro Bugatti \"Tipo 13\" giunsero ai primi quattro posti. Le successive Bugatti dotate dello stesso motore a 16 valvole vennero denominate \"Brescia\" per commemorare questo brillante risultato sportivo. Ma Ettore Bugatti aveva in mente di sfondare anche nei veri Gran Premi, quelli che vedevano la partecipazione di vetture molto pi\u00f9 potenti e prestigiose. Inoltre, anche la gamma di vetture stradali doveva maturare per comprendere finalmente quelle vetture d'alto rango che da sempre il patron della Casa di Molsheim, ormai divenuta francese, aveva sempre sognato.\nSfruttando le conoscenze acquisite durante la produzione di motori aeronautici, nel 1921 venne progettato e realizzato il primo motore Bugatti a 8 cilindri in linea un 2 litri che venne dotato di testata a 3 valvole per cilindro. Questo motore, di cui si programm\u00f2 la produzione in pi\u00f9 varianti di potenza, venne installato sotto il cofano della Tipo 30 stradale del 1922, ma soprattutto divenne famoso in campo sportivo per equipaggiare la Tipo 35, una delle vetture da Gran Premio pi\u00f9 iconiche di sempre. Altre Bugatti impiegate nelle gare furono la Tipo 37 e la Tipo 32 con carrozzeria aerodinamica, uno dei primi esempi di applicazione estrema dell'aerodinamica in campo automobilistico. Nel 1923 la casa francese partecip\u00f2 al Gran Premio di Francia a Tours, proprio con una \"Tipo 32\" (denominata \"Tank\", cio\u00e8 \"carro armato\" proprio per la particolare conformazione della sua carrozzeria) ma le vetture presentarono gravi inconvenienti di tenuta stradale: ancora non si conoscevano gli effetti della portanza. I progetti di Ettore Bugatti per riportare la sua azienda ai consensi di appena dieci anni prima ebbero comunque l'effetto sperato, perch\u00e9 l'azienda torn\u00f2 a crescere non solo in termini di entrate finanziarie: in pochi anni i dipendenti divennero 1 000 per raggiungere in seguito quota 1 200 e infine addirittura 1 500. Per la 500 miglia di Indianapolis, invece, si decise di schierare una \"Tipo 35\" rimaneggiata dal progettista di aerei da caccia Becherau, ma la vettura manifest\u00f2 alcuni problemi legati alla lubrificazione. I primi anni del dopoguerra furono altalentanti per quanto riguardava le competizioni: fu per\u00f2 dal 1925 in poi che la Bugatti inizi\u00f2 a vincere regolarmente, in particolare nella Targa Florio, che domin\u00f2 per quattro anni consecutivi. Nel 1926 la Bugatti vinse il Campionato del Mondo dei Grand Prix (titolo all'epoca riservato solo alle Case Costruttrici), affermandosi nei Gran Premi di Francia, Europa e Italia.\nMa ancora non si era arrivati a ci\u00f2 che Ettore Bugatti aveva in mente: il vulcanico imprenditore sognava non solo grandi risultati in ambito sportivo, ma anche una gamma assai prestigiosa e arrivare dove nessun altro costruttore aveva mai osato fino a quel momento. Per questo, sempre nel 1926 lanci\u00f2 sul mercato una delle pi\u00f9 imponenti e maestose (in tutti i sensi) vetture di tutti i tempi, la Tipo 41, detta la \"Royale\" in quanto destinata prevalentemente a teste coronate. Il suo enorme motore da ben 12,7 litri riusciva a erogare una potenza massima di ben 200 CV. Enorme (era lunga sei metri, larga due e alta altrettanto), era caratterizzata fra l'altro da un elefantino ritto sulle zampe posteriori e posto sulla sommit\u00e0 del radiatore. Tale elefantino fu una riproduzione di un'opera di Rembrandt Bugatti, morto dieci anni prima, e che il fratello Ettore volle omaggiare. Purtroppo ne vennero prodotti solo sei esemplari: troppo costosa persino per i pi\u00f9 ricchi al mondo, ma la vettura continu\u00f2 a rimanere nel corso dei decenni successivi un simbolo del lusso e dell'opulenza applicati in campo automobilistico. La \"Royale\" fu la vettura con cui Ettore Bugatti annunci\u00f2 la sua volont\u00e0 di entrare di prepotenza nel settore delle vetture di gran lusso e dedicarsi quasi esclusivamente a tale segmento di mercato. Per tutto il resto degli anni 1920 continuarono comunque a venire prodotti modelli con motori 1,5 litri derivati da quello delle ultime \"Tipo 13\" e da 2 litri derivati da quelli della \"Tipo 30\" e della \"Tipo 35\". Ma dopo la \"Royale\" vi fu l'arrivo della Tipo 44 con motore da 3 litri e in seguito, a fine decennio, venne introdotta anche la Tipo 49, detta anche \"Petite Royale\" (Piccola Royale) in quanto equipaggiata con un altro motore a 8 cilindri in linea, questa volta da 5,4 litri. \nLa crisi finanziaria innescatasi alla fine del 1929 non parve turbare pi\u00f9 di tanto Ettore Bugatti, che continu\u00f2 quindi con la sua produzione di auto di lusso. La gamma, ormai equipaggiata esclusivamente con motori a 8 cilindri, vedeva come modello di base la Tipo 43 con motore da 2,3 litri, mentre al vertice era presente la Tipo 50 con motore da 5 litri sovralimentato con compressore volumetrico. Tutti modelli molto apprezzati da quei pochi fortunati che ebbero la possibilit\u00e0 di acquistarne un esemplare. A disegnare queste eleganti vetture fu Jean Bugatti, oramai entrato in fabbrica a fianco del padre e autore anche delle successive vetture di casa Bugatti. Ma la crisi picchi\u00f2 comunque duro: per evitare il tracollo, nel 1932 Ettore Bugatti dovette ricorrere a un altro exploit: riutilizz\u00f2 i motori in esubero destinati inizialmente alle \"Royale\" per equipaggiare degli autotreni ferroviari, sempre di produzione Bugatti: ne vennero prodotti 88 e con il ricavato si riuscirono a evitare tragiche conseguenze sul piano finanziario. Questi mezzi ferroviari erano denominati \"WR\" (Wagon Rapide), ed erano caratterizzati da prestazioni eccezionali per l'epoca, basti pensare che durante una serie di collaudi raggiunsero una velocit\u00e0 massima di 172 km/h, con una velocit\u00e0 di crociera pari a 150 km/h, insomma, una sorta di treno ad alta velocit\u00e0 dell'epoca. L'attivit\u00e0 sportiva continu\u00f2, anche se perse smalto: vi furono ancora numerose vittorie, ma si fecero pi\u00f9 dispersive e limitate a singoli Gran Premi, ma non si ebbero pi\u00f9 interi campionati vinti da vetture Bugatti. Una delle ragioni stava nelle vetture stesse, ormai tecnicamente superate. Anche la presenza di alcuni fra i migliori piloti del periodo interbellico (Achille Varzi, Jean-Pierre Wimille, Louis Chiron, Albert Divo e persino Tazio Nuvolari) non riuscirono ad andare al di l\u00e0 di una pur ben nutrita serie di vittorie e piazzamenti su podio. \nIntanto la casa di Molsheim lanci\u00f2 sul mercato una delle pi\u00f9 eleganti vetture del decennio, la Tipo 57, spinta da un motore da 3,3 litri, disponibile sia aspirato sia sovralimentato. La \"Tipo 57\" venne prodotta in 685 esemplari, la maggior parte dei quali carrozzati da carrozzieri esterni (Gangloff, Vanvooren, Saoutchik, Vanden Plas, Labourdette, Graber, ecc). Altre furono invece allestite direttamente dalla Bugatti in pi\u00f9 varianti (Atlantic, Atalante, Galibier, Ventoux, ecc). I tardi anni 1930 videro l'affermazione della Bugatti alla 24 Ore di Le Mans nelle edizioni del 1937 e del 1939. Questo periodo vide per\u00f2 la Casa di Molsheim cimentarsi anche in altre specialit\u00e0 sportive: i record di velocit\u00e0 aerei e acquatici. Nel primo caso realizz\u00f2 un aereo in collaborazione con l'ingegnere aeronautico Louis De Monge e nel secondo caso costru\u00ec un'imbarcazione denominata \"Niniette\" che nel 1938 fu cronometrata a 136 km/h. Non mancarono per\u00f2 alcune notizie meno belle: nel 1937, alcune tensioni sociali portarono per la prima volta i dipendenti della Bugatti a scioperare. Seccato da tale atteggiamento, dopo aver sempre voluto mantenere un ottimo rapporto di rispetto e fiducia nei confronti dei suoi collaboratori, Ettore Bugatti lasci\u00f2 le redini dell'azienda al figlio Jean. Ma tale decisione avr\u00e0 purtroppo una breve durata: infatti, l'11 agosto 1939, un altro grave lutto colp\u00ec Ettore Bugatti, che perse tragicamente proprio suo figlio Jean, morto in un incidente stradale. Questo evento sanc\u00ec il progressivo declino della Bugatti di Ettore Bugatti. Tre settimane dopo vi fu l'avvento della seconda guerra mondiale.\nI neri anni della seconda guerra mondiale.\nAncora una guerra e ancora anni estremamente difficili per Ettore Bugatti e gli altri imprenditori europei coinvolti nel conflitto: il patron della casa di Molsheim pens\u00f2 bene fin da subito di trasferire le sue attrezzature a Bordeaux, dove l'attivit\u00e0 continu\u00f2 grazie alle commesse militari per motori aeronautici prodotti in collaborazione con la Hispano-Suiza, fino a poco tempo prima concorrente della Bugatti e ora partner per la sopravvivenza. Tale collaborazione fin\u00ec per durare pochi mesi: nel giugno 1940 la Francia capitol\u00f2, venne firmato l'armistizio con i tedeschi e nacque cos\u00ec la Repubblica di Vichy, uno stato fantoccio manovrato dal regime nazista. Bordeaux fin\u00ec per trovarsi proprio sotto il nuovo regime e lo stabilimento Bugatti venne sequestrato dalle autorit\u00e0 del Terzo Reich: le attrezzature vennero trasferite nuovamente a Molsheim dove fu avviata la produzione di mezzi anfibi per la Wehrmacht contro la volont\u00e0 di Ettore Bugatti. Egli venne invitato a tornare a Molsheim, ma rifiut\u00f2 e rimase quindi a Bordeaux, accettando per\u00f2 una contropartita di 150 milioni di franchi in cambio dell'utilizzo della sua fabbrica. Ettore Bugatti fu per\u00f2 costretto suo malgrado a licenziare la stragrande maggioranza dei suoi dipendenti, visto che oramai ben poco si poteva fare. I numerosi operai licenziati tornarono a Molsheim e gran parte di essi, per ironia della sorte, torn\u00f2 a lavorare nella fabbrica in cui avevano lavorato fino a un anno prima, ma stavolta per conto del Terzo Reich, che pot\u00e9 contare su quasi duemila operai nella sola fabbrica di Molsheim, di cui 150 prigionieri russi. Per la cronaca, durante questi anni cos\u00ec cupi, l'Alsazia venne di nuova annessa forzatamente alla Germania. Ettore Bugatti, nel frattempo, si trasfer\u00ec a Parigi, dove assieme ad alcuni ingegneri prov\u00f2 a imbastire alcuni progetti da sviluppare a guerra terminata. Tra questi progetti vi fu anche quello relativo a una vetturetta da 370 cm\u00b3 e un altro che prevedeva una vettura con motore da 1,5 litri sovralimentata mediante compressore. Ma intanto arrivarono altre pessime notizie: il patron della casa di Molsheim, infatti, aveva in precedenza contratto un enorme debito con la Banca Rurale di Strasburgo, un debito di ben 30 milioni di franchi francesi che non pot\u00e9 pi\u00f9 onorare se non liquidando la sua fabbrica per met\u00e0 del suo valore.\nIl secondo dopoguerra: dal riavvio alla chiusura.\nLa guerra termin\u00f2: la Francia venne liberata e l'Alsazia torn\u00f2 a far parte del paese transalpino. Tutto a posto, quindi? Neanche per idea, dal momento che lo stabilimento Bugatti di Molsheim venne sequestrato dalle autorit\u00e0 francesi ed Ettore Bugatti, che in tutti quei decenni aveva sempre mantenuto la cittadinanza italiana, venne considerato alleato della Germania. Ci\u00f2 si tradusse in una causa che il patron dell'omonima Casa automobilistica intent\u00f2 contro lo stato francese. La sentenza di primo grado datata 6 novembre 1946 fu decisamente a sfavore del fondatore, ma nel giugno 1947, la sentenza di appello riconobbe tutte le ragioni a Ettore Bugatti, che pot\u00e9 cos\u00ec tornare a occupare la sua fabbrica. Ma appena due mesi dopo, Ettore Bugatti si ammala di polmonite e in seguito a una embolia rimase semiparalizzato. In pochi giorni Ettore Bugatti mor\u00ec senza aver neppure potuto riprendere realmente il comando della sua fabbrica. A questo punto, gli eredi (ossia i cinque figli viventi di Ettore, tre con la prima moglie e due con la seconda) affidarono la direzione della fabbrica a Pierre Marco, da molti anni uno stretto collaboratore di Ettore Bugatti. Assieme a lui si inser\u00ec anche Roland Bugatti, l'ultimogenito di primo letto di Ettore, nato nel 1922. Il riavvio dell'azienda ebbe luogo inizialmente come sub-fornitrice di carpenteria metallica per conto terzi, fra i clienti della Bugatti vi furono la Marina Francese e la Citro\u00ebn. Grazie a tale attivit\u00e0, nel 1951 si riusc\u00ec a tornare alla produzione di automobili con il lancio della Tipo 101, praticamente una \"Tipo 57\" con carrozzeria pi\u00f9 moderna, carrozzeria che comunque poteva essere allestita a discrezione dell'acquirente, come negli anni 1930. Tuttavia, le scarse risorse economiche della popolazione francese si tradussero in appena una manciata di esemplari. Nel 1953 la Bugatti cess\u00f2 di produrre vetture stradali, ma non si arrese ancora: nel 1956 venne realizzata la Tipo 251, con cui la casa di Molsheim tent\u00f2 di sfondare in Formula 1. Ma invano: gli scarsi risultati sportivi ottenuti nella stagione 1956 fecero desistere una Bugatti oramai non pi\u00f9 in grado di adeguarsi a un mercato dell'automobile radicalmente mutato. Vi fu la possibilit\u00e0 di realizzare due ultimi prototipi: la Tipo 251, una vettura sportiva, e la Tipo 451, una granturismo con motore da 4,5 litri. Furono gli ultimi due lavori dell\"Automobiles Ettore Bugatti\": nel 1963 la Hispano-Suiza, che nel frattempo si era convertita alla produzione di motori marini e che aveva assunto il controllo della fabbrica di Molsheim, sentenzi\u00f2 la cessazione della produzione automobilistica. Di l\u00ec a poco, verr\u00e0 ribattezzata Messier-Bugatti; questa (oggi societ\u00e0 del Groupe Safran) \u00e8 tuttora attiva e produce componenti per l'aeronautica negli stabilimenti di Molsheim. Quanto al ricco garage di Ettore Bugatti, esso verr\u00e0 venduto a prezzo di saldo ai fratelli Schlumpf. Le vetture contenute in quel garage andranno a far parte del Museo dell'Automobile di Mulhouse, uno dei pi\u00f9 grandi al mondo.\nLa breve esperienza italiana: Bugatti Automobili (1987-1995).\nNel 1987 l'imprenditore e finanziere Romano Artioli rilev\u00f2 i diritti per la produzione di automobili con il marchio Bugatti e, dopo aver inizialmente valutato l'idea di ricreare l'azienda in Francia, diede vita alla \"Bugatti Automobili SpA\" con sede a Campogalliano (MO). Artioli acquis\u00ec un terreno vicino all'autostrada del Brennero, dove avrebbe fatto erigere un nuovo stabilimento. Fu l'architetto Giampaolo Benedini a progettare e dirigere la costruzione, dopo aver stabilito che questo nuovo stabilimento avrebbe dovuto essere caratterizzato da un design esterno assolutamente sopra le righe e contenuti funzionali di prim'ordine. Si tratt\u00f2 di uno stabilimento concepito secondo quello che era lo spirito originario di Ettore Bugatti all'epoca in cui aveva fondato la sua azienda e costruito la sua fabbrica. I lavori durarono appena un paio di anni e gi\u00e0 nel 1990 i primi prototipi della futura autovettura Bugatti cominciarono la loro fase di collaudo. La EB 110, vettura che avrebbe sancito la rinascita della Bugatti, sia pur in terra italiana, venne presentata il 15 settembre 1991, vale a dire esattamente 110 anni dopo la nascita di Ettore Bugatti, da cui la sigla numerica e le iniziali \"EB\" dello storico fondatore del marchio. Dotata di contenuti inediti per una supercar del suo stampo (trazione integrale, motore quadriturbo, telaio in fibra di carbonio realizzato dalla societ\u00e0 francese A\u00e9rospatiale su disegno di Marcello Gandini, e cos\u00ec via), la vettura divenne immediatamente un punto di riferimento nel suo segmento, anche per quanto riguardava il lusso, dal momento che arriv\u00f2 a costare di base oltre 600 milioni di lire e oltre un miliardo di lire nella sua versione pi\u00f9 accessoriata (nel 1993), la \"EB 110 SS\", in grado fra l'altro di raggiungere una velocit\u00e0 massima di oltre 350 km/h. \nL'azienda sembr\u00f2 navigare in buone acque, tant'\u00e8 vero che si permise anche il lusso di rilevare il marchio Lotus per riavviarne le sorti finanziarie, non propriamente rosee. Oltre alle due supercar venne avviato anche il progetto relativo a una superberlina ad alte prestazioni dotata di un V12 da 6 litri e 460 CV. Tale vettura, denominata \"EB 112\" e disegnata da Giugiaro, rimase per\u00f2 solo allo stadio di prototipo. Gli ordini per le due versioni di EB 110 continuarono comunque ad accumularsi, il magazzino ricambi era fornito, il patrimonio era ingente e secondo Artioli tutto parve quindi procedere normalmente. Per questo la sorpresa fu a dir poco amara quando nel 1995 la \"Bugatti Automobili\" venne dichiarata fallita da un tribunale. Tanto pi\u00f9 che lo stesso curatore fallimentare rimase sorpreso dal fatto che l'azienda di Artioli fosse stata dichiarata fallita. All'asta fallimentare il costruttore tedesco \"Dauer Racing GmbH\" si \u00e8 aggiudicato tutto il magazzino ricambi della casa e cinque telai completi, cos\u00ec da riprendere la produzione della EB 110 e commercializzare cinque vetture con il nome di \"Dauer EB 110\". La Lotus venne venduta alla Proton, mentre per il marchio Bugatti si profil\u00f2 all'orizzonte una nuova possibilit\u00e0.\nL'arrivo del Gruppo Volkswagen: Bugatti Automobiles (1998-oggi).\nNel maggio del 1998, il gruppo Volkswagen acquista i diritti legati al marchio Bugatti. Nel corso dello stesso anno presenta il prototipo EB118 al Paris Motor Show. L'anno seguente a Molsheim \u00e8 creata la societ\u00e0 \"Bugatti Automobiles SAS\", filiale di \"Volkswagen France\". Per reincarnare al massimo lo spirito dell'azienda di Ettore Bugatti, si scelse di utilizzare il vecchio impianto di Molsheim, debitamente ristrutturato e ammodernato, mentre l'adiacente antica dimora della famiglia Bugatti divenne la sede legale della nuova Bugatti sotto la gestione del colosso tedesco.\nIl gruppo Volkswagen ne ha quindi rilanciato l'immagine con una \"supercar\" la EB 16.4 Veyron (EB \u00e8 l'acronimo di Ettore Bugatti), in vendita dal 2005 con un motore W16 (da qui il 16 nel nome e 4 le turbine) da 1001 CV dichiarati e 8.0 litri di cilindrata, dotata di trazione integrale e cambio sequenziale DSG a doppia frizione e 7 rapporti (pi\u00f9 retromarcia).\nAl salone di Francoforte del 2007 \u00e8 stata presentata un'edizione limitata (5 esemplari) della Veyron denominata \"Pur Sang\", caratterizzata da cerchi forgiati di diversa foggia e dall'assenza di verniciatura (l'auto diventa bicolore grigio specchiato/nero, grazie alla combinazione di alluminio e carbonio usati per la carrozzeria), e da un prezzo ancora pi\u00f9 esorbitante: attorno al milione e mezzo di euro.\nAl concorso d'eleganza di Pebble Beach la Bugatti ha presentato la versione targa della Veyron 16.4, la Grand Sport, messa in vendita nell'aprile 2009 al prezzo di 1,4 milioni di euro. Le prestazioni sono simili alla versione coup\u00e9, ma in versione \"top-out\" la velocit\u00e0 si autolimiter\u00e0 automaticamente a 360\u00a0km/h, mentre l'accelerazione invariata, sia in versione scoperta sia chiusa (0\u2013100\u00a0km/h in 2,5 secondi). Sempre a Pebble Beach sono state presentate nuove colorazioni per la Versione Speciale della Veyron FBG par Herm\u00e9s, presentata nell'aprile 2008 al salone di Ginevra. Dopo la versione coup\u00e9 Bugatti ha iniziato la produzione e vendita dei 150 esemplari della Grand Sport; il primo esemplare \u00e8 stato venduto a 3 milioni di dollari all'asta del concorso di Pebble Beach.\nLa produzione della Veyron \u00e8 ufficialmente terminata nel 2015, con il raggiungimento dei 450 esemplari previsti al lancio avvenuto nel 2005 e la presentazione al salone di Ginevra dell'ultimo esemplare della Veyron, la n. 450, una 16.4 Grand Sport Vitesse denominata \"La Finale\". Questa dispone del W16 da 8.0 litri che sviluppa 1 200 cavalli e 1 500 Nm di coppia massima e, vista la particolarit\u00e0 della vettura, personalizzazioni esclusive che coinvolgono, oltre all'abitacolo (in pelle rossa e beige), anche gli esterni con, ad esempio, alcuni pannelli della carrozzeria con trama rossa della fibra di carbonio a vista, e il classico \"elefante che danza\" Bugatti posto sui cerchi e sul serbatoio, oltre al logo \"La Finale\" impresso sul frontale e sull'alettone posteriore.\nAl salone dell'auto di Ginevra 2016 la Bugatti ha presentato la Chiron, modello ad alte prestazioni che sostituisce la Veyron. La vettura ha 1 500 cavalli e con una punta massima di 420 km/h per l'uso stradale; accelera da 0 a 100 km/h in 2,5 secondi. La produzione, limitata a 500 unit\u00e0, \u00e8 iniziata nel febbraio 2017.\nI modelli prodotti dalla \"Bugatti\" sotto la gestione Volkswagen sono denominati con i cognomi dei pi\u00f9 grandi piloti Bugatti degli anni 20 e 30 del XX secolo. Cos\u00ec per esempio, le denominazioni \"Veyron\" e \"Chiron\" sono omaggi ai piloti Pierre Veyron e Louis Chiron. Stesso discorso per la Divo, fuoriserie basata sulla \"Chiron\" e che richiama il pilota Albert Divo. Altro discorso per la concept Bugatti Galibier, il cui nome richiama una versione particolare della \"Tipo 57\".\nModelli.\n\"Elenco dei modelli con anno di produzione:\""}
{"id": "1112777", "revid": "63945", "url": "https://it.wikipedia.org/wiki?curid=1112777", "title": "Media Broker Messina", "text": ""}
{"id": "1112780", "revid": "585241", "url": "https://it.wikipedia.org/wiki?curid=1112780", "title": "Banco Sardegna Sassari", "text": ""}
{"id": "1112783", "revid": "638792", "url": "https://it.wikipedia.org/wiki?curid=1112783", "title": "Casey (Pok\u00e9mon)", "text": ""}
{"id": "1112791", "revid": "348618", "url": "https://it.wikipedia.org/wiki?curid=1112791", "title": "Casey", "text": ""}
{"id": "1112794", "revid": "7336", "url": "https://it.wikipedia.org/wiki?curid=1112794", "title": "Main Stream", "text": ""}
{"id": "1112795", "revid": "7336", "url": "https://it.wikipedia.org/wiki?curid=1112795", "title": "Main stream", "text": ""}
{"id": "1112797", "revid": "33689", "url": "https://it.wikipedia.org/wiki?curid=1112797", "title": "Syndicate (serie)", "text": ""}
{"id": "1112803", "revid": "123989122", "url": "https://it.wikipedia.org/wiki?curid=1112803", "title": "Thomas N'Kono", "text": "Considerato uno dei migliori portieri africani di sempre, \u00e8 stato eletto per due volte Calciatore africano dell'anno: nel 1979 e nel 1982. Con la nazionale camerunese ha disputato due campionati del mondo da titolare ( e ) e uno da secondo portiere (), vincendo inoltre la e la . Ritiratosi dall'attivit\u00e0 agonistica, per un breve periodo \u00e8 stato commissario tecnico del Camerun.\nCaratteristiche tecniche.\nPortiere dotato di notevole personalit\u00e0, N'Kono spiccava per l'abilit\u00e0 nelle respinte di pugno e la spettacolarit\u00e0 tra i pali, caratteristiche che lo resero l'idolo giovanile di Gianluigi Buffon.\nCarriera.\nClub.\nDebutt\u00f2 all'et\u00e0 di 16 anni, nel 1972, nella squadra del Canon Yaound\u00e9, giocando per dieci stagioni. Nell'estate 1982, dopo i Mondiali, venne acquistato dall'Espanyol, sfiorando la Coppa UEFA nel 1988, quando gli spagnoli si giocarono la finale con il . N'Kono \u00e8 diventato il calciatore africano con pi\u00f9 presenze nella storia della Liga con 241 partite in 9 anni. Il suo record \u00e8 stato battuto successivamente dal connazionale Samuel Eto'o. In seguito ha militato nel CE Sabadell (1991-1993), per poi trasferirsi in Bolivia chiudendo la carriera disputando tre stagioni col Club Bol\u00edvar (1994-1997) e aggiudicandosi due titoli di campione nazionale.\nNazionale.\nN'Kono ha difeso la porta della nazionale camerunese in due edizioni del campionato del mondo, ossia nel 1982, quando il Camerun si classific\u00f2 terzo nel Gruppo 1 a pari punti con l' e venne eliminato per il minor numero di gol segnati (a parit\u00e0 di punti e differenza reti), e nel 1990, anno in cui la nazionale africana venne eliminata nei quarti di finale dall' per 3-2, dopo esser stata in vantaggio fino a pochi minuti dal termine dei tempi regolamentari.\nFu convocato anche al , ma non scese mai in campo, facendo da riserva a Joseph-Antoine Bell (che a sua volta gli aveva fatto da vice nelle precedenti due edizioni del torneo disputate dal Camerun).\nA livello continentale vinse la e la ."}
{"id": "1112807", "revid": "767487", "url": "https://it.wikipedia.org/wiki?curid=1112807", "title": "Zombina and the Skeletones", "text": "Zombina and the Skeletones \u00e8 una band horror rock/horror punk di Liverpool attiva dal 1999.\nLe loro esibizioni sono caratterizzate da costumi di scena sporchi di sangue e atmosfere buie. Rifiutando le offerte delle grandi case discografiche si sono autoprodotti fino al 2002, quando hanno pubblicato l'album \"Taste the blood of Zombina and the skeletons\". Il loro genere \u00e8 influenzato da Misfits, The Meteors e The Damned, e si autodefiscono un \"incrocio\" tra questi. Il risultato \u00e8 un ibrido tra l'horror punk, il death rock e il gothic rock."}
{"id": "1112809", "revid": "729019", "url": "https://it.wikipedia.org/wiki?curid=1112809", "title": "Strada statale 464 di Spilimbergo", "text": "La ex strada statale 464 di Spilimbergo (SS 464), ora strada regionale 464 di Spilimbergo (SR 464), \u00e8 una strada regionale italiana, che si sviluppa in Friuli-Venezia Giulia: rappresenta un importante collegamento tra la parte settentrionale della provincia di Pordenone e l'Udinese.\nPercorso.\nParte da Maniago, in provincia di Pordenone, e corre verso oriente toccando Colle (comune di Arba), Sequals, giungendo poi nella cittadina che le d\u00e0 il nome, ossia Spilimbergo. Da qui la strada supera il fiume Tagliamento per entrare nella provincia di Udine attraverso il ponte di Dignano. In tale localit\u00e0 la strada si interseca con la strada statale 463 del Tagliamento. La strada prosegue toccando Cisterna di Coseano, Silvella, San Vito di Fagagna, Villalta e Martignacco per terminare alla periferia nord-ovest di Udine, dopo aver intersecato anche la strada statale 13 Pontebbana, nel tratto in cui essa funge da tangenziale Ovest per la citt\u00e0 friulana.\nDal 1\u00ba gennaio 2008 la gestione \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "1112815", "revid": "44024", "url": "https://it.wikipedia.org/wiki?curid=1112815", "title": "Rio Grande Valley D-League", "text": ""}
{"id": "1112817", "revid": "120722076", "url": "https://it.wikipedia.org/wiki?curid=1112817", "title": "Nikolaj Michajlovi\u010d Karamzin", "text": "Biografia.\nKaramzin nacque nel villaggio di Michailovsk, nel governatorato di Simbirsk, il 1\u00ba dicembre 1766 in una famiglia della nobilt\u00e0 provinciale. Suo padre era un ufficiale dell'esercito russo che lo invi\u00f2 a Mosca per condurre gli studi secondari alla scuola privata di un professore tedesco, insegnante all'Universit\u00e0 di Mosca.\nTerminati gli studi, per qualche tempo condusse una vita di stravizi finch\u00e9 ader\u00ec alla massoneria e fu presentato al giornalista ed editore Nikolaj Ivanovi\u010d Novikov, per il quale lavor\u00f2 con traduzioni di autori stranieri. Il suo primo volume \u00e8 la traduzione del \"Giulio Cesare\" di Shakespeare, pubblicato nel 1787.\nMassone, fu membro della Loggia \"Corona d'Oro\", nel 1784 vi ricevette il secondo grado. Nel 1785, tramite Ivan Petrovich Turgeniev, divent\u00f2 membro della cerchia dei Martinisti di Mosca. Nel 1789 dichiar\u00f2 la sua intenzione di voler lasciare la Massoneria. Negli anni venti del Novecento rifiut\u00f2 l'offerta di di Nikolaj Ivanovi\u010d Novikov di essere ricevuto nei gradi superiori. \nNel 1789 Karamzin intraprese un viaggio che lo avrebbe portato in Germania, in Francia, in Svizzera e in Inghilterra. Tornato in Russia nel 1790, dal 1791 al 1792 pubblic\u00f2 una propria rivista, il \"Giornale di Mosca\", con il quale diede inizio al suo movimento letterario, espresso anche dalle \"Lettere di un viaggiatore russo\", apparse nella sua rivista e poi pubblicate in sei volumi dal 1797 al 1801, frutto del suo viaggio in Europa e ispirate al famoso \"Viaggio sentimentale\" di Laurence Sterne. Con le sue \"Lettere\", Karamzin divenne \u00abun capo, la maggiore personalit\u00e0 letteraria della sua generazione\u00bb.\nNel 1792 aveva pubblicato il suo primo e pi\u00f9 noto romanzo, \"La povera Lisa\", storia di una ragazza che, sedotta e abbandonata, finisce con il suicidarsi. Storia sentimentale, ebbe un successo enorme: il laghetto di Mosca dove Karamazin immagin\u00f2 il suicidio della protagonista fu a lungo meta di pellegrinaggio dei suoi lettori. Fra i suoi altri racconti ricordiamo \"\"Un cavaliere del nostro tempo\"; \"L'uomo sensibile\"\" \"e\" \"\"l'uomo freddo\", che\" si fanno notare per l'acutezza dell'analisi dei sentimenti.\nLe sue poesie presentano due novit\u00e0 nel panorama russo: il lirismo e l'introduzione di nuove forme di versificazione di origine tedesca (oltre all'affinamento del tradizionale verso di origine francese). In questo, Karamzin \u00e8 stato il precursore di \u017dukovskij, che \u00e8 considerato da molti critici il vero padre della moderna tecnica poetica russa.\n\u00c8 maggiormente ricordato per la sua monumentale \"Storia dello Stato russo\", un'opera in 12 volumi modellata attraverso il lavoro di Edward Gibbon, che serv\u00ec anche di ispirazione per Modest Petrovi\u010d Musorgskij nella composizione del suo capolavoro operistico \"Boris Godunov\".\nFra i suoi allievi dei primi decenni del XIX secolo merita di essere ricordato P\u00ebtr Andreevi\u010d Vjazemskij."}
{"id": "1112820", "revid": "599013", "url": "https://it.wikipedia.org/wiki?curid=1112820", "title": "Alessandro Rinaldi", "text": "Carriera.\nInizia la sua carriera nel Consalvo, piccola societ\u00e0 del quartiere Quadraro di Roma per poi passare nelle giovanili della prima e successivamente in quelle della , senza mai esordire in Serie A.\nNel 1993 viene ceduto al in Serie C1, per poi passare al , con il quale gioca nella stagione 1994-1995 Serie B. In seguito passa al , in cui diventa definitivamente titolare e con il quale gioca per tre stagioni, conquistando la promozione in Serie B al termine della stagione 1995-1996.\nNel 1998 passa al , con cui debutta in Serie A il 12 settembre 1998 nella sconfitta sul campo del . Con i rossoblu colleziona 22 presenze e conquista l'accesso alla Coppa UEFA vincendo la Coppa Intertoto. Nella stagione successiva, insieme al compagno di squadra Francesco Antonioli, viene acquistato dalla : nella prima stagione scende in campo 23 volte, mentre nell'annata 2000-2001, nella quale la Roma conquista lo scudetto, gioca solamente 9 partite.\nNella stagione 2001-2002 viene ceduto all', nell'affare che porta Ivan Pelizzoli alla Roma. A Bergamo gioca fino a gennaio, quando viene scambiato con Paolo Foglio e si trasferisce al , dove finisce ai margini della prima squadra.\nRientrato a Bergamo, rimane lontano dal campo fino a gennaio, quando viene nuovamente scambiato passando al in cambio di Paolo Tramezzani. In Emilia gioca 4 partite, segnalandosi solamente per un'espulsione, e a fine stagione ritorna a Bergamo. Scaduto il contratto con gli orobici, si accorda con la , militante in Serie B; nel mese di agosto, tuttavia, lascia la squadra e fa ritorno a Roma per problemi familiari. Nel 2003 quindi abbandona il calcio giocato."}
{"id": "1112822", "revid": "108501359", "url": "https://it.wikipedia.org/wiki?curid=1112822", "title": "Maddaloni (disambigua)", "text": ""}
{"id": "1112826", "revid": "729019", "url": "https://it.wikipedia.org/wiki?curid=1112826", "title": "Ipospadia", "text": "L'ipospadia (dal latino \"\"hypospadiasis\", \"hypospadia\" e dal greco \"\u03c5\u03c0\u03cc\" = inferiore + \"\u03c3\u03c0\u03b1\u03b4\u03cc\u03bd\"\" = cava, la fessura; \"hypospadias\" in inglese) \u00e8 una malformazione congenita dovuta ad un incompleto e anomalo sviluppo dell'uretra e del pene. Il difetto interessa l'apparato genito-urinario maschile e coinvolge la posizione del meato uretrale, di calibro spesso ridotto, sul lato ventrale mediano (rafe) dell'organo riproduttivo. Presenta tipicamente una mancata fusione cutanea prepuziale (il glande rimane scoperto) e spesso un incurvamento dell'asta. In un approccio pi\u00f9 ampio e moderno \u00e8 definibile come \"ipoplasia della parte addominale del pene, distale dal luogo di divisione del corpo spugnoso\". A seconda della gravit\u00e0 l'ipospadia pu\u00f2 essere considerata un leggero difetto estetico o un problema anatomo-fisiologico assai pi\u00f9 grave, che rende difficile la minzione, aumenta il rischio di infezioni e contribuisce ad una generale disfunzione sessuale oltre che a importanti problemi psicologici. La branca specialistica medica che si occupa dello studio di questa malformazione \u00e8 l'urologia pediatrica; in Italia i reparti ospedalieri responsabili del suo trattamento sono quelli di Chirurgia Pediatrica e, meno frequentemente, di Urologia. \u00c8 strettamente correlata all'epispadia.\nStoria.\nIl primo ad usare un termine arcaico per questa condizione fu Galeno nel II secolo d.C. Galeno non era estraneo alla \"corda\" del pene (\"chorda\"), un difetto fisico che impediva spesso ai pazienti ipospadici di concepire prole. I chirurghi medievali francesi Ambrose Par\u00e9 e Pierre Dionis diedero in seguito il nome corrente ipospadia. Una delle prime descrizioni sul trattamento chirurgico del difetto proviene dal I secolo d.C.: Heliodor Antyl esegu\u00ec in quest\u2019epoca un'amputazione della parte distale dei genitali su un paziente. Lo stesso metodo fu usato anche dal medico bizantino Paolo di Egina (625-690). Questa pratica per il trattamento dell'ipospadia rimase in uso per quasi dieci secoli; le uniche eccezioni sono le menzioni di diverse procedure nel lavoro di Galeno e nel Talmud ebraico. La fase successiva nella storia della gestione della patologia fu l'introduzione di piccoli tunnel nel pene e della cannulazione per cercare di ricostruire la mancata continuit\u00e0 anatomica. Abulcasis (936-1013) e \u015eerafeddin Sabuncuo\u011flu utilizzarono nelle loro metodiche dei piccoli tubicini cavi di piombo, Guy de Chauliac di argento e Sir Astley Coopernel nel 1815 us\u00f2 un catetere flessibile in gomma, cos\u00ec come Dupuytren e Mettauer nel 1842. Gli inizi della moderna chirurgia risalgono per\u00f2 al XIX secolo; le pi\u00f9 importanti opere classiche sul trattamento di questa malformazione state scritte da Mettauer, Duplay, Lauenstein, Edmunds, Blair e Byers.\nEpidemiologia.\nLa presenza di ipospadia alla nascita \u00e8 stimata in circa 2-4 x 1000 neonati maschi nati vivi (epidemiologia rara). Un rischio pi\u00f9 elevato \u00e8 stato riscontrato nei bambini le cui famiglie avevano precedenti casi della patologia (incidenza 1:80-1:100). Negli ultimi decenni questa malformazione \u00e8 diventata sempre pi\u00f9 comune nei paesi occidentali: negli anni 1970-1980 la frequenza \u00e8 raddoppiata sulla base statistica storica e dal 1980 ad oggi si \u00e8 passati dallo 0,24% allo 0,52% di frequenza in Danimarca, dallo 0,2% allo 0,4% negli USA e dallo 0,28% allo 0,43% in Australia. Le ragioni di questo fenomeno rimangono inspiegabili.\nNella letteratura medica classica \u00e8 possibile trovare informazioni sulla maggior riscontrabilit\u00e0 del difetto nelle persone di etnia nera e di origine ebraica. Attualmente si ritiene che l'incidenza sia simile in tutte le popolazioni (anzi che sia pi\u00f9 rara tra i bambini di discendenza sub-sahariana e pi\u00f9 frequente fra quelli del bacino del Mediterraneo) e che le differenze descritte siano dovute ad errori nella metodologia di ricerca.\nEziologia.\nFattori genetici, endocrini e ambientali sono postulati come cause multifattoriali dell'ipospadia (arresto dello sviluppo dei genitali esterni), anche se il meccanismo d'azione preciso non \u00e8 ancora del tutto chiarito. Il coinvolgimento della genetica \u00e8 dimostrato dalla familiarit\u00e0 della condizione (manifestazione stimata attorno al 20% tra consanguinei e al 14% nei fratelli) e numerosi studi sono stati compiuti in tal senso. In passato si ipotizzava l'azione di un singolo gene a trasmissione autosomica dominante a bassa penetranza o autosomica recessiva con espressivit\u00e0 incompleta nella comparsa della malformazione, mentre oggi le ultime ricerche indicano un modello ad eredit\u00e0 multifattoriale autosomica a penetranza variabile. I presunti fattori ambientali comprendono invece l'esposizione della donna a composti chimici come estrogeni e fitoestrogeni da piante alimentari (ad es. semi e latte di soia), alcuni funghi, sostanze nocive come il DDT e prodotti come il Vinclozolin (classificato \"endocrine disrupting chemical agent\"). In uno studio pubblicato su \"Lancet\" nel 2002, \u00e8 stato riscontrato un aumento di 20 volte del rischio di ipospadia nei bambini con madri che hanno ricevuto dietilstilbestrolo durante la gestazione (un antiabortivo), ma lavori successivi hanno suggerito una relazione meno chiara. \u00c8 stata rilevata inoltre un'attinenza tra il verificarsi del difetto e l'adesione delle madri a una dieta vegetariana per i primi sei mesi di vita del feto, l'assunzione di vari farmaci per uso umano, di anticoncezionali ormonali nel primo trimestre di gravidanza (con incremento del rischio di sviluppare forme medie e anteriori della patologia), nell'uso di integratori di ferro e nell'azione del virus dell'influenza anch'esso durante il primo trimestre gravidico. Il maggior rischio statistico di sviluppare l'ipospadia riguarda i nati da genitrici molto giovani e anziane; l'insufficienza placentare (che pu\u00f2 dare sofferenza fetale ipossica) \u00e8 spiegata dall'occorrenza pi\u00f9 frequente della malformazione nei neonati con basso peso al concepimento e nei gemelli (in questi ultimi aumenta il rischio di sviluppare forme posteriori). Altre cause eziologiche ipotizzate includono il deficit del fattore di crescita epiteliale (EGF), anomalie nei recettori EGF, l'esposizione a radiazioni ionizzanti, carenze vitaminiche, alto BMI della madre, ipertensione gravidica, disordini della biosintesi del testosterone e il difetto enzimatico della 5\u03b1-reduttasi; diversi studi e ricerche sono inoltre attualmente in corso. Pi\u00f9 il disturbo scatenante la condizione far\u00e0 la sua comparsa precocemente durante la gravidanza e pi\u00f9 grave sar\u00e0 il manifestarsi dell'ipospadia. Questa \u00e8 inoltre pi\u00f9 comune nei bambini nati prematuramente e da fecondazione assistita.\nPatogenesi.\nLa causa patologica dell'ipospadia - riscontrabile durante lo sviluppo del bambino nel grembo materno - \u00e8 un disturbo del processo di fusione dei bordi delle pliche genito-urinarie embrionali costituenti l'uretra (\"plicae urogenitale\") e della formazione della struttura interna del pene. Questo evento consiste nella rottura della chiusura della piastra tubolare (o piastra/piatto uretrale, ossia il canale in formazione) in un punto qualsiasi e/o nell'alterazione della ricanalizzazione del cordone ectodermico all'interno del glande. Il tubercolo genitale maschile si accresce infatti in senso prossimo-distale formando dall'endoderma dapprima l'uretra posteriore (prostatica e membranosa) e in seguito dall'ectoderma quella anteriore (porzioni bulbare e peniena) mentre l'uretra glandulare si sviluppa successivamente in maniera autonoma (anch'essa dall'ectoderma) per invaginazione, seguendo una direzione opposta e andando incontro alla seconda.\nLa parte del condotto urinario ubicata nel glande si genera quindi relativamente tardi, intorno ai 4 mesi di gestazione (quando il cordone cellulare ectodermico \u00e8 libero), e si unisce alla fine del segmento dell'asta; il disordine di questo processo \u00e8 la causa delle forme frontali (o anteriori) della malformazione.\nSe i lembi genitali laterali del feto (\"tori genitales\") non si fondono (come dovrebbe correttamente avvenire intorno alle 10 settimane di gravidanza), lo scroto si divide e il meato uretrale si posiziona tra le due parti dello scroto scisso (ipospadia scrotale). Quando l'apertura esterna dell'uretra \u00e8 vicino all'ano (nel perineo), gli organi riproduttivi di solito non sono formati e hanno l\u2019aspetto di una pseudovagina (sono questi i tipi pi\u00f9 gravi di ipospadia).\nLe forme intermedie della malformazione sono una via di mezzo tra i disturbi glandulari-frontali e quelli scroto-perineali.\nDi seguito sono elencate le varie fasi embriologiche di sviluppo e differenziazione sessuale maschile:\nRiassumendo in parole semplici possiamo considerare le pliche genitali uretrali in formazione come una sottile lamina di carta i cui lembi si curvano su se stessi tubulizzandosi e fondendosi a partire dalla base del pene, che rimane curvo fino alla fine del processo. Un secondo processo di invaginazione a imbuto parte dal glande verso il basso e va incontro al precedente foglietto. Tutto questo \u00e8 mediato dall'azione chimica degli ormoni. L'ipospadia \u00e8 quindi sostanzialmente un'interruzione di questi due eventi (o solamente di uno, quando il meato \u00e8 situato sopra la corona glandulare) ad una certa altezza rispetto all\u2019asta del membro e in un certo momento temporale per interferenze con gli androgeni. Pi\u00f9 questo avviene verso lo scroto e pi\u00f9 grave sar\u00e0 la manifestazione della malformazione. Dato che il pene, come detto, non si raddrizzer\u00e0 fino a che la fusione del canale urinario non risulter\u00e0 completa, questa condizione di incurvamento spesso permane.\nQuadro clinico.\nNell'ipospadia l'uscita esterna dell'uretra (meato) si trova sulla superficie inferiore del pene invece che al suo apice. Molto spesso il difetto \u00e8 piccolo e il meato risulta posizionato nella parte bassa del glande (ipospadie glandulari e coronali). Nei casi pi\u00f9 gravi l'apertura uretrale \u00e8 assai pi\u00f9 distante dalla cima dell'organo e il difetto \u00e8 di solito accompagnato da ipoplasia della parte inferiore del prepuzio (con schisi, che lo fa apparire aperto a forma di ventaglio) e del glande, da ipertrofia dorsale della cute peniena e da incurvamento e accorciamento dell'asta a causa della parziale agenesi del corpo spugnoso (maggiore \u00e8 l'inclinazione e pi\u00f9 lungo sar\u00e0 il tratto di uretra da ricostruire). L'ipospadia \u00e8 quindi essenzialmente una serie di anomalie pi\u00f9 o meno importanti nell'anatomia ventrale del pene.\nLa curvatura dell'organo genitale si verifica in circa il 25-30% dei bambini con diagnosi del difetto ed \u00e8 principalmente associata alle forme pi\u00f9 gravi (distali e posteriori) della malformazione. La causa \u00e8 riscontrabile in uno sviluppo anomalo della pelle sul lato inferiore e da aderenze con strati profondi, da corde fibrose, dalla fusione della piastra uretrale con il lato ventrale della tonaca albuginea, dal corpo spugnoso periferico ipoplastico a forma di ventaglio tra il meato e il glande o (in circa il 5% dei casi) da ipoplasia addominale di parti del corpo cavernoso. Un corpo spugnoso degenerato \u00e8 chiamato \"corda\" (o \"chorda\") e pu\u00f2 essere causa di infertilit\u00e0 indiretta. A volte lo sbocco urinario \u00e8 posizionato correttamente ma l'asta risulta arcuata verso il basso ed \u00e8 accompagnata da una parziale agenesia del corpo spugnoso. Questa condizione viene definita \"ipospadia senza ipospadia\" e necessita di correzione chirurgica.\nLa piastra uretrale non tubularizzata e rimasta aperta situata tra il meato ipospadico e la parte superiore del glande non scorre all'interno del corpo spugnoso penieno (che risulta malformato) e pu\u00f2 spesso presentare alcuni abbozzi di meati secondari lungo tutto il suo percorso e solitamente uno di questi situato in posizione naturale all'apice del membro. Il difetto \u00e8 sempre accompagnato dall'assenza del frenulo e della sua arteria. Un corpo spugnoso formato in modo anomalo pu\u00f2 in alcuni casi essere suddiviso in pi\u00f9 parti e i suoi contorni risultare visibili sotto pelle. Nel paziente ipospadico la fascia di Buck e la fascia contrattile sono inoltre spesso spostate lateralmente. L'asimmetria dei corpi cavernosi del pene \u00e8 un'anomalia rara.\nNei casi di gravi forme posteriori (scrotali e perineali) con associati micropene, transposizione penoscrotale, scroto bifido e criptorchidia \u00e8 raccomandata un'indagine di intersessualit\u00e0 per \"Disturbi della Differenziazione Sessuale (\"Disorders of Sex development - DSD\")\", con tipizzazione del cariotipo e un esame endoscopico dell'uretra. Quando l\u2019ipospadia non \u00e8 associata a criptorchidismo o ad altre anomalie genitali si parla di \u201c\"ipospadia isolata\"\u201d. In questi casi \u00e8 raro avere altre malformazioni dell'apparato urinario in quanto i momenti di formazione e i tessuti embrionali coinvolti sono diversi tra le due parti.\nL'ipospadia viene solitamente diagnosticata alla nascita o durante le normali visite di controllo del bambino e nei casi pi\u00f9 complicati necessita di apposite indagini strumentali con la consulenza di varie specialit\u00e0 mediche per la rilevazione di eventuali altri difetti e malformazioni fisiche.\nDifetti di accompagnamento.\nI difetti pi\u00f9 comuni alla nascita associati all'ipospadia comprendono criptorchidismo, malformazioni dell'apparato urinario come il megauretere, problemi cardiaci ed ernia inguinale obliqua. La loro incidenza \u00e8 pi\u00f9 elevata nei pazienti con forme posteriori ed \u00e8 stimata complessivamente al 9,3-32%. Spesso una stenosi dolorosa del meato (riscontrabile durante la minzione) \u00e8 accompagnata alla manifestazione clinica del difetto; in questo caso il rischio \u00e8 quello di avere una maggior predisposizione per infezioni, reflusso di urina e anche una possibile insufficienza renale cronica. Il diverticolo prostatico persistente, a volte indicato come vagina maschile, viene raramente rilevato in pazienti con ipospadie anteriori, ma si ritrova nel 40% dei soggetti con forme scroto-perineali e perineali. In questi bambini una diagnostica accurata per altre anomalie del tratto urinario \u00e8 fortemente raccomandata.\nClassificazione.\nNumerosi sono i sistemi ideati per la classificazione delle molteplici forme di ipospadia pubblicati da diversi autori nel corso del tempo, e molti di essi sono tuttora validi e utilizzati. Il meato (fattore principe per la suddivisione in tipi) pu\u00f2 essere situato in varie posizioni lungo l'asta del pene, dalla sua abituale collocazione all'apice del glande sino al perineo, nei pressi dello scroto.\nA seconda della sua localizzazione si distinguono quindi ipospadie:\nTrattamento.\nL'intervento chirurgico \u00e8 l'unico trattamento efficace. La chirurgia di riparazione dell'ipospadia corregge gravi problemi infantili e che potrebbero insorgere nell'et\u00e0 adolescenziale e adulta come difficolt\u00e0 nella normale minzione (specie da in piedi), infezioni ricorrenti, disfunzioni sessuali (difficolt\u00e0 di penetrazione ed eiaculazione, sterilit\u00e0 indiretta) e previene possibili gravi sofferenze psicologiche. L'operazione pu\u00f2 svolgersi singola o in multi-stadio e di solito consiste in:\nIndicazioni per il trattamento chirurgico.\nSecondo le attuali linee guida mediche ogni forma di ipospadia diagnosticata va corretta, superando di fatto la vecchia consuetudine a operare solo le forme pi\u00f9 gravi, sottovalutando cos\u00ec l'impatto psicologico sul paziente del problema estetico.\nLa necessit\u00e0 di un intervento chirurgico in caso di difetti minori (ipospadie glandulari) in cui il meato uretrale \u00e8 in posizione vicina rispetto alla naturale ubicazione sul glande e il prepuzio \u00e8 formato correttamente su un pene dritto, rimane incerta. Il flusso di urina in questi pazienti \u00e8 di solito emesso normalmente e l'opinione medica prevalente \u00e8 che si tratti di un piccolo difetto estetico che non richiede una correzione, anche se ogni caso \u00e8 da valutare singolarmente. Questa condizione \u00e8 detta \u201c\"megameato con prepuzio intatto\"\u201d.\nTempi della procedura.\nFino ai primi anni 2000 l'intervento chirurgico di riparazione dell'ipospadia veniva di norma eseguito su bambini di et\u00e0 superiore ai 3 anni per via delle maggiori dimensioni del pene che facilitavano la procedura di ricostruzione. Tale rinvio dell'operazione, tuttavia, spesso causava problemi psicologici a causa del marcato ricordo dell'evento (disturbi comportamentali, senso di colpa, compromissione dell'identificazione sessuale). Gi\u00e0 nel 1975 l\"'American Pediatric Academy\" raccomandava l'esecuzione dell'intervento prima dei tre anni, ma talvolta non si disponeva ancora di adeguate tecniche operative e strumentali. Attualmente, i 6-24 mesi sono considerati i pi\u00f9 convenienti per la correzione chirurgica del difetto, grazie anche alla possibilit\u00e0 di svolgere un trattamento ormonale pre-operatorio mediante applicazione locale o parenterale di testosterone, diidrotestosterone o beta-gonadotropina corionica per aumentare sufficientemente in modo artificiale le dimensioni dei genitali. Quest'ultima procedura \u00e8 di solito riservata ai pazienti con ipospadie gravi e scarso sviluppo tessutale.\nTecniche chirurgiche per raddrizzare il pene.\nIn caso di sviluppo anomalo della cute del pene sul lato addominale e della presenza di aderenze e/o plicature di vario tipo, la tecnica di raddrizzamento chirurgico dell'asta consiste nell'incidere la pelle dalla base del glande lateralmente alla piastra uretrale che circonda l'uscita dislocata del meato. La dissezione profonda dovrebbe riuscire a tagliare le parti laterali del tessuto spugnoso ipoplastico e raggiungere la tonaca albuginea, permettendo cos\u00ec il raddrizzamento meccanico dell'organo. Nei casi in cui ci\u00f2 non dia il risultato desiderato, il chirurgo seziona la piastra dai corpi cavernosi all'altezza della posizione corretta dello sbocco urinario, circondata dal corpo spugnoso. Lateralmente il tessuto viene liberato dalla fascia contrattile, dalla tonaca, dalla fascia di Buck e dalla cute. Il corpo spugnoso degenerato sotto forma di \"corda\" fibrosa viene rimosso. Se anche questa operazione non \u00e8 efficace, probabilmente risiede un'altra ragione per la flessione del pene: una piastra tubolare uretrale troppo corta o un'ipoplasia della parte ventrale della tonaca albuginea. Un'uretra troppo corta pu\u00f2 essere tagliata nella sua sezione inferiore e spostata in direzione prossimale; la seconda causa viene corretta mediante piegatura dorsale e accorciamento della plica della tonaca superiore. Si verifica infine l'efficacia della procedura inducendo l'erezione artificiale farmacologica del pene. L'intervento di correzione dell'incurvamento pu\u00f2 svolgersi contemporaneamente all'uretroplastica, ottenendo cos\u00ec due risultati in un unico momento operatorio.\nTecniche chirurgiche per la ricostruzione uretrale.\nLa scelta della tecnica chirurgica dipende principalmente dal tipo di ipospadia, dalla sua gravit\u00e0 (posizione del meato, grado di incurvamento dell'asta e conformazione del glande) e a volte anche da altri fattori (ad esempio si pu\u00f2 decidere di utilizzarne una che favorisce la ricostruzione del prepuzio o un'altra che invece prevede la circoncisione). Gli interventi a uno stadio sono pi\u00f9 utilizzati di quelli a due stadi. Le tecniche a due stadi sono utilizzate principalmente nel trattamento dell'ipospadia posteriore, nonch\u00e9 dei casi pi\u00f9 severi e complessi che richiedono un nuovo intervento. Nelle forme anteriori (circa il 70-75% dei casi) \u00e8 possibile procedere mediante avanzamento uretrale distale glandulare, mentre in quelle medie e prossimali si proceder\u00e0 con un'uretroplastica completa. L'intervento non \u00e8 in grado in nessun caso di ricostruire il corpo spugnoso che funge da guaina protettiva e contrattile al canale urinario. \u00c8 norma, indipendentemente dal tipo di chirurgia impiegata, lasciare un catetere vescicale sovrapubico, uno stent o un catetere Foley a protezione della neouretra per circa 3-6 giorni (in particolar modo nelle ipospadie gravi).\nDi seguito \u00e8 riportata una lista dei metodi pi\u00f9 utilizzati in Europa e Nord America tra gli oltre 300 conosciuti:\nIl metodo viene utilizzato nei casi di ipospadia anteriore quando uno spostamento lieve del meato dalla sua sede naturale dirige il deflusso di urina verso il basso. In questa tecnica, dopo la spoliazione cutanea della parte superiore del pene (dissezione della pelle insieme alla fascia di Buck al di sotto del livello del meato anomalo e del glande), l'uretra naturale viene portata verso l'alto, fissata tramite sutura e si esegue una glanduloplastica per ridare forma corretta alla punta dell'asta. La tecnica prevede quindi un avanzamento del canale uretrale e ricostruzione della punta peniena. Complicanze: discesa del meato e deiscenza dei tessuti trattati.\nNella metodica di Koff, dopo aver eseguito la spoliazione cutanea del pene, l'uretra viene scollata dai corpi cavernosi, il che consente di allungarla di qualche millimetro portando lo sbocco nella parte superiore del glande previa opportuna sutura.\nIl metodo \u00e8 utilizzato nei casi di ipospadia anteriore con la presenza di una porzione di piastra uretrale al disopra del meato anomalo sufficientemente ampia e sviluppata. Consiste nel tagliare i bordi di quest'ultima, tubulizzarla e successivamente suturarla al glande fino a raggiungere la posizione corretta dello sbocco urinario. Pu\u00f2 anche essere usato nel trattamento dell'ipospadia media, a condizione che sia presente una piastra ben formata e conservata.\nIn questo metodo, i casi di ipospadia anteriore con uno sviluppo uretrale insoddisfacente sono trattati come segue: si scolpisce un rettangolo di cute dalla faccia ventrale del pene che viene ribaltato sulla piastra previamente incisa ai lati in profondit\u00e0 nel glande; segue tubulizzazione del segmento e glanduloplastica. Il prepuzio viene quindi suturato ventralmente per ripristinare la continuit\u00e0 cutanea. Questo metodo \u00e8 talvolta usato per trattare le forme medie meno gravi di ipospadia e produce nuovi meati dalla caratteristica forma a T. Complicanze: necrosi del lembo cutaneo, stenosi.\nNella tecnica di Asopa la piastra uretrale viene dapprima aperta ventralmente; si esegue quindi una seconda incisione della sua parte dorsale a ridosso dei corpi cavernosi e si crea un'apertura ellittica da scollamento parziale. In questa apertura viene innestato un lembo ampliativo di mucosa buccale o di prepuzio formando cos\u00ec un canale urinario di dimensioni e larghezza adeguate. Si confeziona una tubularizzazione mediante sutura su catetere e viene riposizionata in sede la cute.\nNella tecnica di Snodgrass la neouretra viene ricostruita dopo aver inciso la piastra uretrale in tutta la sua lunghezza e averne tubulizzato i margini previo auto-ribaltamento. Il nuovo canale cos\u00ec formato verr\u00e0 cucito sul lato addominale lasciando il lato dorsale non suturato. Sar\u00e0 quindi apposto su di esso un lembo prepuziale vascolarizzato a protezione della struttura. Segue una glanduloplastica e il ripristino in sede della cute. La tecnica ha lo scopo di favorire l'epitelizzazione spontanea dei tessuti trattati. La parte dorsale del prepuzio si utilizza nella procedura, ma pu\u00f2 anche essere conservata. Complicanze: fistole e stenosi glandulari.\nIn questa tecnica, dopo aver proceduto con l'incisione ai lati della piastra uretrale e la spoliazione cutanea completa del pene, si ritaglia un rettangolo di cute dal prepuzio dorsale e si trasferisce sulla faccia ventrale dell'organo genitale. Qui il peduncolo vascolarizzato viene tubulizzato e inserito centralmente, previa distruzione della piastra (Duckett) o anastomizzato ad essa mediante apposita sutura ai lati (Onlay). Successivamente segue una glanduloplastica e il ripristino in sede del derma. In questo metodo, il lembo peduncolato ricavato dall'interno del prepuzio viene utilizzato per ricostruire la parte addominale della neouretra. La tecnica \u00e8 utilizzata nel trattamento dell'ipospadia media e posteriore e consente la ricostruzione di un segmento di canale anche di sette centimetri. Complicanze: fistole, stenosi, necrosi dei tessuti trattati.\nLa tecnica della ricostruzione a uno stadio di Koyanagi \u00e8 utilizzata nelle forme gravi di ipospadia e consiste nell'apporre un'uretra completamente artificiale ricavata mediante tubulizzazione di due lembi parameatali di tessuto (\"graft\") sopra agli abbozzi non formati di quella naturale. Il tutto mediante doppia sutura cutanea. Vari tessuti possono essere impiegati nella formazione del nuovo canale: oltre alla pelle del prepuzio sono oggi impiegate la mucosa orale della guancia e quella vescicale.\nQuesta tecnica si esegue in due diversi momenti operatori e tratta le ipospadie posteriori e prossimali. Nel primo intervento la superficie ventrale del glande viene allargata tramite un innesto cutaneo prepuziale o di mucosa buccale (\"graft\"). Il tessuto impiantato dovr\u00e0 attecchire e svilupparsi. Dopo circa 3 mesi dal primo intervento il lembo verr\u00e0 tubulizzato e suturato per costruire la neouretra. Segue una glanduloplastica. Complicanze: non attecchimento dei lembi innestati, fistole, stenosi.\nRisultati del trattamento.\nNella maggior parte delle forme di ipospadia trattata, l'effetto cosmetico ottenuto \u00e8 almeno soddisfacente. Le possibilit\u00e0 di ricostruzione del prepuzio possono essere problematiche, il che \u00e8 spesso importante per i genitori o i tutori del bambino operato, che potrebbero dover accettare giocoforza la proposta di un'estetica simile ad una circoncisione completa. A livello endoscopico la differenza del colore interno tra l'uretra naturale (rosso-rosata per la ricca vascolarizzazione) e quella ricostruita (biancastra), nonch\u00e9 le diverse propriet\u00e0 di resistenza meccanica e biologica tissutali, sono una conseguenza del tutto normale e fisiologica.\nComplicanze postoperatorie.\nIl follow-up per il paziente operato di ipospadia \u00e8 necessario per un lungo periodo di tempo, solitamente fino all'adolescenza e/o al termine dello sviluppo degli organi genitali. Circa la met\u00e0 dei problemi che richiedono un reintervento pu\u00f2 presentarsi infatti nei primi 12 mesi dopo l'operazione, mentre un altro 50% pi\u00f9 tardivamente.\nLa frequenza delle complicanze postoperatorie dipende dalla tecnica chirurgica utilizzata e dalla forma di ipospadia trattata. Quella pi\u00f9 comune - oltre a dolore, spasmi vescicali, lieve incontinenza momentanea ed ematomi - \u00e8 la fistola, ossia la formazione di una seconda apertura per il deflusso urinario non voluta e in posizione errata. Nella chirurgia di Mathieu questa incidenza \u00e8 stimata intorno al 4% mentre sale fino al 15-20% nella Onlay-Duckett. La maggior parte delle complicazioni riguarda i bambini operati con forme posteriori, che richiedono spesso complesse ricostruzioni tessutali e colpiscono fino al 50% dei pazienti. La fistola si chiude raramente in maniera spontanea e deve venire corretta chirurgicamente. La seconda complicanza per frequenza \u00e8 la stenosi, ossia un anomalo restringimento del canale uretrale che compare nel punto di congiunzione tra il segmento ricostruito e l'uretra naturale (esiti cicatriziali) e/o nella parte superiore del tratto del glande. La stenosi coesiste frequentemente con una fistola. Il restringimento pu\u00f2 causare un'irritazione della vescica, delle vie urinarie distali e la comparsa di infezioni lungo di esse. A volte, per ovviare a questo problema, \u00e8 sufficiente ricalibrare la parte ristretta procedendo con dilatazioni per mezzo di Hegar, ma spesso \u00e8 necessario un reintervento. Un terzo problema piuttosto frequente \u00e8 l'uretrocele, un diverticolo che comporta l'allargamento di un segmento di uretra (prolasso uretrale) e il conseguente ristagno di liquidi che possono portare ad infiammazioni croniche ed infezioni. L'uretrocele pu\u00f2 essere secondario al restringimento del meato (dilatazione da sforzo idraulico nella parte glandulare) o pu\u00f2 verificarsi prossimalmente all'anastomosi tra uretra e neouretra (in questo caso si forma sempre per l'azione della pressione urinaria alterata, come nella fistola).\nAltre possibili complicanze note includono: emorragie, infezioni generalizzate, cicatrici antiestetiche e retraenti, devitalizzazione dei lembi cutanei innestati o loro scarsa risposta agli androgeni durante la crescita genitale, stenosi serrata o chiusura completa del meato, presenza di peli prepuziali nel lume del canale ricostruito (su di essi si formano calcoli urinari ed \u00e8 per questo motivo che la chirurgia sta volgendo verso l'utilizzo di parti anatomiche non cutanee come la mucosa orale), piega addominale persistente del pene, riduzione della sensibilit\u00e0 agli stimoli e balanite sclerotica obliterante (o \"Lichen Sclerosus,\" un'infiammazione cronica del glande con fibrosi e restringimento progressivo dello sbocco urinario). Le opzioni terapeutiche per quest'ultima condizione includono steroidi per unguento topici o una meatoplastica. Sono inoltre riportati casi di \"locker-room syndrome\" (riluttanza psicologica all'accoppiamento) e deterioramento dell'uretra ricostruita anche a distanza di anni specialmente in seguito all'inizio dei rapporti sessuali nell'et\u00e0 adolescenziale e adulta.\nCuriosit\u00e0.\nOltre al re Enrico II di Francia, diverse figure storiche furono colpite da questa malformazione. Nel loro libro \"\u201cHitler's Last Day: Minute by Minute\u201d\", gli storici Jonathan Mayo ed Emma Craigie indicano che Adolf Hitler soffriva di ipospadia balanica dopo la visione di alcuni referti medici dell\u2019epoca. Anche il politico canadese Maurice Duplessis ne fu colpito, almeno secondo il suo biografo Conrad Black."}
{"id": "1112830", "revid": "1328351", "url": "https://it.wikipedia.org/wiki?curid=1112830", "title": "Strada statale 463 del Tagliamento", "text": "La ex strada statale 463 del Tagliamento (SS 463), ora \"strada regionale 463 del Tagliamento (SR 463)\" in Friuli-Venezia Giulia e \"strada provinciale 463 del Tagliamento (SP 463)\" in Veneto, \u00e8 una strada regionale e provinciale italiana. Parte dall'Alto Friuli correndo, per quasi la sua interezza parallela al fiume Tagliamento che ne d\u00e0 il nome, per collegarsi con la provincia di Pordenone e la parte orientale di quella di Venezia.\nStoria.\nLa SS 463 venne istituita nel 1964.\nFino al 1932, il tracciato della SS 463 era stato parte di due strade statali: da Gemona al Ponte della Delizia era parte della strada statale 13 Pontebbana, mentre dal Ponte della Delizia a Portogruaro era parte della strada statale 53 Postumia.\nSino agli anni '80 la strada iniziava nel centro storico di Gemona comprendendo le vie Sottocastello, Piovega, Osoppo e Rondins per poi ricongiungersi sulla Pontebbana nel vecchio incrocio a raso.\nPercorso.\nNasce all'incrocio con la strada statale 13 Pontebbana, nella zona pianeggiante del comune di Gemona del Friuli. Correndo verso Sud-Ovest tocca Osoppo, Comerzo per poi lambire l'abitato di San Daniele del Friuli. Prosegue verso Carpacco e Dignano ove si interseca con la SR 464. La strada scende ancora verso sud, sempre parallela al Tagliamento fino al bivio Coseat ove reincontra la SS 13.\nQui la strada s'interrompe di fatto per poi ricominciare dopo il ponte della Delizia (che fa parte della SS 13) superando il Tagliamento e conducendo in provincia di Pordenone. Subito dopo il ponte la strada ricomincia divergendo dalla SS 13 con una deviazione verso sinistra per toccare i comuni di San Vito al Tagliamento, Sesto al Reghena e Cordovado prima di entrare nella provincia di Venezia. La strada, dopo le localit\u00e0 di Cintello e Portovecchio, termina a Portogruaro.\nLa progressiva chilometrica al bivio Coseat si interrompe a quota 38+987 (anche se \u00e8 presente un cartello che segnala il km 39), mentre al momento di ridivergere riprende da quota 41+575; questo in quanto il tratto che comprende anche il ponte della Delizia, pur appartenendo formalmente alla sola SS 13, di fatto \u00e8 in comune tra le due strade. Si noti che in situazioni analoghe altrove, non \u00e8 stato rispettato questo accorgimento, riprendendo la progressiva dal valore esatto a cui la si era interrotta, senza tener conto del tratto in comune; a tal proposito non esistono direttive specifiche, per cui ogni caso finisce per fare a s\u00e9.\nPu\u00f2 essere degno di nota osservare anche che, nel primo tratto, quello tra Gemona del Friuli e il Bivio Coseat di Codroipo, la lunghezza \u00e8 circa 10 chilometri inferiore rispetto al percorso con estremi nelle stesse localit\u00e0 ma passante per la storicamente pi\u00f9 importante SS 13: la motivazione \u00e8 da ricercarsi nel fatto che la Pontebbana, passando per Udine, si estende (rispetto al suo chilometraggio, quindi secondo il verso opposto Codroipo-Gemona) in direzione est per poi piegare nuovamente verso ovest, mentre si dirige a nord del capoluogo friulano.\nIn seguito al decreto legislativo n. 112 del 1998, dal 1\u00ba ottobre 2001, la gestione del tratto veneto \u00e8 passata dall'ANAS alla Regione Veneto che ha provveduto al trasferimento al demanio della Provincia di Venezia. Dal 1\u00ba gennaio 2008 la gestione del tratto friulano \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "1112832", "revid": "363629", "url": "https://it.wikipedia.org/wiki?curid=1112832", "title": "Funzione respiratoria", "text": ""}
{"id": "1112856", "revid": "33689", "url": "https://it.wikipedia.org/wiki?curid=1112856", "title": "Gaio Ceionio Rufio Volusiano Lampadio", "text": "Biografia.\nMentre era pretore (probabilmente negli ultimi anni del regno di Costantino I, attorno al 337) organizz\u00f2 i giochi, con distribuzione di beni alla plebe, causandone per\u00f2 la sommossa. All'inizio le cose andarono bene: i suoi giochi erano \"magnifici\", la sua prodigalit\u00e0 \"esuberante\"; poi, per\u00f2, la plebe gli chiese di donare largamente a personaggi che non lo meritavano, e un \"editor\" si mise ad insultare i passanti. Lampadio decise di mostrare la propria generosit\u00e0 e il proprio sdegno per la plebe: raccolse allora dei mendicanti che vivevano al Colle Vaticano (probabilmente di donazioni legate al soglio papale) e li rese ricchi con dei doni; la plebe, che considerava questi poveri come qualcosa che le era estraneo e che non aveva diritto a ricevere donazioni in occasione dei giochi, si rivolt\u00f2.\nNel 354 premette affinch\u00e9 Costanzo mettesse agli arresti il proprio cugino e cesare d'Oriente Costanzo Gallo: quando Gallo cadde in disgrazia e fu ucciso, il prefetto della Gallia, Vulcacio Rufino, venne rimosso perch\u00e9 suo parente, e Lampadio ne prese il posto. Nel 355 pare che assieme all'ex-\"comes rei privatae\" Eusebio e all'ex-\"magister memoriae\" Edesio, convinse l\"'actuarius\" Dinamio a contraffare le lettere di Claudio Silvano in modo che apparisse un traditore agli occhi dell'imperatore Costanzo II.\nNel 365-366 fu \"praefectus urbi\": nel 365 si rifiut\u00f2 di pagare i materiali utilizzati per il restauro dei monumenti della citt\u00e0, che aveva acquistato da commercianti plebei, i quali si rivoltarono, costringendolo a rinchiudersi a Ponte Milvio. Gli veniva anche contestato di apporre sui monumenti riparati il proprio nome come edificatore e non come restauratore.\nFamiglia.\nLa moglie di Volusiano, Cecina Lolliana (\"Caecina Lolliana\"), era sacerdotessa di Iside; un loro figlio, Lolliano, celebr\u00f2 Cerere e Attis in un \"taurobolium\" il 23 maggio 370; l'altro, Ceionio Rufio Albino, \"praefectus urbi\" nel 389, fu un pagano del circolo descritto nei \"Saturnalia\" di Ambrogio Teodosio Macrobio. Malgrado questi indizi di una famiglia pagana, \u00e8 probabile che Volusiano fosse cristiano, per lo meno durante il regno di Costantino I, i cui funzionari erano scelti prevalentemente tra i cristiani. La sua \"domus\" si trovava nei pressi delle Terme di Costantino sul \"Collis Salutaris\", il Quirinale.\nTra i suoi discendenti vi era quel Rufio Antonio Agripio Volusiano (\"Rufius Antonius Agrypius Volusianus\") che fu \"praefectus urbi\" nel 417-418.\nGiudizio.\nLa vita di Lampadio \u00e8 riportata dallo storico contemporaneo Ammiano Marcellino in termini estremamente negativi. Sebbene Ammiano ammetta che Lampadio era \"talvolta severo e onesto\", lo raffigura come una persona vacua, introducendolo con l'affermazione che Lampadio si era risentito per non essere onorato per la sua notevole capacit\u00e0 di sputare. In realt\u00e0 la descrizione di Ammiano va pesata considerando la sua parzialit\u00e0: il mentore di Ammiano, Ursicino, viene raffigurato dallo storico come un personaggio onesto ostacolato dagli intrighi di corte, come gi\u00e0 Silvano, dunque i nemici di Silvano sono trattati col disprezzo degno dei nemici di Ursicino."}
{"id": "1112863", "revid": "3082", "url": "https://it.wikipedia.org/wiki?curid=1112863", "title": "Volusiano Lampadio", "text": ""}
{"id": "1112889", "revid": "1543377", "url": "https://it.wikipedia.org/wiki?curid=1112889", "title": "Swing (musica)", "text": "Swing \u00e8 un termine musicale che indica un particolare modo (indicato talvolta come \"pronuncia swing\"), tipico della musica jazz, di eseguire le note (in inglese \"swing notes\").\nIl termine deriva dall'andamento ritmico \"dondolante\" che nasce da questa tecnica esecutiva (il verbo inglese \"to swing\" significa appunto dondolare).\nIn sintesi, nella pratica, si suonano note terzinate su tempi binari: ad esempio, due crome (note da un ottavo) saranno suonate come una terzina di crome (tre ottavi suonati per la durata di un quarto) con le prime due note legate. L'accento \u00e8 preferenzialmente dato sul levare.\nNella musica moderna si utilizza anche il termine shuffle (in inglese \" shuffle notes\"), che alcuni differenziano dallo swing semplicemente per la maggior accentuazione di questo effetto.\nAnalogamente si intende, anche nel gergo degli strumenti a percussione, per \"ritmo shuffle\" il ritmo che risulta dalla ripetizione in sequenza di un groove di coppie (o pattern analoghi) di note ineguali.\nLo swing (o modernamente lo shuffle) sono pronunce musicali da sempre utilizzate anche in altri generi musicali come il rock, il pop ed il funk, oltre che nel blues da cui trae le proprie origini moderne. Si noti che gi\u00e0 in passato, nella Musica barocca di stampo francese, si usava suonare note in modo non uniforme (\"notes in\u00e9gales\") anche se scritte con la medesima durata.\nEsecuzione moderna e notazione.\nQuando un pezzo viene suonato \"con swing\" (o swingato: il termine non ha un equivalente in italiano), in ogni coppia di crome di durata uguale in cui la prima nota sia in battere, quest'ultima assume una durata maggiore di quella suonata in levare. Questa alterazione mensurale \u00e8 inoltre accompagnata da una particolare accentuazione (a volte pronunciata come \"dah-duh\") delle note coinvolte. L'applicazione simultanea di questi due accorgimenti costituisce il suono swing. Lo swing pu\u00f2 coinvolgere (e in genere coinvolge) qualsiasi coppia di note di uguale durata, ma - per i brani in tempo moderato (120-150 bpm) - \u00e8 pi\u00f9 marcato per le crome, che inoltre si trovano normalmente nella configurazione ritmica adatta per l'applicazione del procedimento.\nRispetto all'esecuzione tradizionale (rapporto tra le durate 1:1) il rapporto tra le durate di due note \"swingate\" pu\u00f2 variare (approssimativamente) tra 3:1 a 2:1 a seconda della \"quantit\u00e0 di swing\" che l'interprete decide di utilizzare (che in genere decresce al crescere della velocit\u00e0 del pezzo). In notazione tradizionale - e di solito per motivi didattici - questo viene talvolta espresso scrivendo un ottavo puntato pi\u00f9 un sedicesimo (3:1) o una terzina con una legatura di valore tra le prime due note (2:1): nessuna delle due notazioni d\u00e0 completamente ragione dello \"swing\", mancando il particolare aspetto dinamico sopra ricordato..\nPer questo motivo l'esecuzione swingata viene in genere indicata, sugli spartiti, indicando \"swing\" o \"swing feel\" su una sezione (o in testa se si vuole indicare l'intero pezzo). L'indicazione opposta - per indicare l'esecuzione tradizionale in dinamica e durata - viene data in maniera simile apponendo le scritte \"latin\" o \"straight\" (\"latin feel\", \"straight feel\"). In genere, siccome l'indicazione \"latin\" (\"latino\") suggerisce anche un andamento ritmico latinoamericano (clave) si preferisce utilizzare \"straight\" (dritto, liscio, non modificato: \"straight eigths\" vale \"ottavi non modificati\") per i casi in cui il brano non abbia altre caratteristiche \"latine\".\nModi di dire.\nNel gergo dei jazzisti \"avere swing\" (o swingare) significa essere musicalmente espressivi e comunicativi: in questo senso lo swing pu\u00f2 essere la caratteristica di un brano, di una formazione o di un singolo artista. L'opposto (non avere swing) \u00e8 considerato un difetto, seppure molti jazzisti famosi vengano considerati con \"poco swing\" rispetto agli standard."}
{"id": "1112897", "revid": "1005847", "url": "https://it.wikipedia.org/wiki?curid=1112897", "title": "Ministero delle poste e dei telegrafi", "text": "Il Ministero delle poste e dei telegrafi era un dicastero del Governo italiano del Regno d'Italia, che si occupava dell'amministrazione del servizio postale e dei telegrafi.\nStoria.\nIl ministero venne istituito con il regio decreto 10 marzo 1889 n. 5973, emanato durante il governo Crispi II, per scorporo della materia postale e telegrafica dal Ministero dei lavori pubblici.\nNel 1924, il governo Mussolini, con le riforme De Stefani, accorp\u00f2 il dicastero con il Commissariato per la Marina mercantile e quello straordinario per le Ferrovie trasformandolo, in Ministero delle comunicazioni. Al vertice del dicastero fu nominato Costanzo Ciano, padre di Galeazzo Ciano e futuro consuocero di Mussolini, e fondatore dell'EIAR (la futura Rai).\nNel 1944, col governo Bonomi III, il dicastero viene diviso in \"Ministero delle poste e le telecomunicazioni\", competente per le poste, telegrafi e simili, e \"Ministero dei trasporti\", competente per le vie di comunicazione ordinarie, quali strade e ferrovie.\nOrganizzazione.\nIl ministero era organizzato in strutture centrali, ovvero gli uffici ministeriali facenti capo a 5 direzioni generali, e organi periferici, con 19 direzioni compartimentali di tipo regionale, 95 direzioni provinciali (con compiti direttivi, organizzativi e di controllo) e 18 circoli delle costruzioni."}
{"id": "1112898", "revid": "1504506", "url": "https://it.wikipedia.org/wiki?curid=1112898", "title": "Grado di libert\u00e0 (chimica)", "text": ""}
{"id": "1112902", "revid": "7336", "url": "https://it.wikipedia.org/wiki?curid=1112902", "title": "Swing era", "text": ""}
{"id": "1112904", "revid": "7336", "url": "https://it.wikipedia.org/wiki?curid=1112904", "title": "Era swing", "text": ""}
{"id": "1112906", "revid": "1305772", "url": "https://it.wikipedia.org/wiki?curid=1112906", "title": "Thalictrum flavum", "text": "Il Pigamo giallo (nome scientifico Thalictrum flavum ) \u00e8 una pianta perenne, dai delicati fiori gialli, appartenente alla famiglia delle Ranunculaceae.\nEtimologia.\nPer il significato del termine generico (\"thalictrum\") si deve risalire a Dioscoride (40 \u2013 90), medico, botanico e farmacista greco che esercit\u00f2 a Roma, o a Plinio (23 \u2013 79), scrittore naturalista romano, che entrambi nella forma di \u201c\"thalictron\"\u201d indicavano queste piante alludendo probabilmente (ma la cosa \u00e8 controversa) alla loro fioritura precoce (\"\u201dthallein\u201d\" = rinverdire, mentre \"\u201dictar\u201d\" = presto) o al colore verde-gaio dei teneri germogli. L'epiteto specifico (\"flavum\") si riferisce al colore dei fiori.\nIl binomio scientifico attualmente accettato (\"Thalictrum flavum\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\nSono piante erbacee, perenni la cui altezza pu\u00f2 arrivare da 4 a 10 dm (massimo 15 dm). La forma biologica \u00e8 definita come emicriptofita scaposa (H scap), ossia sono piante con gemme svernanti al livello del suolo e protette dalla lettiera o dalla neve, dotate di un asse fiorale eretto e spesso privo di foglie. \nRadici.\nLe radici sono fascicolate e secondarie da rizoma.\nInfiorescenza.\nL'infiorescenza \u00e8 del tipo a densa pannocchia corimbosa e ramosa che si compone di tanti piccoli fiori spaziati ma disposti in fascette. Alla base dell'infiorescenza sono presenti delle brattee (da 1\u00a0mm e pi\u00f9). Dimensione dell'infiorescenza: larghezza 5 \u2013 20\u00a0cm; altezza 8 \u2013 10\u00a0cm. Lunghezza delle brattee: 2,5\u00a0mm.\nFiore.\nIl fiore di questa pianta \u00e8 caratterizzato da una certa assenza di coesione tra i vari organi fiorali: non c'\u00e8 l'involucro ed \u00e8 privo di una corolla vera e propria, mentre \u00e8 il calice colorato che ha la funzione vessillifera (quindi i sepali del calice possono essere indicati come petaloidei). In questa pianta il perianzio \u00e8 quindi formato da un solo verticillo di elementi pi\u00f9 o meno indifferenziati (perianzio apoclamidato). I fiori sono inoltre attinomorfi, ermafroditi, tetrameri (formati cio\u00e8 da 4 sepali) e privi di nettari. Il colore dei fiori \u00e8 giallo dato soprattutto dagli stami. Dimensione dei fiori: 4 \u20138\u00a0mm.\nFrutti.\nIl frutto si compone in parecchi acheni sessili a portamento pendulo e con superficie striata (a coste). Ogni achenio \u00e8 monospermo con un corpo leggermente compresso.\nRiproduzione.\nLa riproduzione avviene tramite l'impollinazione garantita soprattutto dal vento (impollinazione anemofila). Anche se queste piante sono prive di nettare, diversi insetti, come api e vespe, si nutrono del suo polline per cui \u00e8 probabile anche una certa fecondazione entomogama (impollinazione entomogama).\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl genere \"Thalictrum\" comprende un centinaio di specie (una dozzina delle quali sono spontanee dei territori italiani) appartenenti soprattutto all'emisfero boreale. La famiglia delle Ranunculaceae invece comprende oltre 2000 specie distribuite su circa 47 generi (2500 specie e 58 generi secondo altre fonti). \nSecondo la suddivisione di questo genere fatta dal botanico americano Liberty Hyde Bailey (1858-1954) il \u201cPigamo giallo\u201d appartiene al \u201cgruppo\u201d delle \"Thalictrum\" nei quali il frutto \u00e8 striato e sessile e al \u201csottogruppo\u201d con stami a filamenti sottili, filiformi e antere lineari.\nIl \"Thalictrum flavum\" \u00e8 a capo del \"Gruppo di Th. flavum\"; gruppo che comprende (almeno nella flora spontanea italiana) quattro specie (oltre a quella di questa voce):\nLe specie di questo gruppo sono poliploidi, sono inoltre poco differenziate nella morfologia. Un elemento di distinzione \u00e8 la forma della lamina dei segmenti delle foglie (vedi figura).\nIn questi ultimi anni altre specie sono state assimilate al \"Thalictrum flavum\": \nIl numero cromosomico di \"T. flavum\" \u00e8: 2n = 84.\nVariabilit\u00e0.\nNell'elenco che segue sono indicate alcune sottospecie (non presenti in Italia). L'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie:\nIbridi.\nNell'elenco che segue sono indicati alcuni ibridi interspecifici:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLe specie pi\u00f9 simili al Pigamo giallo sono ovviamente quelle del \"Gruppo di Th. Flavum\". Oltre a distinguersi dal formato dei segmenti fogliari (vedi figura sopra), le varie specie si distinguono per le seguenti caratteristiche:\nUsi.\nFarmacia.\nAnticamente, secondo la medicina popolare, a queste piante venivano attribuite diverse propriet\u00e0 medicamentose. Le radici venivano usate come purganti e diuretiche. Ora non pi\u00f9 in quanto sono considerate tossiche e nocive alla salute umana. Infatti queste piante (nelle radici) contengono un colorante giallo tossico, una volta usato per colorare la lana, la \"\u201dmacrocarpina\u201d\". Anche il bestiame al pascolo evita di mangiare le foglie di questa pianta."}
{"id": "1112907", "revid": "7336", "url": "https://it.wikipedia.org/wiki?curid=1112907", "title": "Swing Era", "text": ""}
{"id": "1112912", "revid": "29244", "url": "https://it.wikipedia.org/wiki?curid=1112912", "title": "Talittro giallo", "text": ""}
{"id": "1112913", "revid": "29244", "url": "https://it.wikipedia.org/wiki?curid=1112913", "title": "Pigamo giallo", "text": ""}
{"id": "1112917", "revid": "121339334", "url": "https://it.wikipedia.org/wiki?curid=1112917", "title": "Mese sinodico", "text": "Il mese sinodico, altrimenti detto lunazione, rivoluzione sinodica o mese lunare, \u00e8 il tempo che impiega la Luna per riallineare nuovamente la sua posizione con il Sole e la Terra dopo aver compiuto una rivoluzione intorno a quest'ultima: si pu\u00f2 anche definire come il tempo che intercorre tra un novilunio e quello successivo. \nIl termine \"sinodico\" deriva dal latino \"synodicum\", a sua volta ricavato dal greco \"synodik\u00f3s\", derivazione di \"synodos\" ('riunione'): esso indica quindi l'allineamento (o congiunzione) tra due o pi\u00f9 astri come avviene nel nostro caso tra Sole, Luna e Terra. \nDurata.\nLa durata di un mese sinodico \u00e8 variabile a causa delle irregolarit\u00e0 del moto lunare ed \u00e8 minima in occasione del solstizio d'estate (29 giorni 6 ore 28 minuti e 48 secondi, cio\u00e8 29,27 giorni) e massima nei pressi del solstizio d'inverno (29 giorni 20 ore 9 minuti e 36 secondi, cio\u00e8 29,84 giorni). La durata effettiva di una lunazione, perci\u00f2, varia in un intervallo di circa 7 ore in eccesso o in difetto rispetto alla durata media. \nLa durata media del mese sinodico \u00e8 di 29 giorni 12 ore 44 minuti e 2,9 secondi (quasi 29,53059 giorni). Essa cresce molto lentamente nel tempo: in epoca storica \u00e8 sempre stata superiore a 29,53058 giorni).\nLa durata del mese lunare era nota con notevole precisione sin dall'antichit\u00e0. Il modo pi\u00f9 semplice di calcolarlo consisteva nell'osservare i cicli delle eclissi, cio\u00e8 il numero di anni trascorsi prima che una eclisse si verificasse nuovamente nella stessa regione del cielo. Gli astronomi babilonesi si accorsero che ci\u00f2 poteva avvenire dopo 235 lunazioni (e ci\u00f2 diede origine al ciclo metonico di 19 anni) e successivamente scoprirono che 225 anni erano circa uguali a 2783 lunazioni. Con questi ultimi valori il mese sinodico pu\u00f2 essere calcolato con un errore inferiore a un millesimo di giorno.\nDifferenza col mese siderale.\nIl mese sinodico non va confuso con il mese siderale (o \"sidereo\"): quest'ultimo \u00e8 il tempo medio che impiega la Luna a ruotare attorno alla Terra per 360\u00b0, cio\u00e8 per un'intera orbita rispetto alle stelle fisse. Il termine sidereo, o siderale, proviene dal latino \"sidereum\" e significa 'stellare': infatti dire che la Luna ruota di 360\u00b0 intorno alla Terra \u00e8 equivalente a dire che essa torna a riallinearsi con la Terra e con una stella fissa. In altri termini, mentre il mese sinodico considera il riallineamento della Luna con la Terra e il Sole, il mese sidereo considera il riallineamento della Luna con la Terra e una stella fissa. La sua durata \u00e8 di 27 giorni 7 ore 43 minuti e 12 secondi.\nLa differenza temporale tra il mese sinodico e quello siderale trae origine dal fatto che mentre la Luna ruota intorno alla Terra, anche la coppia Terra-Luna gira intorno al Sole. Se la Terra non ruotasse intorno al Sole ma stesse ferma rispetto ad esso, allora il mese sinodico e quello sidereo coinciderebbero. Ma la Terra si muove intorno al Sole di quasi 1\u00b0 al giorno (360\u00b0/365 giorni l'anno fornisce appunto ~1\u00b0 al giorno) e quindi nei 27 giorni e oltre del mese siderale la Terra (e di conseguenza anche la Luna) si sposta di circa 27\u00b0. Per riallinearsi nuovamente al novilunio, la Luna deve ruotare di 360\u00b0 +27\u00b0 + altri 2\u00b0 perch\u00e9 mentre essa percorre gli ulteriori 27\u00b0, la Terra, anche se di poco, si \u00e8 ulteriormente spostata.\nIn definitiva, mentre nel mese sidereo la Luna deve ruotare intorno alla Terra di 360\u00b0, nel mese sinodico essa deve ruotare di circa 389\u00b0: da qui la diversa durata del mese che \u00e8 di 27 giorni nel primo caso e di 29 giorni nel secondo.\nMese sinodico e anno lunare.\nDodici mesi sinodici medi formano un anno lunare pari a 354 giorni, 8 ore e 48 minuti.\nDato che l'anno lunare di calendario deve necessariamente durare un numero intero di giorni, l'anno lunare ordinario deve essere abbreviato a 354 giorni e circa ogni tre anni, invece, occorre aggiungere un giorno per riallineare l'inizio del mese con il novilunio. La durata dell'anno lunare \u00e8 perci\u00f2 pi\u00f9 corta dell'anno solare (tropico) di circa 10,87 giorni, che possono essere arrotondati a 10 o a 11. \nSi osservi, inoltre, che 30 anni lunari sono esattamente 10631 giorni, senza minuti di scarto. Nell'arco di questi 30 anni si devono verificare esattamente 19 anni di 354 giorni e 11 anni di 355 giorni. Il calendario islamico tabulare utilizza proprio questo ciclo, ma vi sono piccole differenze nelle modalit\u00e0 di intercalazione proposte dagli astronomi arabi, bench\u00e9 in ogni caso fra due anni di 355 giorni occorra intercalare per otto volte due anni ordinari e per sole tre volte un solo anno.\nCalendari.\nI calendari lunari sono quei calendari che si basano sul mese sinodico: essi hanno mesi di 29 e 30 giorni alternativamente, il che comporta un anno di 354 giorni. Un esempio di calendario lunare \u00e8 il calendario islamico dell'egira.\nI calendari solari invece si basano sull'anno solare (o anno tropico), che ha una durata di circa 365 giorni. Esempi di calendari solari sono il calendario giuliano, elaborato su disposizione di Giulio Cesare nel 46 a.C. e il calendario gregoriano che, voluto da Papa Gregorio XIII nel 1582, \u00e8 un perfezionamento del calendario giuliano. Il perfezionamento consisteva nel fatto che, mentre il calendario giuliano dichiarava bisestili tutti gli anni divisibili per quattro, il calendario gregoriano continuava a fare altrettanto con l'eccezione degli anni centenari (1600, 1700, ecc.) che per poter essere ancora considerati tali dovevano essere divisibili per 400. Di conseguenza, il 1700, divisibile per 4 ma non per 400, sarebbe stato bisestile in base al calendario giuliano, ma non lo \u00e8 pi\u00f9 stato dopo l'introduzione del calendario gregoriano. \nEsistono infine i calendari lunisolari come quello ebraico, sincroni sia con l'anno solare sia con il mese sinodico. Si tratta di un calendario lunare con anni comuni di 354 giorni e quindi pi\u00f9 corto di 11 giorni rispetto a quello solare: per \"allungare\" il calendario lunisolare, cos\u00ec da metterlo al passo con quello solare, si effettua il cosiddetto \"embolismo\" (termine di origine prima greca e poi latina con il significato di 'intercalazione') di un tredicesimo mese sinodico in determinati anni denominati per l'appunto anni \"embolismici\". L'intercalazione avviene sette volte entro un ciclo di 19 anni (cfr. Ciclo metonico), proprio perch\u00e9 la differenza fra anno solare e anno lunare \u00e8 pari a sette diciannovesimi di mese sinodico."}
{"id": "1112931", "revid": "340520", "url": "https://it.wikipedia.org/wiki?curid=1112931", "title": "Downtempo", "text": "Il Downtempo, o Downbeat (a volte usato come sinonimo di Trip hop), \u00e8 un genere di musica elettronica simile alla musica ambientale, ma solitamente con pi\u00f9 enfasi su ritmi e groove. Il tempo e i riff di batteria possono variare da pezzo a pezzo. Il ritmo pu\u00f2 essere calmo o semplice. Tuttavia a volte i beat si fanno pi\u00f9 complicati ed importanti piuttosto che restare sullo sfondo, ma anche in questi casi essi rimangono in genere meno accentuati che in altri generi di musica elettronica come l'House.\nStoria.\nGli anni novanta hanno portato un'ondata di musica con ritmo pi\u00f9 lento che veniva suonato nelle cosiddette chillout rooms - le zone di relax dei club o le sezioni dedicate agli eventi di musica elettronica. Il downtempo \u00e8 nato a Ibiza, quando DJ e promoter hanno portato un sound con ritmo pi\u00f9 lento e musica elettronica meno aggressiva ideale per le ore prima dell'alba. \nNei tardi anni ottanta, il trip hop era emerso a Bristol, combinando elementi di ritmo hip hop, break derivati dal drum and bass e atmosfere ambient ad un tempo pi\u00f9 lento. Alla fine degli anni 90 \u00e8 nato un genere di musica elettronica strumentale pi\u00f9 melodica, incorporante suoni acustici con stili elettronici sotto il nome di downtempo.\nNei tardi anni novanta, il duo austriaco Kruder &amp; Dorfmeister ha reso popolare lo stile con i suoi remix in downtempo di brani pop, hip-hop e drum and bass con influenze del jazz e del soul anni settanta. I britannici Steve Cobby e Dave McSherry, noti sotto il nome di Fila Brazillia, hanno pubblicato una manciata di album downtempo, electronica e ambient techno che hanno spinto lo stile ancora pi\u00f9 in l\u00e0. Nel frattempo, i nativi di Washington D.C. Eric Hilton e Rob Garza, meglio conosciuti come Thievery Corporation, hanno introdotto il sound brasiliano nel loro stile dopo aver elaborato la musica di Antonio Carlos Jobim, e arricchendolo ulteriormente combinando elementi di dub e raggae giamaicani.\nNel 2010 il \"downtempo pop\" \u00e8 stato descritto da \"The Atlantic\" come una variet\u00e0 di stili musicali degli anni 2000 caratterizzati da ritmi morbidi, sintetizzatori vintage e melodie lo-fi. In altre parole, un termine complessivo che include chillwave, glo-fi e hypnagogic pop.\nOggi gli artisti pi\u00f9 famosi sono Kruder &amp; Dorfmeister, Mr. Scruff, Bonobo, Tosca, Thievery Corporation, R\u00f6yksopp, Gotan Project, AIR, Four Tet, Moby e Zero 7."}
{"id": "1112949", "revid": "1048993", "url": "https://it.wikipedia.org/wiki?curid=1112949", "title": "Frank Welker", "text": "Da quasi 40 anni realizza voci, effetti sonori di vario genere e versi di animali per una vasta gamma di media, dai cartoni animati tradizionali ai film, dai programmi TV ai videogiochi, per un totale che supera le 1200 voci.\nBiografia.\nHa iniziato la sua carriera come attore in film come \"Guai con le ragazze\" (assieme a Elvis Presley). Uno dei primi personaggi a cui abbia prestato la voce \u00e8 Fred Jones, il capo dei giovani investigatori in \"Scooby-Doo\"; Welker inizi\u00f2 questo ruolo nel 1969 e lo mantiene tuttora, attraverso tutte le varie incarnazioni della serie TV e le apparizioni e parodie del personaggio in altre serie. Welker sostiene che la voce di Fred \u00e8 l'unica, tra tutti i molti personaggi che ha doppiato, ad essere la sua voce nella vita reale. Nelle versioni pi\u00f9 recenti, Frank ha assunto anche il ruolo di doppiare Scooby Doo, il personaggio titolare. Oltre a realizzare i versi e i ruggiti di praticamente tutti i mostri incontrati nel corso dello show.\nFrank \u00e8 immensamente apprezzato per il suo talento e la sua abilit\u00e0 nel cambiare voci, cosa che gli permette di doppiare pi\u00f9 personaggi nel corso dello stesso serial senza che si noti la somiglianza (paragonabile a Mel Blanc, storico doppiatore di tutti i personaggi dei \"Looney Toons\" e Jim Cummings). Nello show dei Transformers, ad esempio, ha doppiato in totale pi\u00f9 di 13 personaggi. Oltre alla sua abilit\u00e0 nel cambiare voce, la specialit\u00e0 di Welker \u00e8 la capacit\u00e0 di imitare e produrre alla perfezione i versi di pressoch\u00e9 qualunque animale, cosa che ha fatto s\u00ec che nel corso della storia dell'animazione, quasi sempre quando si vede un animale o una creatura inumana, i suoi versi sono stati realizzati da Welker. Anche per il cinema Welker ha realizzato questo tipo di suoni, provvedendo, ad esempio, a fare i versi del Godzilla di Roland Emmerich o degli animali del film \"Jumanji\". \u00c8 stato anche l'Anaconda dell'omonimo film horror.\nA Welker \u00e8 stato richiesto di riprendere il suo ruolo di Megatron per il film tratto dalla serie animata dei \"Transformers\", tuttavia in seguito a regolare provino \u00e8 stato scartato, sia perch\u00e9 la sua voce era ormai troppo invecchiata dopo un ventennio, sia perch\u00e9 mal si adattava al nuovo aspetto pi\u00f9 \"alieno\" di Megatron. In ogni caso Welker riprender\u00e0 il ruolo di Megatron nel videogioco tratto dal film pubblicato nel 2007. Welker ha poi ripreso a doppiare il personaggio con regolarit\u00e0 nella nuova serie animata \"Transformers Prime\", che gli ha permesso di essere identificato anche dalla generazione pi\u00f9 recente come la voce di Megatron. Per tale occasione Welker ha adottato un nuovo tono di voce per il personaggio, da molti fans preferito rispetto a quello originale. Nel film \"Transformers 4\", infine, Welker riesce a doppiare Megatron anche nei film live action."}
{"id": "1112969", "revid": "125798560", "url": "https://it.wikipedia.org/wiki?curid=1112969", "title": "Mergellina", "text": "Margellina (\"Margell\u00ecna\" in napoletano) \u00e8 una zona della citt\u00e0 di Napoli, nel quartiere Chiaia, che si estende tra il largo Sermoneta e la Torretta, lambendo Piedigrotta e la riviera di Chiaia.\nSi trova in riva al mare, ai piedi della collina di Posillipo. Secondo alcuni il nome deriva dal termine \"mergoglino\" (dal l. \"mergus\", 'uccello marino tuffatore'); secondo altri invece dalla bellezza delle sue acque e cio\u00e8 dal latino \"mare ialinum\", che significa mare chiaro, trasparente.\nIn realt\u00e0 il nome comune \"margella\" (\"corallo\") \u00e8 gi\u00e0 presente nel tardo-latino e traduce il greco bizantino ; quindi \"margellina\" equivarrebbe a \"corallina\", ossia \"marina corallina\". Non \u00e8 da escludere infatti che la costa di Posillipo fosse anticamente pescosa di corallo come quella di Torre del Greco.\nDescrizione.\nCelebrata nei secoli per la sua bellezza da pittori e poeti, la zona \u00e8 stata completamente modificata dalle colmate che hanno avanzato la linea costiera nella seconda met\u00e0 del XIX secolo, trasformando l'antica via Mergellina, che correva lungo la riva del mare a partire dalla riviera di Chiaia, in una strada interna su cui affacciarono i nuovi palazzi di stile eclettico del viale Elena (oggi viale Gramsci).\nL'ultimo intervento sul lungomare di Mergellina fu negli anni trenta del XX secolo, quando fu realizzata la colmata che permise il prolungamento di via Francesco Caracciolo (che divenne il nuovo lungomare di Mergellina) fino al largo Sermoneta e dunque a via Posillipo. Sulla colmata nel 1939 fu posta la fontana del Sebeto.\nDal porticciolo di Mergellina (un tempo di pescatori, oggi turistico, con il molo Luise che funge da luogo di passeggio sul mare) partono quotidianamente gli aliscafi per le isole del golfo.\nMergellina \u00e8 caratterizzata anche dalle rampe di Sant'Antonio, sistemate dal vicer\u00e9 Ramiro Felipe N\u00fa\u00f1ez de Guzm\u00e1n nel 1643, che salgono dal limite nord di piazza Sannazaro e prendono il nome dalla chiesa di Sant'Antonio a Posillipo, situata sulla loro sommit\u00e0.\nSono inoltre presenti l'antica Fontana del Leone (detta anche \"del Mergoglino\") lungo via Mergellina, l'ottocentesca Fontana della Sirena in piazza Sannazaro e la chiesa di Santa Maria del Parto, fondata (su un podere avuto in dono da Federico d'Aragona) dal poeta Jacopo Sannazaro, ivi sepolto.\nTrasporto.\nLa zona \u00e8 raggiungibile con Linea 2 e 6 della metropolitana. Vi \u00e8 anche la stazione terminale dell'omonima funicolare. Dal porto di Mergellina partono aliscafi per l'isola d'Ischia con partenze plurigiornaliere e anche aliscafi periodici estivi per le Isole Eolie e le Isole Ponziane."}
{"id": "1112975", "revid": "125999128", "url": "https://it.wikipedia.org/wiki?curid=1112975", "title": "Imperiale (famiglia)", "text": "Gli Imperiale (spesso anche Imperiali) sono una famiglia nobile di origini italiane, protagonista della storia europea nel panorama delle famiglie aristocratiche. Originata dalla nobile famiglia Imperiale di Genova, gi\u00e0 denominata Tartaro, discende dai conti di Ventimiglia. Nel corso del XVII e XVIII fu proprietaria di vasti feudi in tutta Italia, in particolare nel Salento. Dimor\u00f2 inoltre a Napoli, Roma, Venezia, Firenze e Bruxelles.\nStoria.\nOrigini.\nLa famiglia Imperiale ha origine da Corrado Tartaro, terzo figlio di Berengario II, re d'Italia.\nI primi documenti che si riferiscono agli Imperiali invece risalgono al XII secolo, secondo i quali il capostipite Giovanni il Tartaro, avvalendosi dei commerci esercitati dai genovesi nelle loro colonie di Caffa e Tana sulle rive del Mar Nero, intorno all'anno 1100 si trasfer\u00ec a Genova.\nI diretti discendenti di Giovanni il Tartaro furono chiamati dalla citt\u00e0 ligure, segnata da profonde discordie civili, a far parte degli Otto Nobili, massima autorit\u00e0 dell'epoca, affermandosi alle pi\u00f9 alte cariche e sottolineando in essa la loro personalit\u00e0 ed il loro elevato senso di dignit\u00e0.\nRapporti diplomatici tra le repubbliche.\nNel 1188 Ospinello Tartaro, figlio di Oberto e nipote di Giovanni, firm\u00f2 la pace alla conclusione del conflitto, trascinatosi ormai da decenni, tra Genova e Pisa per il predominio sulla Sardegna. L'accordo mediato tra le due citt\u00e0 prevedeva la divisione delle sfere d'influenza e una regolamentazione dei traffici marittimi e commerciali. Nel 1225 suo fratello Opicino, console della Repubblica di Genova nel 1202, fu inviato ad Asti per condurre una trattativa commerciale con Tommaso I, conte di Savoia.\nNel 1270 Lanfranco Tartaro fu osservatore della tregua tra Genova, Firenze e Pisa a nome del podest\u00e0 Guglielmo Pusterla, nel 1294 fu armatore della flotta di Filippo IV, re di Francia nella guerra contro gli inglesi e, nel 1301, ammiraglio di una crociata in Terra Santa promossa da Papa Bonifacio VIII e dalle nobili dame genovesi.\nNel 1298 Gavino Tartaro, figlio di Simone, prese parte alla vittoriosa battaglia contro Venezia, spingendosi arditamente, con sei galee genovesi, fin dentro la laguna. Fu, inoltre, vicario della Repubblica di Genova a Costantinopoli e nelle colonie litoranee del Mar Nero nel 1300. Considerato un navigatore risoluto, entr\u00f2 nelle grazie dell'imperatore per aver promosso i traffici commerciali fra Genova e l'Oriente conseguendo una prosperit\u00e0 economica.\nDa Tartaro a Imperiale.\nLa famiglia Imperiale tra il XIII e il XIV secolo fu tra quelle che pi\u00f9 si distinsero nella lotta contro i saraceni, pertanto nel 1308 ottennero dall'imperatore bizantino Andronico II Paleologo (assieme alla famiglia Mangiavacca con la quale si unirono, ed alle quali poi si associarono i Pignatari e Delle Vigne) il privilegio di assumere il nome \"Imperiale\" e di inserire l'aquila imperiale con la testa rivolta a sinistra, indicando il diritto di posizionarsi alla destra dell'Imperatore, nel proprio stemma per i servizi e la disponibilit\u00e0 economica resa. Altri attribuiscono questa nomina all'imperatore del Sacro Romano Impero Enrico VII di Lussemburgo nel 1311.\nNel 1528 gli Imperiali furono una della ventotto famiglie che costituirono gli Alberghi dei Nobili, nei quali venne ristretta ogni autorit\u00e0 di governo. Nel \"\"Capo Albergo Tartaro-Imperiale\" \"confluirono, tra le altre, anche le famiglie Ardizzoni, Baliani, Fassa, Giovardi, Ilardi, Passio, Terrile e de Vineis.\nTitoli e incarichi.\nI titoli di Casa Imperiale accumulati nel corso degli anni sono i seguenti:\nTrattamento d'onore di Don \"o\" Donna (nome)\nDal 1608 la casa Imperiale fu insignita dell'Ordine di Malta, dell'Ordine del Toson d'oro, dell'ordine di San Gennaro e dell'ordine di San Giorgio. Nel 1705 ottennero il titolo di Grande di Spagna di I classe, posteriormente rinnovato con Regio Dispaccio il 21 giugno 1784. Occuparono, inoltre, i maggiori uffici nella Corte Reale Borbonica: Maggiordomo Maggiore dal 1753 al 1759; Capitano delle Guardie Reali dal 1775 al 1782 e Cavallerizzo Maggiore dal 1855 al 1860.\nDogi di Genova.\nAnche a seguito del comportamento del capitano Davide Imperiale durante la battaglia di Lepanto (7 ottobre 1571), la famiglia acquis\u00ec molto prestigio nella Repubblica di Genova, ed ebbe tra i suoi membri 4 dogi tra il XVII e il XVIII secolo:\nCardinali di Santa Romana Chiesa.\nMa oltre a partecipare alle imprese politiche ed economiche della Repubblica di Genova, la famiglia\u00a0Imperiale\u00a0fece sentire la sua presenza anche in campo ecclesiastico, in quanto alcuni dei suoi membri vestirono l'abito talare: nel 1439 troviamo\u00a0Giacomo, abate del monastero di Santo Stefano in Genova e Arcivescovo della citt\u00e0 ligure;\u00a0Michele, figlio di\u00a0Giovan Carlo, fu Vescovo di Aleria, in Corsica nel 1653.\nEdifici storici.\nPalazzo Imperiale a Genova.\nIl palazzo venne costruito intorno al 1560 per Giovan Vincenzo Imperiale da Giovanni Batta Castello, detto il Bergamasco, e subito dopo ampliato verso Soziglia su progetto di Andrea Ansaldo. Fu presente nella lista dei beni ereditati dalle varie generazioni della famiglia, tra il 1576 e il 1664. Nel 1584 il futuro doge Giovanni Giacomo Imperiale Tartaro (1617-1619) apr\u00ec la nuova \"strada imperiale\" a Scurreria la Nuova, e una piccola parte della facciata del palazzo, con il portale, divenne visibile da piazza San Lorenzo. L'ingresso avviene tramite un atrio aperto con quattro arcate sorrette da pilastri verso il cortile centrale, una corte quadrata con solo due campate per lato. Danneggiato dal bombardamento navale del 1684 fu forse in seguito, sopraelevato di un piano. Gli ambienti interni conservano al piano terreno affreschi di B. Castello e di Luca Cambiaso con \"Nozze di Psiche\" e al secondo piano altri con le \"Storie di Cleopatra\", eseguite da B. Castello e D. Piola, e che furono all'origine di un duello tra Cambiaso e Castello. Le sale del primo piano nobile sono aperte al pubblico tutti i giorni in quanto ospitano un locale pubblico. Anche la scala originale \u00e8 affrescata con fini grottesche e adorna di portali con busti marmorei.\nVilla Imperiale a Genova.\nPrima che si imponesse a Genova lo stile dell'architetto Galeazzo Alessi, che avrebbe improntato gran parte delle ville di Albaro, per lungo tempo Villa Imperiale in piazza Terralba fu un modello di dimora. Realizzata ad un volume longitudinale, era completata da logge d'angolo. La famiglia Imperiale, che la acquist\u00f2 dai Cattaneo, la tenne fino agli anni venti del Novecento, fino a quando non fu acquisita dal Comune. Oggi con il suo lussureggiante parco \u00e8 un giardino pubblico per il quartiere popolare di San Fruttuoso. Nella villa ha sede la biblioteca comunale \"Lercari\".\nCastello di Francavilla Fontana.\nIl castello \u00e8 inizialmente una delle torri, costruite nel 1455 a Francavilla Fontana da Giovanni Antonio del Balzo Orsini figlio di Raomondello. Nell'atrio si conserva il fonte battesimale del XIV secolo della chiesa angioina (distrutta dal terremoto del 1743). L'impianto dell'attuale castello \u00e8 dovuto nel 1536 al grande umanista Giovanni Bernardino Bonifacio marchese di Oria e feudatario di Francavilla, il quale increment\u00f2 il sistema difensivo e ingrand\u00ec la fortificazione.\nGli Imperiali a partire dal Seicento, si limitarono a qualche ristrutturazione parziale affidate agli architetti Carlo Francesco Centonze e Mauro Manieri e riferibili prevalentemente al cortile interno, ad un portale settecentesco e a un loggiato barocco, con quattro arcate.\nCastello di Villa Castelli.\nLa fortezza di et\u00e0 medievale fu propriet\u00e0 della nobile famiglia degli Orsini del Balzo (ramo cadetto partenopeo della ben pi\u00f9 importante famiglia romana degli Orsini) ed era gi\u00e0 in rovina nel XV secolo. Nel XVII secolo la famiglia Imperiali acquist\u00f2 la fortificazione, trasformandola in castello e impiantando un allevamento di cavalli di razza murgese.\nCon il passaggio alla famiglia Ungaro, estintasi la linea maschile della famiglia imperiali, il castello venne arricchito e adibito a palazzo ducale. Nel 1822 parte delle scuderie fu utilizzata per la realizzazione di una cappella, dedicata al Santissimo Crocifisso. Nel 1830 la chiesa venne elevata a parrocchia e consacrata dal vescovo di Oria.\nNel corso del '900 l'edificio \u00e8 stato adibito a caserma ed a scuola. Attualmente il castello \u00e8 stato parzialmente ristrutturato ed \u00e8 sede del municipio., della galleria d'arte comunale e del museo archeologico municipale.\nIl castello ha conservato sino alla fine del XVIII secolo le merlature ed i cannoni, successivamente rimossi. La facciata Nord \u00e8 stata irrimediabilmente stravolta da ripetuti interventi, effettuati con scarsa competenza storica. \u00c8 invece ancor oggi salva la parte pi\u00f9 antica, la facciata Sud del castello che conserva, totalmente inglobata nel complesso architettonico, l'antica torre, oggi sede dell'aula consiliare e che domina dall'alto dell'ultimo colle delle Murge la pianura salentina. Sono ancora visibili caratteristiche di et\u00e0 tardo-medievale e rinascimentale.\nCastello di Sant'Angelo dei Lombardi.\nEdificato dai Longobardi, risale al X secolo e sorge nel punto pi\u00f9 alto dell'antico nucleo urbano. La citt\u00e0, per la sua posizione strategica, ha sempre avuto un ruolo di primo piano nella difesa del territorio.\nIl fortilizio longobardo venne trasformato in Castello durante la dominazione Normanna nel 1076.\nNella seconda met\u00e0 del XVI secolo, il maniero fu oggetto di numerose ricostruzioni che contribuirono a mutarne l'aspetto medioevale, trasformandolo in una sontuosa residenza gentilizia. A quest'epoca risalgono i lavori per lo spostamento dell'ingresso principale dal fianco occidentale a quello meridionale.\nLe trasformazioni pi\u00f9 sostanziali furono volute dal Caracciolo nel XVI secolo e dal principe Placido Imperiale nel 1768. Il terremoto del 1980 ha gravemente danneggiato la struttura del Castello e rese necessaria una profonda ristrutturazione.\nPalazzo Imperiali di Latiano.\nLa struttura di epoca normanna risale al XII secolo ed \u00e8 situata per motivi strategico-militari sulla via Appia, da sempre importante crocevia per gli spostamenti degli eserciti. Si trova nella centrale piazza Umberto I di Latiano. Nacque come fortezza difensiva ed \u00e8 stato rimaneggiato pi\u00f9 volte, sino all'attuale aspetto di palazzo gentilizio settecentesco, soprattutto ad opera della famiglia Imperiali, da cui prende il nome.\nGli ultimi lavori strutturali, che hanno conferito all'edificio l'attuale fisionomia, risalgono al 1714, come risulta da talune iscrizioni sul frontale; il Palazzo nell'anno 1909 fu venduto dall'ultimo erede Guglielmo Imperiali al Municipio di Latiano con atto a rogito notaio Raffaele Taberini (Archivio comunale Latiano, Ufficio Segreteria, Fondo contratti e appalti).\nPalazzo Imperiali-Filotico di Manduria.\nSui ruderi del castello medievale don Michele III Imperiali, principe di Francavilla e signore di Casalnuovo (come si chiam\u00f2 Manduria dal medioevo fino al 1789), commission\u00f2 una nuova residenza feudale nel 1717, (cos\u00ec come riportato dall'iscrizione sul portale di accesso al piano nobile \u00abMichael Imperialis A.D. MDCCXVII\u00bb), costruita poi a partire dal 1719, come elemento fondamentale di un importante piano di rinnovamento urbanistico della citt\u00e0 secondo criteri squisitamente barocchi, perseguito mediante la creazione di nuovi assi prospettici rivolti a occidente, verso l'esterno della cinta muraria antica.\nIl palazzo si articola secondo lo schema classico della dimora urbana, a pianta quadrata e isolato sui quattro lati, con grande atrio centrale collegato, attraverso le scuderie, alla strada retrostante. Per lo stile severo ed austero, risultano evidenti le caratteristiche di unicit\u00e0 nel panorama del tardo barocco salentino, dal quale esso si discosta decisamente; interessanti appaiono, invece, le analogie con esempi tardomanieristici romani a cavallo tra XVII e XVIII secolo. L'unica concessione al gusto rococ\u00f2 del tempo \u00e8 costituita dalla lunga balconata in ferro lavorato \"a petto d'oca\", motivo ispirato al palazzo ducale di Martina Franca.\nDal maestoso portale, fiancheggiato da due colonne di ordine toscano, si accede all'androne, proseguendo si giunge all'atrio. Sul fondo, il portale di accesso alle scuderie, poste sul lato orientale del palazzo. Di rilievo \u00e8 la monumentale scalinata barocca a doppia rampa, aperta sull'atrio secondo una tipologia che all'epoca ebbe grande diffusione soprattutto a Napoli. Dal portale d'ingresso posto alla sommit\u00e0 della scala, si accede direttamente al salone principale (mt. 17,8 x 9), da cui hanno origine sia l'infilata degli ambienti del piano nobile, che le scale che conducono agli appartamenti del secondo piano.\nL'autore del progetto del palazzo \u00e8 tuttora ignoto, e va ricercato con ogni probabilit\u00e0 nella cerchia degli architetti romani che lavorarono per il cardinale Giuseppe Renato Imperiali, all'epoca responsabile di numerose committenze nello stato pontificio. \u00c8 invece accertato, in base a un documento dell'epoca, il ruolo di direttore dei lavori di Mauro Manieri, architetto leccese, impegnato in uno dei suoi primi incarichi di rilievo. Per il disegno dello scalone, sicuramente frutto di una variante in corso d'opera, si \u00e8 avanzata un'ipotesi di attribuzione al napoletano Ferdinando Sanfelice.\nNella tradizione popolare, il palazzo \u00e8 detto \"delle 99 stanze\": si narra che per volont\u00e0 del Sovrano fosse vietato, per gli edifici feudali, il superamento di tale consistenza. Effettivamente il conteggio risulta verosimile, ma si tratta probabilmente di un caso: il complesso, in base al progetto, avrebbe dovuto superare il numero di 120 vani, ma la costruzione dell'ala sud-est fu interrotta nel 1738, per la morte di Michele III Imperiali.\nIl nipote Michele IV, erede nella successione, trascorse la sua vita per lo pi\u00f9 a Napoli dove mor\u00ec nel 1782 senza lasciare discendenza. L'edificio, non ultimato e probabilmente mai utilizzato dalla famiglia dei feudatari, pass\u00f2 per alcuni anni al Regio Fisco, fu occupato dall'esercito francese nel 1806, infine fu riacquistato da Vincenzo Imperiali, marchese di Latiano e nuovo principe di Francavilla \"in burgensatico\", da questi pass\u00f2 al figlio Federico che nel 1827 lo vendette ai Filotico.\nLa famiglia Filotico \u00e8 riportata sul \"Librone magno delle famiglie manduriane\" dalla met\u00e0 del '500 col capostipite Giulio (un'altra famiglia omonima, ma non imparentata, fu originata nel ceto popolare da un Ottavio, giunto a Manduria nel 1600). Nel '700 i discendenti di Giulio Filotico erano componenti del patriziato cittadino: il \"Magnifico\" Leonardo, \"doctor utriusque iuris\", ricopriva la carica di \"giudice ai contratti\"; il fratello Vincenzo, proprietario terriero, fu pittore di una certa fama, formatosi a Roma e Napoli (sue tele si conservano nelle principali chiese cittadine, nei centri vicini e in collezioni private). La famiglia risiedeva, da fine 700, tra Manduria e Portici: Vincenzo Filotico, che ebbe anche intensi rapporti economici con gli Imperiali a Napoli, acquisto' assieme al nipote Raffaele il palazzo di Manduria, privo di arredi e suppellettili, e parte dei possedimenti ex feudali tra cui il diruto castello di Uggiano.\nI Filotico completarono e arredarono il palazzo, realizzando le decorazioni interne secondo uno stile improntato all'austerit\u00e0 delle sue linee architettoniche.\nAl secolo XIX risale la costruzione, sulla facciata nord dell'atrio, dell'ampio loggiato poggiante su arcate, con funzione di collegamento tra lo scalone e l'ala di nord-est. L'altissima copertura del salone d'onore, danneggiata secondo alcune fonti gi\u00e0 dal terremoto di Terra d'Otranto del 1743, ma ancora presente nel 1810 fu smantellata, sempre nella prima met\u00e0 del secolo XIX, a seguito dei danni causati da una tromba d'aria. Da allora l'ambiente, assai suggestivo, \u00e8 denominato \"salone scoperto\". La parte mediana dell'androne al piano terra, che originariamente aveva dimensioni identiche a quelle del soprastante salone, con due pilastri nel mezzo, fu ridotta in larghezza per creare locali chiusi, sui due lati.\nIl palazzo \u00e8 tuttora residenza privata della famiglia Filotico; i locali esterni del piano terra, destinati ad attivit\u00e0 commerciali, in seguito ad una divisione tra eredi nel dopoguerra passarono in parte ad altri proprietari, tra cui Unicredit Banca e la famiglia Schiavoni-Daversa.\nSottoposto a vincolo di tutela come \"immobile di rilevante interesse storico-artistico\" fin dal 1917, e denominato \"palazzo Imperiali-Filotico\" nel decreto ai sensi della L.1089/1939, \u00e8 iscritto all'ADSI - Associazione Dimore Storiche Italiane - sezione Puglia.\nPalazzo Imperiali di Avetrana.\nIl primo nucleo venne edificato dai Pagano e fu ampliato in seguito dagli Albrizzi: questa parte pi\u00f9 antica si affaccia su largo Cavallerizza e presenta uno stemma gentilizio su uno degli accessi. La famiglia Imperiali aggiunse l'ala orientale nel XVIII secolo, pi\u00f9 sontuosa, con un portale bugnato, una scalinata trionfale ed un'ampia corte.\nPalazzo Imperiali di Salza Irpina.\nIl palazzo \u00e8 sito nella parte pi\u00f9 antica di Salza Irpina, e presenta al centro della facciata un portale del XVIII secolo, decorato con due semicolonne che sostengono le mensole del balcone centrale del piano nobile. L'edificio gentilizio - sottoposto a vincolo di tutela come \"immobile di rilevante interesse storico-artistico\" - venne fatto edificare dai marchesi Berio, marchesi di Salza e Signori dei feudi di Parolise, Volturara e Montemarano, alla fine del XVIII secolo per poi passare agli Imperiali nel XIX secolo.\nIl palazzo \u00e8 composto da quattro distinti livelli, dall'androne si sviluppa una scala con volte a vela che conduce ai livelli superiori, in quanto, i due livelli inferiori fungevano da deposito o cantina. Il \"piano nobile\" o \"piano di rappresentanza\" \u00e8 caratterizzato da molteplici sale, alcune corredate ancora dagli antichi affreschi e dalle porte originarie risalenti al XVIII secolo. All'ultimo piano, si trovano le ampie stanze che costituivano la \"zona notte\", a cui corrispondono sulla facciata delle finestre rettangolari con cornici in pietra. Sull'ultima parete della grande scala in pietra, si trova ancora un grande drappo ricamato raffigurante lo stemma degli Imperiali, un'aquila nera con le ali aperte.\nA seguito del terremoto del 1980, il palazzo \u00e8 stato sottoposto ad un importante intervento di restauro, divenendo successivamente propriet\u00e0 del Comune.\nVilla Imperiali a Vicenza.\nSi ritiene progettata nel 1681 dall'architetto Carlo Borella, con un settore centrale del prospetto leggermente avanzato e distinto per la presenza di quattro lesene ioniche, di aperture centinate e del portale d'ingresso, il cui frontone triangolare ospita lo stemma del casato. Le brevi ali presentano una serliana forse in origine aperta. Vasto e ancora ben tenuto il parco."}
{"id": "1112995", "revid": "297059", "url": "https://it.wikipedia.org/wiki?curid=1112995", "title": "Abecedarianismo", "text": "Gli abecedariani erano una setta religiosa, precursori del movimento anabattista sorta in Germania durante il XVI secolo. Venivano soprannominati anche \"profeti di Zwickau\".\nIl fulcro della loro dottrina era l'assoluto disdegno per qualsiasi forma di educazione e di cultura, considerata un ostacolo all'accoglimento della fede: i fedeli abecedariani osservavano perci\u00f2 una totale ignoranza, spinta fino all'analfabetismo. Il nome abecedariani deriva infatti dalle prime lettere dell'alfabeto (ABC).\nErano persuasi che tutti i messaggi dei Testi Sacri potessero essere trasmessi ed interpretati dai credenti con l'aiuto dello Spirito Santo, che avrebbe concesso loro l'illuminazione e li avrebbe condotti alla conoscenza della verit\u00e0. Consideravano di conseguenza la teologia una forma di idolatria.\nIl gruppo fu costituito a Zwickau, contigua alla Boemia hussita, dal tessitore Nicolas Storch, dal fabbro Thomas Dreschsel e dallo studente Markus St\u00fcbner. Essi cominciarono a predicare a Wittemberg nel dicembre 1521, mentre Lutero si trovava a Wartburg, e ottenne grande successo. Colp\u00ec anche Filippo Melantone e Andrea Carlostadio. Fu la prima volta in cui Lutero trov\u00f2 un'obiezione alla sua teologia sui sacramenti proveniente all'interno del movimento da lui scatenato e non dai cattolici. In ogni caso, Lutero ne trasse motivo di riflessione nella dottrina battesimale, pur dileggiandoli come \"profeti celesti\" in un violento \"pamphlet\" nel 1525, certo anche per la comunanza con M\u00fcntzer, allora capo dell'insurrezione in Germania. Parte della dottrina abecedariana venne inoltre assorbita e riformulata da Andrea Carlostadio.\nIl culto venne infine definitivamente assorbito dagli anabattisti."}
{"id": "1113025", "revid": "767487", "url": "https://it.wikipedia.org/wiki?curid=1113025", "title": "Heartland (Roxette)", "text": "Heartland \u00e8 un album in studio del gruppo svedese Gyllene Tider, pubblicato nel 1984.\n\"Heartland\" \u00e8 un \"mini album\" di 6 tracce pubblicato negli Stati Uniti, e distribuito dalla Capitol, in LP e MC, con lo pseudonimo \"Roxette\"."}
{"id": "1113043", "revid": "767487", "url": "https://it.wikipedia.org/wiki?curid=1113043", "title": "Valerio Spadoni", "text": "Biografia.\nFiglio di calciatore, suo padre Domenico gioc\u00f2 in Serie A con il nei primi anni 1940. \nCaratteristiche tecniche.\nEra mancino. Di grande effetto una sua giocata: scattava portando avanti il pallone con il piede sinistro, poi rallentava e assumeva una postura come per giocare la palla verso il centro ma invece repentinamente con il destro la rimandava in avanti scattando sull'out. La coordinazione fra questi movimenti era tale che l'avversario pur conoscendo la giocata non riusciva quasi mai ad impedire che arrivasse sul fondo.\nCarriera.\nHa esordito nel Baracca Lugo nella stagione 1967-1968, in Serie D. Passa quindi in massima serie all'Atalanta, nella quale tuttavia non giocher\u00e0 mai \nTornato alla societ\u00e0 lughese, viene poi acquistato dal , in Serie C, dove vince la classifica dei cannonieri con 15 reti. Dopo un'altra stagione a Rimini, nel 1972 \u00e8 di nuovo in Serie A: viene infatti acquistato dalla Roma dove esordisce in estate nella Coppa Anglo-Italiana, vinta dai giallorossi anche grazie a tre suoi gol.\nLa stagione pi\u00f9 prolifica fra quelle trascorse nella capitale \u00e8 stata la prima, con 7 reti. Alla sua quarta stagione, il 25 gennaio 1976, uno scontro di gioco con Graziano Bini dell'Inter gli provoc\u00f2 un infortunio che gli fece terminare anzitempo l'annata. Prima del ritiro definitivo gioc\u00f2 uno scampolo di stagione come giocatore-allenatore nel Baracca Lugo.\nBibliografia.\nComparve anche in pi\u00f9 inquadrature nel film \"Il presidente del Borgorosso Football Club\" del 1970, diretto da Luigi Filippo D'Amico ed interpretato da Alberto Sordi.\nhttps://www.youtube.com/watch?v=RiaDGOglYDc"}
{"id": "1113048", "revid": "287204", "url": "https://it.wikipedia.org/wiki?curid=1113048", "title": "Offerta aggregata", "text": "In economia l'offerta aggregata rappresenta la capacit\u00e0 produttiva di un sistema economico nel suo complesso.\nEssa viene spesso designata con la sigla AS (acronimo dell'inglese \"aggregate supply\").\nDescrizione.\nL'offerta aggregata pu\u00f2 essere rappresentata come una funzione diretta del livello generale dei prezzi, evidenziando come livelli crescenti di output reale siano legati ad un aumento del livello dei prezzi:\nLa determinazione di questa relazione si ottiene considerando il mercato del fattore produttivo lavoro (dove il salario reale \u00e8 la determinante fondamentale delle scelte dei lavoratori), e il meccanismo di determinazione dei prezzi da parte delle imprese (dove il salario nominale rappresenta un costo di produzione per l'impresa).\nNella funzione figurano il livello atteso dei prezzi formula_2, la disponibilit\u00e0 di forza lavoro formula_3, il \"markup\" sui costi formula_4, il fattore istituzionale formula_5 (rappresentativo di eventuali protezioni sociali sotto forma di sussidi di disoccupazione).\nLa domanda aggregata e l'offerta aggregata del sistema economico determinano l'equilibrio economico del sistema stesso."}
{"id": "1113058", "revid": "1305772", "url": "https://it.wikipedia.org/wiki?curid=1113058", "title": "Ardo", "text": "Fu l'ultimo re dei Visigoti dal 714 (o 716, anno della morte di Agila II) al 720 o 721. Di lui si hanno scarse notizie biografiche e gli storici non sono concordi n\u00e9 sull'anno di nascita, n\u00e9 su quello in cui ascese al trono, n\u00e9 sull'autorit\u00e0 effettiva che pot\u00e9 esercitare all'interno di uno Stato in rapido disfacimento e neppure sulla data di morte.\nBiografia.\nNel 713, quando il suo predecessore Agila II accett\u00f2 la proposta del governatore del Nordafrica, l'emiro yemenita Musa ibn Nusayr, di diventare vassallo del califfo omayyadi, fu eletto re dei Visigoti dai nobili delle province del regno che non erano ancora state conquistate dalle truppe del condottiero dei Mori, Tariq ibn Ziyad, cio\u00e8 la Settimania, la Galizia, la massima parte della Tarraconense e la zona settentrionale della Cartaginense.\nQuando Agila rinunci\u00f2 ufficialmente al trono, pur facendosi chiamare re, nel 714, il regno si era ulteriormente ridotto. I conquistatori omayyadi della penisola iberica, avevano infatti inglobato oltre i due terzi di territorio dello Stato visigoto, e cio\u00e8 le ex-province romane di Betica e Lusitania, la quasi totalit\u00e0 della Cartaginense e l'intera parte meridionale della Tarraconense (Musa e Tariq avevano occupato Saragozza, Huesca e la valle dell'Ebro). Ardo riusc\u00ec temporaneamente a fermarli ma non pot\u00e9 arrestare la spinta conquistatrice dell'Islam che in tempi relativamente brevi li port\u00f2 fino ai Pirenei ed oltre. \nLe truppe musulmane, che contavano con l'appoggio di un certo numero di ebrei e di cristiani convertiti all'Islam, tra il 715 ed il 716, occuparono Tarragona e molte altre zone strategiche dell'Hispania settentrionale, incuneandosi cos\u00ec nel restante territorio del regno dei Visigoti, i quali non riuscirono pi\u00f9 a coordinare un fronte comune.\nCos\u00ec, nel 717, le guarnigioni che si erano ritirate in Barcellona, furono sconfitte davanti alle porte della citt\u00e0, dalle truppe musulmane. Successivamente sia Gerona che Emp\u00faries, dove gli ebrei erano in numero rilevante, si arresero ai Mori e ai loro alleati, obbligando i cristiani ad abbandonare le citt\u00e0. Entro lo stesso anno tutta la nobilt\u00e0 gota fu obbligata a ritirarsi, attraversando i Pirenei, in Settimania, dove si riorganizzarono, per tentare la riconquista della penisola iberica.\nNel 720, dopo che i Mori, attraversati i Pirenei, attaccarono la Settimania, Ardo si ritir\u00f2 a Narbona, che nel frattempo era diventata la capitale di ci\u00f2 che era rimasto del regno.\nNello stesso anno, o in quello successivo 721, i Musulmani posero l'assedio a Narbona, che resistette finch\u00e9 Ardo perse la vita in una battaglia che si combatt\u00e9 alle porte della citt\u00e0.\nNegli anni seguenti anche il resto della Settimania fu completamente sottomessa dai Mori e unita ad al-Andalus."}
{"id": "1113061", "revid": "712828", "url": "https://it.wikipedia.org/wiki?curid=1113061", "title": "Mas Amedda", "text": ""}
{"id": "1113063", "revid": "838137", "url": "https://it.wikipedia.org/wiki?curid=1113063", "title": "Cainismo", "text": "Il cainismo \u00e8 un tipo di comportamento aggressivo osservato in alcuni animali, principalmente uccelli rapaci, che consiste nell'annientamento diretto del fratello o fratelli minori da parte del pi\u00f9 grande e forte, che pu\u00f2 in tal modo ottenere tutto il cibo e le cure dei suoi genitori. In alcune specie, come l'aquila reale (\"Aquila chrysaetos\"), i genitori non intervengono quando vedono questo comportamento, mentre in altri animali le azioni aggressive vengono condotte quando il genitore si \u00e8 assentato dal nido. Questo comportamento prende, ovviamente, il nome da Caino, il personaggio biblico che uccise suo fratello Abele per gelosia.\nNei cuculi si presenta un comportamento similare, anche se in questo caso il pullo \"assassino\" non \u00e8 il maggiore (nonostante sia il pi\u00f9 grande): esso infatti uccide i suoi fratelli \"adottivi\". Le femmine di Cuculo, infatti, non costruiscono il nido, poich\u00e9 hanno l'abitudine di deporre un uovo nei nidi di altre specie di uccelli. Il piccolo del Cuculo schiude per primo, e, appena possiede la forza e la motilit\u00e0 sufficienti, fa rotolare le altre uova fuori del nido. In seguito, quindi, i genitori che hanno costruito il nido allevano senza saperlo l'usurpatore assassino dei loro veri figli.\nAltro comportamento fratricida \u00e8 il cannibalismo intrauterino praticato da alcuni squali ovovivipari: i piccoli pi\u00f9 forti divorano le uova ancora non schiuse e i loro fratelli pi\u00f9 deboli prima di lasciare il corpo della loro madre."}
{"id": "1113072", "revid": "287204", "url": "https://it.wikipedia.org/wiki?curid=1113072", "title": "Honda S2000", "text": "La Honda S2000 \u00e8 una spider, nata nel 1998 e prodotta dalla casa giapponese Honda.\nIl contesto.\nLanciata commercialmente nel 1998 in occasione del 50\u00ba anniversario di casa Honda, la S2000 si presenta come una vettura progettata per unire il piacere di guida con il gusto delle vetture scoperte. Progettata senza far riferimento ad alcun veicolo Honda di produzione in serie, la S2000 deve molto all'esperienza del costruttore giapponese nel mondo delle competizioni automobilistiche, su tutte il famoso quadro strumenti digitale ripreso dalla McLaren-Honda MP4/6 di Formula 1 che guidata da Ayrton Senna vinse il campionato del 1991. Il nome del suo ingegnere responsabile, Shigeru Uehara, si trovava a capo anche dei progettisti che diedero vita all'Honda NSX. La S2000 doveva rappresentare la Honda del futuro, gi\u00e0 alla prima produzione era equipaggiata con fari allo xeno ed emissioni in linea con i parametri Euro 3. Era priva di optional o allestimenti.\nIl propulsore \u00e8 un 2.0 litri di cilindrata, 16 valvole, con due alberi a camme in testa, e fasatura variabile VTEC, naturalmente aspirato; grazie a questo sistema di fasatura variabile (che agisce anche sull'alzata) delle valvole \u00e8 capace di girare regolare al minimo e di \"tirare\" fino ai 9150 giri/min del limitatore elettronico. Tutto questo si traduce in 240 cavalli dichiarati per un motore aspirato (senza la presenza di turbocompressori), ottenendo cos\u00ec una potenza specifica elevata per un motore stradale in larga scala di ben 120 CV/L con una coppia massima di appena 207\u00a0Nm a 7500 giri/min. Codesto propulsore \u00e8 stato eletto dal 2000 al 2004 motore dell'anno nella categoria aspirati da 1.8 a 2.0\u00a0cm\u00b3.\nLa S2000 \u00e8 stata sempre equipaggiata con un cambio manuale a sei rapporti molto preciso. La trazione \u00e8 posteriore abbinata a un differenziale autobloccante.\nLe sospensioni anteriori e posteriori sono a due bracci trasversali indipendenti.\nNel 2002 la Honda ha ritoccato alcuni particolari, come il lunotto posteriore che passa dal plexiglass al vetro, ma senza stravolgere le linee, e lasciando inalterato il propulsore, che per\u00f2 gode di maggiore affidabilit\u00e0 migliorando alcuni difetti della prima serie. La seconda serie di S2000 viene prodotta nel 2002 e nel 2003\nNel 2004 la Honda opera un restyling, modificando stavolta un po' di particolari importanti. Cambiano infatti i sedili, i paraurti anteriori e posteriori, i cerchi che passano da 16 a 17 pollici e vengono riviste le tarature degli ammortizzatori e delle barre antirollio. La S2000 dal 2004 in poi viene chiamata dagli appassionati \"S2000 Restyling\". Questo modello viene prodotto nel 2004 e nel 2005.\nNegli Stati Uniti ed in Giappone, il modello 2004 viene aggiornato anche di motore, che viene portato dai 2000 ai 2200\u00a0cm\u00b3, in modo da poter portare garantire una migliore affidabilit\u00e0 e cercar di dare un po' di brio ai bassi regimi. Questo modello \u00e8 chiamato Honda S2000 AP2 e non verr\u00e0 mai importato in Europa. Si distinguono quindi, a partire dal 2004, 2 tipologie di motori per S2000:\nSi precisa che con la sigla AP2 non sono identificate le S2000 dal 2004 in poi, ma solo le S2000 con motore F22C da 2200 cm\u00b3. In Italia la AP2 non \u00e8 mai stata importata ufficialmente, l'unico modello ufficialmente importato dalla Honda \u00e8 l'AP1\nNel 2006 infine la Honda effettua l'ultimo aggiornamento alla S2000, che questa volta riguarda l'elettronica e la sicurezza attiva. Vengono infatti introdotti nel modello 2006 il controllo di stabilit\u00e0 (che la Honda chiama VSA) ed il controllo della trazione. Inoltre il comando dell'acceleratore diventa elettronico.\nLa serie \"S\" della Honda contrassegna i modelli cabrio, tra i primi la S500, e la S600 degli anni '60.\nSotto il punto di vista della sicurezza automobilistica la seconda serie della S2000 \u00e8 stata sottoposta al crash test EuroNCAP nel 2002 ottenendo il risultato di quattro stelle.\nLa S2000 esce di produzione nell'inizio del febbraio 2009 con la disponibilit\u00e0 di un pacchetto speciale chiamato \"Ultimate edition\", con unico colore bianco, il primo con cui la Honda ha esordito in Formula 1.\nModelli derivati.\nHonda S2000 Club Racer.\nNel 2008 la Honda produce una versione di S2000 specifica per le giornate in circuito e per le gare, chiamata appunto S2000 Club Racer. La Club Racer \u00e8 una versione estremizzata della S2000 che monta esclusivamente motore 2200\u00a0cm\u00b3, pneumatici posteriori a sezione pi\u00f9 larga (255 contro 245 della stradale), ammortizzatori e barre antirollio pi\u00f9 rigide ed uno sterzo dalla risposta pi\u00f9 diretta. Esteticamente c'\u00e8 un paraurti anteriore dal profilo pi\u00f9 aggressivo, un grosso alettone posteriore ma manca completamente la cappottina in tela. La Club Racer viene infatti venduta con hard top rigido removibile. Dall'abitacolo scompare la pelle che lascia il posto a tessuti pi\u00f9 leggeri, per limitare al massimo il peso e scompaiono aria condizionata e impianto audio, che per\u00f2 possono essere richiesti come optional. La Club Racer viene costruita in soli 1400 esemplari.\nMugen S2000.\nBasandosi sulla S2000, il preparatore Mugen realizz\u00f2 nel 2003 una propria versione della vettura. Rispetto al modello di serie, erano stati applicati un collettore d'aspirazione in fibra di carbonio e un apparato di scarico Mugen SS in titanio con terminale in acciaio. Sulla carrozzeria, l'hard-top, l'alettone posteriore e il cofano motore sono stati sostituiti con dei pezzi in fibra di carbonio per contenere il peso. L'aerodinamica \u00e8 stata migliorata con l'introduzione di un body kit sportivo e le sospensioni sono state irrigidite per aumentare la maneggevolezza. Gli pneumatici di serie sono stati sostituiti con dimensioni 215/45 all'avantreno e 245/40 al retrotreno che avvolgono cerchi da 17\"."}
{"id": "1113074", "revid": "767487", "url": "https://it.wikipedia.org/wiki?curid=1113074", "title": "Ruginoasa (Ia\u0219i)", "text": "Ruginoasa \u00e8 un comune della Romania di 6.339 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Dumbr\u0103vi\u021ba, Rediu, Ruginoasa, Vascani.\nIn questa localit\u00e0 si trovano la \"Biserica Domneasc\u0103\" e il palazzo signorile di Alexandru Ioan Cuza, luogo della sua sepoltura."}
{"id": "1113077", "revid": "2012839", "url": "https://it.wikipedia.org/wiki?curid=1113077", "title": "Big Science", "text": "Big Science \u00e8 il primo album inciso da Laurie Anderson. \u00c8 stato pubblicato nel 1982 dall'etichetta discografica Warner.\nSi tratta di una rielaborazione di alcuni brani estratti dalla tourn\u00e9e dello spettacolo United States Live, performance della durata di circa 6 ore.\nNell'album fanno la loro comparsa gli strumenti e gli effetti sonori messi a punto dalla stessa Anderson, tra cui il \"tape bow violin\", ossia un violino su cui \u00e8 montata una testina di magnetofono, suonato con un archetto che come corda ha un pezzo di nastro magnetico inciso.\nIl disco contiene il famoso singolo \"O Superman (for Massenet)\", che \u00e8 stato utilizzato verso la fine degli anni '80 dal Ministero della Sanit\u00e0 italiano come colonna sonora di una serie di spot pubblicitari per la prevenzione dell'AIDS."}
{"id": "1113078", "revid": "2028514", "url": "https://it.wikipedia.org/wiki?curid=1113078", "title": "Segnalazione certificata di agibilit\u00e0", "text": "La segnalazione certificata di agibilit\u00e0 \u00e8 un atto previsto in Italia certificante che una unit\u00e0 immobiliare rispetta tutti i requisiti di legge necessari per garantire alle persone di vivere in tutta sicurezza e in pieno \"comfort\" nei locali.\nDisciplina normativa.\nIl riferimento normativo principale \u00e8 contenuto nel \"Testo unico dell'edilizia\".\n\u00c8 una certificazione burocratica rilasciata dall'Ufficio tecnico del Comune dov'\u00e8 situato il fabbricato e viene emessa dopo la fine dei lavori (di realizzazione o di ristrutturazione), dopo che un tecnico abilitato (in genere diverso dal progettista e dal direttore dei lavori) ha eseguito un collaudo e ha certificato la sussistenza di tutti i criteri di legge.\nContenuto.\nLa certificazione dell'agibilit\u00e0 attesta la sussistenza delle condizioni di sicurezza, igiene, salubrit\u00e0, risparmio energetico degli edifici e degli impianti negli stessi installati, valutate secondo quanto dispone la normativa vigente.\nL'agibilit\u00e0 non certifica solo la sicurezza, ma anche il rispetto di tutte le norme tecniche relative alle costruzioni in generale e all'edificio in oggetto in particolare. Se, ad esempio, durante il collaudo di un appartamento, il collaudatore attesta che la superficie finestrata di una stanza \u00e8 minore del valore di 1/8 della superficie della stanza stessa (questa \u00e8 una norma di igiene) l'agibilit\u00e0 non pu\u00f2 essere rilasciata, perch\u00e9 il fabbricato non rispetta tutte le norme imposte alle costruzioni per civile abitazione.\nIl certificato \u00e8 necessario per poter dichiarare allo Stato che in quel locale vi possono andare ad abitare o a lavorare persone; \u00e8 quindi indispensabile per fare un cambio di residenza, per aprire un'attivit\u00e0 commerciale, ecc.\nModalit\u00e0 di richiesta.\nL'agibilit\u00e0 \u00e8 subordinata al rispetto di tutte le norme e le leggi relative alla costruzione (sia che si siano eseguite opere di nuova costruzione o di ristrutturazione edilizia), e per ottenerla \u00e8 necessario presentare all'Ufficio tecnico del comune:\nSe \u00e8 tutto in ordine, il rilascio del certificato \u00e8 un atto d'obbligo al quale il comune non pu\u00f2 opporsi. In realt\u00e0 il vero responsabile del rilascio del certificato \u00e8 il collaudatore.\nRevoca.\nIl certificato pu\u00f2 essere revocato in diversi casi:\nQuando viene modificata una norma tecnica, molto spesso i fabbricati costruiti con la norma precedente diventano automaticamente fuori norma. Ma l'agibilit\u00e0 non pu\u00f2 essere revocata, perch\u00e9 la struttura \u00e8 stata realizzata seguendo le norme in vigore all'atto della presentazione del progetto al comune, ed \u00e8 pertanto regolare. Se si dovesse fare richiesta per dei lavori da eseguire su un edificio che non rispetta alcune norme tecniche aggiornate, pu\u00f2 essere richiesto dal comune, pena la negazione dell'autorizzazione, di eseguire quelle opere che renderebbero a norma la struttura (se si ristruttura un appartamento con impianto elettrico non a norma, si \u00e8 obbligati comunque a modificare l'impianto - anche se non servisse per i lavori - per portarlo in sicurezza).\nAbitabilit\u00e0 e agibilit\u00e0.\nUn tempo le due caratteristiche erano distinte: l'edificio agibile era quello che rispettava solo una parte delle norme tecniche (calcoli strutturali, igiene e altro); mentre l'abitabilit\u00e0 veniva rilasciata in seguito quando erano state completate le opere e solo per gli immobili residenziali. Poteva essere revocata una sola o entrambe queste certificazioni. Grazie alle opere di snellimento delle pratiche burocratiche, \u00e8 stata soppressa l'abitabilit\u00e0, le cui competenze sono confluite interamente nell'agibilit\u00e0."}
{"id": "1113094", "revid": "767487", "url": "https://it.wikipedia.org/wiki?curid=1113094", "title": "Amore all'ultimo morso", "text": "\"Amore all'ultimo morso (Innocent Blood)\" \u00e8 un film commedia horror del 1992 diretto da John Landis.\nTrama.\nMarie \u00e8 una vampira ma ha degli scrupoli morali che la portano a cibarsi solo di persone \"cattive\"; cos\u00ec avvicina i malavitosi italoamericani, per dissanguarli e far attribuire l'omicidio ad una guerra di mafia.\nTutto precipita quando Marie ci prova con Macelli, detto \"Squalo\", un boss mafioso: Marie lo morde, trasformandolo in vampiro. Lo \"Squalo\", resosi conto del potere ottenuto inizia a trasformare in vampiri i suoi scagnozzi e a uccidere i suoi nemici.\nMarie cerca di sistemare le cose con l'aiuto di Joe Gennaro, un poliziotto italoamericano infiltrato nella banda di Macelli.\nJoe e Marie si alleano e si innamorano.\nProduzione.\nIl film contiene alcune piccole parti per i registi Dario Argento, Sam Raimi, Michael Ritchie, Tom Savini, Frank Oz."}
{"id": "1113113", "revid": "15756", "url": "https://it.wikipedia.org/wiki?curid=1113113", "title": "Gianluigi Trovesi", "text": "Biografia.\nGli esordi.\nGianluigi Trovesi, nativo della provincia di Bergamo, si iscrisse al conservatorio del capoluogo dove studi\u00f2 clarinetto e armonia, contrappunto e fuga con il maestro Vittorio Fellegara, diplomandosi nel 1966. Subito dopo diede il via a un'attivit\u00e0 differenziata e multiforme, suonando in complessi di musica accademica, in orchestre da ballo, anche se la sua passione si orient\u00f2 subito verso il jazz. Trovesi \u00e8 infatti a tutt'oggi un jazzista polivalente: i suoi strumenti preferiti sono clarinetto e sassofono. In qualit\u00e0 di compositore, nel corso degli anni ha saputo trovare una sua cifra espressiva ben nota tra gli appassionati, mescolando il jazz in tutte le sue forme a suggestioni della musica folkloristica e popolare italiana, la prima conosciuta inizialmente nell'infanzia, trascorsa nelle valli bergamasche, la seconda appresa e filtrata nel corso della lunga pratica di suonatore da balera, che - a detta dello stesso artista - costitu\u00ec una parte essenziale del suo apprendistato.\nGianni Trovesi trio: la consacrazione.\nNel 1977 inizi\u00f2 la sua carriera da \"leader\", come si dice in gergo jazzistico, fondando un trio con Paolo Damiani al basso e Gianni Cazzola alla batteria. Il primo LP pubblicato con questa formazione s'intitolava \"Bagh\u00e9t\" e usc\u00ec un anno dopo la creazione del gruppo. I riconoscimenti furono immediati: il disco ricevette il Premio della Critica Discografica italiana. Contemporaneamente Trovesi vinse il primo premio nel Concorso Nazionale per Sassofono e Clarinetto, ed entr\u00f2 a far parte della \"Big band\" della RAI di Milano come primo alto e primo clarinetto. Nel corso del decennio degli ottanta, Trovesi vinse per due volte il referendum \"Top Jazz\" indetto tra i lettori della prestigiosa rivista specializzata \"Musica Jazz\": il primo nel 1985 per il suo album \"\"Dances\", e il secondo nel 1988 come miglior musicista jazz italiano dell'anno.\nCon l'ottetto alla ricerca di nuove sonorit\u00e0.\nAll'inizio degli anni novanta Trovesi fond\u00f2 anche un suo ottetto, con il quale intraprese un'esplorazione del repertorio popolare dell'intera Europa, che and\u00f2 ad affiancarsi all'ormai consolidato rapporto con la reinterpretazione del folklore italiano. Il primo album dell\"'ensemble\", \"From G To G\"\" miet\u00e9 allori anche all'esterno del mondo degli appassionati: vinse il referendum Top Jazz come miglior disco e Trovesi come miglior musicista di jazz italiano e l'album venne insignito del riconoscimento di \"miglior disco\" nel referendum della rivista Musica e Dischi. Nel corso del decennio Trovesi, con il suo ottetto, i suoi album o singolarmente, risult\u00f2 ancora per tre volte al vertice della classifica Top Jazz.\nRiconoscimenti.\nAlcune delle pi\u00f9 importanti orchestre jazz europee lo hanno invitato, come direttore, per eseguire concerti basati su sue composizioni: WDR Big Band di Colonia (Germania), con cui ha realizzato \"Dedalo\" (2001-2002); Orchestra Internazionale di Guimar\u00e3es (Portogallo, 2003); Bergen Big Band (Norvegia, 2004). Il Barga Jazz Festival, specializzato nell'arrangiamento per orchestra jazz, ha dedicato nel 2001 un'intera edizione a lui e alle sue musiche. Nello stesso anno l'allora presidente della Repubblica, Ciampi lo insign\u00ec\ndell'onorificenza di \"Ufficiale della Repubblica Italiana\" per meriti artistici.\nTrovesi \u00e8 stato oggetto anche di due tesi di laurea:"}
{"id": "1113124", "revid": "28592", "url": "https://it.wikipedia.org/wiki?curid=1113124", "title": "Giovent\u00f9 studiosa", "text": ""}
{"id": "1113143", "revid": "93556", "url": "https://it.wikipedia.org/wiki?curid=1113143", "title": "Candaule", "text": "Successore di Mirso, regn\u00f2 tra il 733 e il 716 a.C.\nMolte versioni riguardanti la fine degli Eraclidi e l'inizio della dinastia mermnade sono state riportate da diversi scrittori attraverso storie dai toni prevalentemente mitici. Nella \"Repubblica\" di Platone Gige usa un anello magico per diventare invisibile e usurpare il trono, con uno stratagemma che ritorna in molti miti e racconti, il pi\u00f9 famoso dei quali \u00e8 probabilmente \"Il Signore degli Anelli\", di J.R.R. Tolkien. La versione pi\u00f9 antica, riportata da Erodoto nel V secolo a.C., vuole Candaule tradito e giustiziato dalla moglie.\nCandaule e Gige secondo Erodoto.\nSecondo le \"Storie\" di Erodoto, Candaule si vant\u00f2 dell'incredibile bellezza della moglie con Gige, la guardia del corpo che maggiormente prediligeva. Disse:\"Gige, io penso che tu non mi presti fede quando ti parlo delle bellezze della mia sposa, ch\u00e9 per gli uomini \u00e8 pi\u00f9 facile credere agli occhi che agli orecchi. Fa' dunque modo di vederla nuda\".\nGige rifiut\u00f2, non volendo disonorare la regina vedendola nuda; temeva per\u00f2 anche quel che il re avrebbe potuto fargli se non avesse accettato.\nDato che Candaule insisteva, Gige non aveva altra scelta che obbedire; Candaule espose dettagliatamente un piano in base al quale Gige avrebbe dovuto nascondersi dietro una porta della camera da letto regale per vedere la regina spogliarsi prima di andare a dormire. Gige si sarebbe poi allontanato dalla stanza quando la regina gli avrebbe dato le spalle. Quella notte, il piano venne realizzato; la regina per\u00f2 vide Gige allontanarsi dalla stanza e cap\u00ec subito di esser stata tradita e offesa dal marito. Facendo finta di nulla, rimase zitta e cominci\u00f2 a pianificare la vendetta.\nIl giorno seguente la regina convoc\u00f2 Gige nella sua stanza. Come dice Erodoto, \"credendo che non sapesse nulla dell'accaduto, accolse l'invito, ch\u00e9 anche prima soleva fare visita alla sovrana, quando ella lo chiamava\". Appena arriv\u00f2, gli disse: \"Ora, di due strade che ti son dinanzi, Gige, ti lascio scegliere per quale tu voglia dirigerti: o, ucciso Candaule, ti prendi me e il regno di Lidia o conviene che subito tu stesso muoia [...]. Ors\u00f9 dunque, bisogna che perisca o lui, che ha ordito questo tranello, o tu, che mi hai vista nuda e hai commesso un'azione non lecita\".\nGige preg\u00f2 la regina di non costringerlo a tale scelta; dato che restava ferma nella propria decisione, Gige scelse di tradire il re per sopravvivere. La regina decise di uccidere Candaule nello stesso luogo nel quale aveva sub\u00ecto l'offesa; Gige si nascose con un coltello datogli dalla regina dietro una porta della camera da letto regale e uccise il re nel sonno. Gige spos\u00f2 quindi la regina e divenne re di Lidia, il primo della dinastia dei Mermnadi.\nCuriosit\u00e0.\n\u00c8 da Candaule che deriva il nome di candaulesimo, dato alla pratica sessuale di esporre le nudit\u00e0 del partner.\nUna versione della vicenda di Candaule e Gige \u00e8 narrata da Mario Vargas Llosa in \"Elogio della matrigna\".\nLa vicenda \u00e8 rievocata (ed \u00e8 implicitamente il termine di paragone della storia d'amore) nel film 'Il paziente inglese'."}
{"id": "1113149", "revid": "1784425", "url": "https://it.wikipedia.org/wiki?curid=1113149", "title": "Gheorghe Mironescu", "text": "\u00c8 stato Primo Ministro della Romania per due mandati tra il 1930 e il 1931."}
{"id": "1113164", "revid": "580197", "url": "https://it.wikipedia.org/wiki?curid=1113164", "title": "Piemonte Football Club", "text": "Il Piemonte Football Club era una societ\u00e0 calcistica di Torino scioltasi allo scoppio della prima guerra mondiale. Partecip\u00f2 a cinque campionati di Prima Categoria, la massima serie di allora, dal 1910 al 1915.\nStoria.\nFondata il 1\u00ba settembre 1907, partecip\u00f2 al primo campionato ufficiale nel 1908, allorch\u00e9 iscrisse la propria prima squadra al campionato italiano di Seconda Categoria, il campionato riserve delle squadre di Prima Categoria, a cui potevano partecipare anche le prime squadre delle societ\u00e0 minori. All'epoca la maglia era celeste con bavero e polsini granata e calzoncini neri. Il primo presidente fu Giuseppe Viale, il primo segretario fu Felice Berardo, mentre la prima commissione tecnica era costituita da Berardo, Peruzzi e Cappello, quest'ultimo capitano della prima squadra. La rosa nel dicembre 1907 era costituita da: Faroppa in porta; Peruzzi I e Cappello in difesa; Berardo I, Bruno, Viale a centrocampo; Simonazzi, Berardo II, Freiza, Valobra e Moschino in attacco.\nNel 1908 prese parte al suo primo campionato ufficiale, iscrivendosi al campionato italiano di Seconda Categoria: super\u00f2 le eliminatorie piemontesi eliminando la Juventus II (3-2 all'andata e 5-3 al ritorno) e fu ammessa quindi al girone di finale, insieme a Ausonia e Doria II. Termin\u00f2 il girone al primo posto a pari punti con l'Ausonia, e si rese pertanto necessario uno spareggio da disputarsi a Torino, sul campo della squadra con la migliore differenza reti, ovvero il Piemonte. Vincendo 4-1 lo spareggio contro l'Ausonia il 17 maggio, il Piemonte vinse il campionato italiano di Seconda Categoria. L'ottimo piazzamento ottenuto l'anno prima nel campionato italiano di Seconda Categoria, le permise di iscrivere la prima squadra al campionato Italiano di Prima Categoria 1909, uno dei due tornei in cui era suddivisa la massima serie dell'epoca, ma successivamente non riconosciuto dalla FIGC; al torneo potevano prendere parte solo calciatori italiani.\nInserita nelle eliminatorie piemontesi, e pi\u00f9 precisamente torinesi, gioc\u00f2 contro la Juventus: il 25 maggio 1909 si gioc\u00f2 l'incontro decisivo e, dopo aver fatto soffrire i bianconeri, il Piemonte capitol\u00f2 all'85' allorch\u00e9 la Juventus segn\u00f2 il gol della vittoria, decretando l'eliminazione dal torneo del Piemonte. La Juventus avrebbe poi vinto il campionato italiano e la Coppa Romolo Buni ad esso abbinata, ma non le fu poi assegnato lo scudetto a differenza della Pro Vercelli, vincitrice del campionato Federale di Prima Categoria 1909, torneo aperto anche agli stranieri. Per quanto riguarda il campionato federale disputatosi nel 1909, l'unico ritenuto a posteriori valido per lo scudetto, il Piemonte non iscrisse la prima squadra alla Prima Categoria, bens\u00ec di nuovo alla Seconda, nella quale ottenne risultati lodevoli: superate le eliminatorie piemontesi surclassando le riserve dei grandi club, nella fase finale vinse tutte le gare contro Milan e Genoa (quelle in trasferta sul campo, quelle in casa, le ultime due, per \"forfait\" delle avversarie), vincendo cos\u00ec il campionato federale di Seconda Categoria.\nTuttavia, nel maggio del 1909, vi furono alcune discusse decisioni della FIF che penalizzarono il Piemonte. La FIF dapprima squalific\u00f2 per tre mesi il Piemonte per aver disputato delle amichevoli in Francia contro squadre francesi senza autorizzazione, vigendo il divieto di affrontarle a causa della squalifica delle squadre francesi per opera della FIFA, poi stabil\u00ec che il Piemonte non avesse vinto il campionato federale di Seconda Categoria ma solo il torneo settentrionale e gli impose di disputare il 13 giugno 1909 a Roma una finale contro il Naples, unica iscritta dell'Italia centromeridionale, per ratificare il titolo di \"Campione Federale di Seconda Categoria\".\nTra l'altro anche il segretario del Naples, tale Lan, protest\u00f2 con la FIF, per non aver preavvisato la societ\u00e0 partenopea della finale del 13 giugno contro il Piemonte, avendo egli appreso di questa finale solo leggendo \"La Stampa Sportiva\", e facendole notare che, a causa della squalifica di tre mesi, il Piemonte era impossibilitato a disputare la gara. All'Assemblea federale del novembre 1909 fu risolta la questione, con la decisione da parte della FIGC di assegnare definitivamente il titolo al Piemonte. Dopo aver rinunciato ad iscriversi alla Prima Categoria per la stagione 1909-1910, nonostante ne avesse il diritto e ne fosse sollecitata dagli organi federali, decise di prendere di nuovo parte alla Seconda Categoria. Anche a causa di alcune discusse decisioni disciplinari della FIGC ai danni dei piemontini, il Piemonte non riusc\u00ec per\u00f2 a superare le eliminatorie piemontesi.\nSconfitte le riserve della Juventus per 3-1 nella prima partita del girone eliminatorio torinese, il successivo ritiro delle riserve del Torino sembr\u00f2 decretare il passaggio del turno del Piemonte, sennonch\u00e9 la FIGC, preso atto del ritiro del Torino, decret\u00f2 la trasformazione del girone da semplice a doppio, imponendo una partita di ritorno Juventus-Piemonte inizialmente non prevista. Tale partita, vinta dalla Juventus per 4-2, fu assai contestata dalla dirigenza piemontina, che accusarono l'arbitro dell'incontro, Crivelli dell'Ausonia, di aver favorito la vittoria bianconera, non rilevando numerosi fuorigioco ed espellendo in un sol colpo ben tre giocatori piemontini per proteste, costringendo il Piemonte a giocare in otto contro undici. I tre giocatori piemontini espulsi ricevettero una pesante squalifica di quattro mesi, privando la squadra di elementi importanti. A causa della parit\u00e0 in punti e in differenza reti tra le due squadre, si dovette disputare una partita di spareggio in campo neutro, vinta alla fine dal Piemonte per 1-0, che vinse cos\u00ec le eliminatorie torinesi e si qualific\u00f2 alla finale delle eliminatorie piemontesi contro le riserve della Pro Vercelli. \nPrivati dei tre giocatori squalificati per quattro mesi, i piemontesi persero in casa per 3-1 la gara di andata a Torino, rinunciando poi a disputare la partita di ritorno a Vercelli e venendo cos\u00ec eliminati dal torneo. Nella stagione 1910-1911 si iscrisse finalmente al campionato di Prima Categoria. Inserito nella sezione ligure-piemontese-lombarda a 9 squadre, di fatto il campionato principale vista la debolezza delle compagini venete ed emiliane nell'altro girone, concluse il campionato al settimo posto. Disastroso fu invece il campionato successivo, chiuso al 10\u00ba e ultimo posto nel girone; l'unica soddisfazione fu fermare sul pari il Milan nella gara di andata, impedendogli di vincere il campionato: il girone fu infatti vinto dalla Pro Vercelli proprio con un punto di vantaggio sul Milan.\nA partire dalla stagione 1912-1913, il girone unico ligure-lombardo-piemontese a 10 squadre fu spezzato in due gironi da sei: le prime due si sarebbero qualificate alle Finali Nord Italia mentre l'ultima sarebbe retrocessa; il Piemonte non solo riusc\u00ec ad ottenere la salvezza, mantenendo un discreto vantaggio sul Novara penultimo e sulla Juventus ultima e retrocessa (ma ripescata perch\u00e9 tutte le retrocessioni furono annullate), ma rischi\u00f2 addirittura di qualificarsi alle finali, contendendo il secondo posto nel girone a Casale e Torino; fatale per la mancata qualificazione fu un inaspettato tracollo 7-1 contro il Novara alla fine penultimo; i piemontini provarono a tornare in corsa battendo per 3-1 il Casale nello scontro diretto alla terzultima giornata e raggiungendolo al secondo posto in classifica, ma nella giornata successiva il Piemonte croll\u00f2 7-1 in casa contro la Pro mentre il Casale ipotecava la qualificazione battendo nell'altro scontro diretto il Torino; all'ultima giornata ai casalesi bast\u00f2 un pareggio per 0-0 con il Novara per assicurarsi la qualificazione, mentre il Piemonte perse addirittura 11-1 lo scontro diretto contro il Torino facendosi scavalcare in classifica anche dai torinisti e chiudendo il girone al quarto posto a quota 10 punti, solo 3 punti in meno del Casale secondo e qualificato.\nI due campionati successivi furono anonimi con un 8\u00ba posto (su 10 squadre) nel girone ligure-piemontese 1913-1914 e un 5\u00ba posto (su 6 squadre) nel girone B della Prima Categoria 1914-1915. Nel frattempo, a partire dal 1910-1911, il Piemonte aveva cambiato colori sociali, adottando le strisce granata-celesti al posto del celeste semplice adottato nei primi anni di attivit\u00e0. Il campionato 1914-1915 fu per\u00f2 l'ultimo disputato dal club piemontese. Il 28 novembre 1914, in una riunione tra tutti i soci convocata dal presidente Lombardi, dopo una lettura della relazione morale e finanziaria della gestione del club rammentando le questioni federali ancora da risolversi e la situazione critica della cassa federale, si prese la decisione di sciogliere la societ\u00e0. La societ\u00e0 doveva ancora disputare due partite del girone eliminatorio, contro Valenzana e Torino, a cui diede \"forfait\" essendosi gi\u00e0 sciolta.\nIl \"Piemonte F.C.\" fu rifondato nel 1919. Il nuovo Piemonte, dopo un anno di inattivit\u00e0, disput\u00f2 il campionato piemontese di Promozione nella stagione 1920-1921 chiudendo al terzo posto nel girone A prima di fondersi nell'estate 1921 con l' nell'Amatori Piemonte.\nPalmar\u00e8s.\nSeconda Categoria"}
{"id": "1113171", "revid": "767487", "url": "https://it.wikipedia.org/wiki?curid=1113171", "title": "Massimo Urbani", "text": "Biografia.\nNasce a Roma, dove vive nel quartiere di Monte Mario (suburbio Della Vittoria). Studia il clarinetto a 11 anni, poi passa al sassofono, strumento grazie al quale viene notato da Mario Schiano e Marcello Melis, grazie al suo stile che si rif\u00e0 agli insegnamenti di Charlie Parker e Albert Ayler. Compare per la prima volta nell'album \"Sud\" di Mario Schiano. Segue come uditore il corso di Giorgio Gaslini al conservatorio musicale Santa Cecilia di Roma.\nNel 1974 suona il sax nell'album \"Chiaro\" di Loy &amp; Altomare; nello stesso anno partecipa alla seconda edizione di Umbria Jazz e conosce Sonny Stitt; entra poi nella \"Collective Orchestra\" di Gaetano Liguori. \nInvitato da Enrico Rava in America, sparisce per un paio di giorni, nei quali dorme al Central Park. Nel corso degli anni la sua inquietudine lo trascina verso una grave tossicodipenza. Muore la sera del 23 giugno 1993, per collasso cardiocircolatorio in seguito ad un'overdose di eroina. In sua memoria \u00e8 stato istituito il premio Massimo Urbani e la sua interpretazione di \"Everything Happens To Me\", dall'album \"The Blessing\", \u00e8 tuttora ritenuta da molti tra le migliori mai realizzate. \u00c8 considerato uno dei maggiori interpreti della storia del jazz italiano."}
{"id": "1113186", "revid": "110157", "url": "https://it.wikipedia.org/wiki?curid=1113186", "title": "United States Live", "text": "United States Live (noto anche come United States I-IV) \u00e8 un quadruplo album che documenta lo spettacolo scritto ed eseguito da Laurie Anderson \"United States\".\nLo spettacolo debutta nel 1980 e tre anni dopo ne viene organizzata una tourn\u00e9e attraverso gli Stati Uniti. Diviso in quattro parti, la sua durata era di circa sei ore.\nBrani cantati vengono intercalati ad assoli strumentali - eseguiti con la strumentazione originale ideata dalla stessa Anderson come il \"tape bow violin\" - e a recitativi in cui vengono narrati episodi di varia natura, personali e non."}
{"id": "1113188", "revid": "131358", "url": "https://it.wikipedia.org/wiki?curid=1113188", "title": "Antico regime", "text": ""}
{"id": "1113194", "revid": "767487", "url": "https://it.wikipedia.org/wiki?curid=1113194", "title": "Dominum et Vivificantem", "text": "Dominum et Vivificantem \u00e8 una enciclica pubblicata dal papa Giovanni Paolo II il 18 maggio 1986.&lt;br&gt;\nTratta dello Spirito Santo nella vita della Chiesa e del mondo."}
{"id": "1113197", "revid": "154893", "url": "https://it.wikipedia.org/wiki?curid=1113197", "title": "Sant'Orsola Asystel Novara", "text": ""}
{"id": "1113198", "revid": "28592", "url": "https://it.wikipedia.org/wiki?curid=1113198", "title": "Apologetiche", "text": ""}
{"id": "1113201", "revid": "767487", "url": "https://it.wikipedia.org/wiki?curid=1113201", "title": "Fatman Scoop", "text": "Biografia.\nFamoso per le sue entrate in scena selvagge, urlando a voce altissima. \u00c8 principalmente conosciuto per il singolo \"Be Faithful\" (2003) che ha raggiunto la prima posizione nelle classifiche del Regno Unito e dell'Irlanda, e il quinto posto in Australia. Per questa hit, il rapper \u00e8 ricorso alla collaborazione dei Crooklyn Clan e ha incluso molti samples da artisti come Jay-Z, Faith Evans e Black Sheep. La canzone prende il nome dal campione del cantato di Faith Evans \"Love Like This\".\nLa seguente \"It takes two\" ha raggiunto la top 10 in UK, la top 20 in Irlanda e la top 40 in Australia nel 2004.\nNel 2005 Fatman Scoop \u00e8 comparso in due canzoni da hit parade, nel singolo di Mariah Carey \"It's Like That\" e con Missy Elliott in \"Lose Control\".\nFatman Scoop conduce, inoltre, il suo personale show sulla famosa radio di New York WQHT FM) Hot 97.\nNel 2014 prende parte al progetto musicale di Dj Mesta intitolato \"Let Loose\" con la cantante canadese Shalli prodotto dall'etichetta italiana 1st Pop di Marco Pollini, che ottiene un buon riscontro in Francia e Spagna, suonatissimo da molti Dj e contenuto nella colonna sonora del film Le badanti."}
{"id": "1113205", "revid": "1924342", "url": "https://it.wikipedia.org/wiki?curid=1113205", "title": "Underclass Hero", "text": "Underclass Hero \u00e8 il quarto album della band canadese Sum 41, il primo senza il chitarrista Dave Baksh, che ha abbandonato la band per seguire la sua nuova band, i Brown Brigade.\nL'album \u00e8 stato distribuito in tutto il mondo dalla Universal Records tramite l'Island Records eccetto in Canada, dove \u00e8 stato pubblicato dalla Aquarius Records.\nDell'album sono stati pubblicati tre singoli: l'omonimo \"Underclass Hero\", \"Walking Disaster\" e \"With Me\" (dedicata all'allora moglie di Deryck, Avril Lavigne).\nTracce.\nTesti e musiche di Deryck Whibley, eccetto dove indicato."}
{"id": "1113208", "revid": "599013", "url": "https://it.wikipedia.org/wiki?curid=1113208", "title": "Piega (disambigua)", "text": ""}
{"id": "1113210", "revid": "22475", "url": "https://it.wikipedia.org/wiki?curid=1113210", "title": "Mago Gabriel", "text": ""}
{"id": "1113213", "revid": "1718925", "url": "https://it.wikipedia.org/wiki?curid=1113213", "title": "Gaetano Curreri", "text": "Biografia.\nCarriera.\nLa collaborazione con Vasco Rossi.\nDi origini siciliane, pi\u00f9 precisamente di Sciacca (AG), la sua carriera ha avuto inizio nelle balere e nelle sale da ballo della provincia di Modena alla fine degli anni sessanta: fondamentale \u00e8 stato l'incontro con Vasco Rossi, allora giovanissimo e sconosciuto, col quale ha iniziato un proficuo rapporto di collaborazione, partecipando alla fondazione di Punto Radio a Bologna, una delle prime radio libere d'Italia. Alla fine degli anni settanta questo sodalizio ha portato alla realizzazione dei primi due album di Rossi: \"...Ma cosa vuoi che sia una canzone...\" (1978) e \"Non siamo mica gli americani!\" (1979), entrambi suonati e soprattutto arrangiati da Curreri. L'amicizia e la collaborazione tra i due artisti ha avuto una fortunata prosecuzione negli anni successivi, portando alla nascita di alcune delle canzoni pi\u00f9 celebri del repertorio di entrambi, oltre a brani di successo per altri interpreti.\nLa collaborazione con Lucio Dalla.\nViene scelto da Lucio Dalla per prendere parte nel 1979 al tour \"Banana Republic\" di Dalla e De Gregori, come tastierista e pianista. L\u00ec ha avuto inizio l'apprendistato artistico di Curreri presso il gruppo del cantante bolognese guidato allora da Ricky Portera.\nNella primavera del 1981 partecipa alla fondazione ufficiale del gruppo degli Stadio, proprio nel tour estivo di Dalla.\nA fianco di Dalla, Curreri ha iniziato la stesura del repertorio per il gruppo, incoraggiando la crescita di artisti dell'area bolognese, come Luca Carboni, per il quale Curreri, assieme a Roberto Costa, ha prodotto il primo LP \"...intanto Dustin Hoffman non sbaglia un film\". Tre sono le canzoni scritte dall'artista per Dalla: \"Noi come voi\" (nell'album 1983), \"Il Duemila\" e \"Il gatto e il re\" (in \"Dalla/Morandi\"). Nel 1981 esce la prima canzone del gruppo: \"Grande figlio di puttana\". Insieme a Roberto Roversi ha scritto una canzone per Paola Turci.\nNel 1990 arriva la brusca separazione da Dalla che porta gli Stadio a un passo dalla decisione di sciogliersi. Con l'aiuto di Vasco Rossi, gli Stadio si affrancano definitivamente da Dalla firmando nel 1991 un contratto con la EMI Italiana che porter\u00e0 Curreri e i nuovi componenti degli Stadio, Roberto Drovandi e Andrea Fornili, (della vecchia guardia rester\u00e0 solo il batterista Giovanni Pezzoli) a diversi album di buon successo commerciale e di critica.\nHa scritto insieme a Lucio Dalla \"Il sapore di un bacio\" per Raf. Tra le canzoni pi\u00f9 famose ricordiamo \"Un senso\", \"Buoni o cattivi\", \"Rewind\" (interpretate da Rossi), \"Lo zaino\", \"Bella pi\u00f9 che mai\", \"La faccia delle donne\" (repertorio Stadio). Ad esse si aggiungono \"...E dimmi che non vuoi morire\" (per Patty Pravo, assieme a Roberto Ferri), \"La tua ragazza sempre\", \"Prima di partire per un lungo viaggio\", \"Stai ferma\" (per Irene Grandi), \"Menti brulicanti\" (per il Gabibbo), \"Benedetta passione\" (per Laura Pausini, assieme a Saverio Grandi), \"Cosa ne sai\" (per Anna Tatangelo), \"Favole della fattoria\" per Dolores Olioso, \"Vuoto a perdere\" (per Noemi, brano divenuto disco di platino e colonna sonora di \"Femmine contro maschi\" di Fausto Brizzi). Ha scritto inoltre alcune canzoni per Luca Carboni.\nLa collaborazione con Noemi.\nNel 2009 duetta con Noemi nel brano degli Stadio \"Sorprendimi\" al Teatro Sociale di Como durante una serata in favore dell'AISM (Associazione Italiana Sclerosi Multipla), la collaborazione continua con la presenza di lei in alcune tappe del \"Diluvio universale tour\". Il 28 gennaio 2011 esce il singolo di Noemi \"Vuoto a perdere\", colonna sonora anche di \"Femmine contro maschi\"; il singolo viene certificato disco di platino, vince il Premio Lunezia e il relativo videoclip conquista il Premio Roma Videoclip, inoltre il brano viene candidato ai Nastri d'argento 2011 come migliore canzone originale. Sempre nel 2011 compone la musica, con Saverio Grandi, della canzone \"Cavolini di Bruxelles\" (sigla di \"Striscia la notizia\" del periodo 2011-2012, interpretata dal Gabibbo), su testo dello stesso Curreri.\nIl 27 settembre 2011 viene pubblicato l'album degli Stadio \"Diamanti e caramelle\" in cui \u00e8 incluso un duetto con Noemi nel brano \"La promessa\", brano estratto come singolo il 4 maggio 2012. La cantante romana ha preso parte anche ad alcune tappe del \"Diamanti e caramelle tour\". Nel 2012 Noemi ha preso parte al 62\u00ba Festival di Sanremo nella categoria Artisti e nella serata del 17 febbraio la cantante ha duettato con Gaetano Curreri nel brano sanremese \"Sono solo parole\". Nella primavera dello stesso anno parte la seconda parte del \"RossoNoemi tour\" di Noemi a cui Gaetano Curreri prende parte in alcune tappe.\nIl progetto Le Rondini e la Nina.\nDal 2015 rende omaggio alla poesia di Lucio Dalla e Fabrizio De Andr\u00e9 riproponendone i brani dal vivo in versione jazz con Paolo Fresu (tromba e flicorno), Raffaele Casarano (sax) e Fabrizio Foschini (pianoforte).\nLe collaborazioni con altri artisti.\nAlcune canzoni firmate da Curreri per gli Stadio (o per Vasco Rossi) sono state prestate al cinema, con il quale l'artista ha comunque sviluppato un rapporto personale collaborando alla colonna sonora di \"Stasera a casa di Alice\" di Carlo Verdone (assieme a Vasco Rossi) e di \"Quello che le ragazze non dicono\" di Carlo Vanzina (assieme a Fabio Liberatori).\nNel 1992 ha scritto insieme a Francesco Guccini \"Per la bandiera\", dedicata agli agenti morti nella strage di Capaci.\nNel 1998 partecipa (assieme a Ivana Spagna, Samuele Bersani, Leda Battisti e Antonio Albanese) alla colonna sonora del film d'animazione di Enzo D'Al\u00f2 La gabbianella e il gatto, con i brani \"Duro lavoro\" e \"Noi siamo i topi\".\nNel 2001 ha cantato una canzone \"Ne odustajem (Non rinuncio a lei)\" con il cantante croato Gibonni. La canzone fa parte del album \"Mirakul\". Nel 2008 partecipa alla serata dei duetti del Festival di Sanremo 2008 interpretando con Fabrizio Moro la canzone \"Eppure mi hai cambiato la vita\", e ha curato, assieme a Frank Nemola, la colonna sonora del film \"Albakiara\" (regia di Stefano Salvati) con le canzoni di Vasco Rossi.\nNel 2015 scrive la nuova sigla del Premio Lunezia \"Parole senza musica\", cantata da Loredana D'Anghera.\nScrive con Saverio Grandi e Luca Chiaravalli la canzone \"Un giorno mi dirai\", con cui gli Stadio vincono il Festival di Sanremo 2016.\nNel 2019 scrive con Vasco Rossi la canzone Cosa ti aspetti da me con cui Loredana Bert\u00e8 partecipa al Festival di Sanremo 2019.\nNel 2020 collabora con Annalisa Minetti e Mario Biondi al progetto \"Nemico invisibile\" di cui il 20 aprile viene pubblicato il singolo \"Il nostro tempo\"; il ricavaro viene devoluto ad Auser, associazione che, anche, durante la pandemia di COVID-19 del 2019-2021 porta avanti iniziative di sostegno per le persone pi\u00f9 fragili, sole e anziane.\nSempre nel 2020, collabora con Vasco Rossi alla realizzazione del brano \"finalmente io \" portato sul palco del Festival di Sanremo 2020 e interpretato da Irene Grandi.\nAutore anche del brano \"devi volerti bene \" scritto sempre per Irene Grandi, contenuto nell'album Grandissimo della cantante toscana.\nVita privata.\nIl 1\u00ba marzo 2003, nel corso di un concerto degli Stadio ad Acireale per il carnevale, Curreri \u00e8 stato colpito da un ictus. Fortunatamente un medico tra gli spettatori not\u00f2 un cambiamento del timbro vocale del cantante, sintomo, tra gli altri, dell'ictus. Ricoverato all'ospedale Garibaldi di Catania, si \u00e8 ristabilito completamente.\nIl 14 febbraio 2016, nel corso della premiazione per la vittoria del sessantaseiesimo Festival della Canzone Italiana di Sanremo degli Stadio, Curreri rivelava di essere tifoso sin da bambino della Fiorentina.\nIl 23 maggio 2019, nel corso di un concerto degli Stadio a Castelraimondo, Curreri \u00e8 caduto a terra mentre si stava esibendo.\nIl 30 luglio 2021, durante un concerto a San Benedetto del Tronto, viene colpito da infarto, accasciandosi a terra e venendo prontamente soccorso dallo staff. Viene ricoverato nel reparto di terapia intensiva dell'ospedale Mazzoni di Ascoli Piceno.\nPossiede una villa all'isola d'Elba, presso il paese di Poggio."}
{"id": "1113216", "revid": "30610", "url": "https://it.wikipedia.org/wiki?curid=1113216", "title": "Ballerine dietro le quinte", "text": "Ballerine dietro le quinte, altrimenti noto come Quattro ballerine in blu, \u00e8 un pastello del pittore francese Edgar Degas, realizzato intorno al 1897 e conservato al Museo Pu\u0161kin di Mosca.\nDescrizione.\nL'opera si distingue per il suo elegantissimo equilibrio compositivo. Il pastello raffigura quattro ballerine che si sistemano i costumi di scena, tinti di un blu liquido, prima di salire sul palcoscenico per lo spettacolo. Degas interpreta questo riassestamento delle vesti con cadenze teatrali, inscenando un vero e proprio balletto dove arti, busti e volti piroettano vorticosamente. La simmetrica divisione degli spazi viene tuttavia resa dinamica dall'accorgimento di lasciare fuori campo una porzione del corpo della ballerina in basso, cosicch\u00e9 l'immagine appaia meno meditata e pi\u00f9 casuale.\nNonostante l'impressione proposta dal quadro sia quello di una visione accidentale, Degas medita molto limpidamente sugli equilibri compositivi del pastello, dei quali si \u00e8 gi\u00e0 parlato. Memore dei disegni a carboncino o matita dei maestri moderni, inoltre, il pittore orchestra un sapiente gioco di tratteggi. Quest'ultimi, sovrapponendosi vicendevolmente, conferiscono maggiore corporeit\u00e0 alle quattro ballerine. \u00abAmava il corpo umano come un'armonia materiale, come una bella architettura con in pi\u00f9 il movimento\u00bb avrebbe commentato Charles Baudelaire. Anche in quest'opera, inoltre, Degas si concede ampie libert\u00e0 prospettiche: le figure, infatti, sono riprese dall'alto, determinando in questo modo una notevole claustrofobia degli spazi.\nSi riporta di seguito l'acuta analisi di Paul Val\u00e9ry, uno dei pi\u00f9 intensi biografi di Degas:"}
{"id": "1113219", "revid": "1317408", "url": "https://it.wikipedia.org/wiki?curid=1113219", "title": "Donna che si asciuga il piede", "text": "Donna che si asciuga il piede \u00e8 un pastello del pittore francese Edgar Degas, realizzato nel 1886 e conservato al Museo d'Orsay di Parigi.\nDescrizione.\nDegas intervenne sul tema del nudo femminile osservando:\nLa donna che \u00absi sta lavando i piedi\u00bb menzionata da Degas \u00e8 proprio quella effigiata nel presente pastello. Con il compiacimento di un \"voyeur\", Degas contempla l'abbandono di questo corpo femminile nella sua presunta solitudine, e lo coglie proprio nel momento in cui \u00e8 spontaneamente impegnato nella cura del proprio corpo, senza assumere atteggiamenti estetizzanti finalizzati al compiacimento del possibile osservatore.\nIl pastello, infatti, rappresenta una giovane che, nell'atto di asciugarsi le estremit\u00e0 dei piedi, atteggia il proprio corpo in una posa disarmonica, la quale se considerata secondo i canoni estetici tradizionali sarebbe risultata assolutamente inopportuna per un nudo femminile. La fluente chioma rossa le cade disordinatamente sulle cosce e stacca cromaticamente dalla poltrona retrostante, tinta di un vivace giallo canarino, il quale concede all'opera una gradevole agilit\u00e0 compositiva. La donna, tra l'altro, rispetta fedelmente le prescrizioni di Degas e pare effettivamente spiata \u00abdal buco della serratura\u00bb. Questa sensazione viene corroborata dalla presenza di uno stipite che, sporgendo da destra, suggerisce la presenza di uno spettatore che osserva la scena da un punto di vista non visibile dalla protagonista."}
{"id": "1113223", "revid": "1429175", "url": "https://it.wikipedia.org/wiki?curid=1113223", "title": "Ballerine alla sbarra", "text": "Ballerine alla sbarra \u00e8 un dipinto a olio su tela (130x96,5\u00a0cm) realizzato nel 1900 circa dal pittore francese Edgar Degas. Fa parte della Phillips Collection di Washington.\nLa pittura \u00e8 stesa a macchie di colore, secondo la tecnica impressionista."}
{"id": "1113225", "revid": "111824900", "url": "https://it.wikipedia.org/wiki?curid=1113225", "title": "Slavorum Apostoli", "text": "Slavorum Apostoli \u00e8 un'enciclica pubblicata da papa Giovanni Paolo II il 2 giugno 1985.&lt;br&gt;\nTratta dell'opera evangelizzatrice dei Santi Cirillo e Metodio ad undici secoli di distanza dalla loro morte."}
{"id": "1113234", "revid": "1543377", "url": "https://it.wikipedia.org/wiki?curid=1113234", "title": "Eddie Campbell", "text": "Probabilmente meglio noto come l'illustratore e l'editore di \"From Hell\" (scritto da Alan Moore), Campbell \u00e8 anche il creatore delle storie semi-autobiografiche \"Alec\", e di \"Bacchus\" (conosciuto anche come \"Deadface\"), una serie d'avventura sarcastica sui pochi dei greci che sono sopravvissuti fino ai giorni nostri. La sua graphic novel \"The Fate of the Artist\", che investiga scherzosamente l'improvvisa scomparsa di Campbell, \u00e8 stata pubblicata nel maggio del 2006 da First Second Books. La sua ultima graphic novel, \"The Black Diamond Detective Agency\", anch'essa pubblicata dalla First Second Books, \u00e8 data in uscita per la primavera del 2007.\nIl suo stile dal tratto ruvido \u00e8 stato influenzato dagli impressionisti, illustratori dell'et\u00e0 della \"scrittura liberata\" come Phil May, Charles Dana Gibson, John Leech e George du Maurier, e cartoonist come Milton Caniff e Frank Frazetta (in particolare la sua striscia \"Johnny Comet\"). Il suo modo di scrivere \u00e8 stato paragonato a quello di Jack Kerouac e Henry Miller."}
{"id": "1113235", "revid": "1005847", "url": "https://it.wikipedia.org/wiki?curid=1113235", "title": "Assemblea nazionale", "text": ""}
{"id": "1113238", "revid": "39900", "url": "https://it.wikipedia.org/wiki?curid=1113238", "title": "Suello", "text": "Suello (\"S\u00fc\u00e8l\" in dialetto brianzolo) \u00e8 un comune italiano di abitanti della provincia di Lecco in Lombardia. \u00c8 posto ai piedi del monte Cornizzolo, tra il lago di Annone e quello di Pusiano lungo la strada che collega Lecco a Como.\nOrigini del nome.\nIl toponimo deriva dal nome proprio \"Suillis\", colono romano proprietario di un podere lungo la \"via Bergomum-Comum.\"\nStoria.\nDurante il Medioevo, Suello fece parte del Contado della Martesana e della pieve di Incino\nFino al 1796 il territorio di Suello fu infeudato dalla famiglia Serbelloni.\nDal 1927 al 1955 il comune di Suello fu accorpato con quello di Cesana Brianza, dando vita al comune di Cesello Brianza allora appartenente alla provincia di Como. Il provvedimento replicava un analogo decreto di Napoleone in vigore dal 1809 al 1816.\nMonumenti e luoghi d'interesse.\nArchitetture religiose.\nLa nuova parrocchiale di San Biagio, dedicata anche ai santi Quirico e Giulitta, fu costruita nel quarto decennio del XX secolo e consacrata dall'arcivescovo Schuster. La chiesa fu edificata in sostituzione della vecchia parrocchiale, situata poco distante.\nInfrastrutture e trasporti.\nFra il 1928 e il 1955 la localit\u00e0 ospit\u00f2 una fermata della Tranvia Como-Erba-Lecco.\nAmministrazione.\n \u00c8 presente un municipio, in cui risiedono le funzioni amministrative e anche un ambulatorio dove precedentemente vi era la sala civica."}
{"id": "1113242", "revid": "110157", "url": "https://it.wikipedia.org/wiki?curid=1113242", "title": "Abdulino", "text": "Abdulino \u00e8 una citt\u00e0 della Russia europea sudorientale, situata nell'oblast' di Orenburg; \u00e8 il capoluogo del \"rajon\" Abdulinskij.\nLa citt\u00e0 \u00e8 situata presso il fiume Ik e lungo la ferrovia che da Samara raggiunge Ufa.\nL'economia \u00e8 basata sull'agricoltura, specialmente sulla produzione di patate, cereali e barbabietole da zucchero e sul suo sfruttamento a livello industriale, essendo sede di industrie alimentari. Sono inoltre presenti industrie metallurgiche."}
{"id": "1113248", "revid": "2178", "url": "https://it.wikipedia.org/wiki?curid=1113248", "title": "Teelin", "text": ""}
{"id": "1113277", "revid": "256896", "url": "https://it.wikipedia.org/wiki?curid=1113277", "title": "Kaiserlichegarde", "text": ""}
{"id": "1113280", "revid": "287204", "url": "https://it.wikipedia.org/wiki?curid=1113280", "title": "Notker III di San Gallo", "text": " \nFu il primo commentatore di Aristotele del Medioevo e il pi\u00f9 importante traduttore in tedesco prima di Martin Lutero.\nBiografia.\nIl soprannome di \"Teutonico\" \u00e8 dovuto alla meritoria opera di scrivere, anzich\u00e9 in latino, nella lingua alto-tedesca i suoi commenti di opere filosofiche, in modo da rendere pi\u00f9 agevole lo studio dei suoi allievi nella scuola dell'abbazia di San Gallo.\n\u00c8 il suo allievo Ekkehard a narrare come Notker scrivesse \u00abper primo piacevolmente in volgare, esponendo parecchi commenti in tedesco per amore dei suoi studenti\u00bb e traducesse anche il \"Salterio\", i \"Moralia in Iob\" di Gregorio Magno e altre opere che come quelle sono tuttavia perdute.\nA sua volta, lo stesso Notker informava, in una lettera scritta al vescovo Ugo di Sion, di aver tradotto in tedesco le \"Categorie\" e il \"De interpretatione\" di Aristotele, compreso il commento di Severino Boezio, la \"Consolazione della filosofia\" di quest'ultimo, il \"De nuptiis Philologiae et Mercurii\" di Marziano Capella e alcuni \"Salmi\", oltre ad aver composto un \"De sillogismis\" - tutte opere che ci sono conservate - e opere perdute come gli \"Opuscoli teologici\" e la \"De institutione arithmetica\" di Boezio, i \"Disticha Catonis\", le \"Bucoliche\" di Virgilio e l\"'Andria\" di Terenzio.\nI suoi commenti non hanno alcuna originalit\u00e0, basandosi soprattutto su Remigio d'Auxerre e poi su Alcuino, Cassiodoro, Cicerone, Elio Donato, Isidoro di Siviglia e Prisciano e per quanto, in controtendenza con gli studi consueti dell'abbazia - si sia preoccupato di commentare la logica di Aristotele, egli resta del tutto estraneo al pensiero classico del maestro di Stagira, la cui logica non vale, per lui, di fronte alla dogmatica patristica, come mostra anche nel suo commento al \"De consolatione philosophiae\" di Boezio. Qui Notker inserisce la sua opinione sugli scopi che la filosofia si prefigge, unendovi un abbozzo elementare di storia della filosofia, che riprende dal \"De civitate Dei\" di Agostino:\n\u00abLa filosofia si divide in divina e umana. Cose divine insegnano coloro che per noi hanno scritto libri sulla natura di Dio e sulla verit\u00e0 della Trinit\u00e0. Essi si chiamano teologi. Il pi\u00f9 grande di loro fu Giovanni evangelista. Cose umane insegnano i naturalisti e gli etici, coloro che si occupano della natura e dei costumi. Il pi\u00f9 antico dei fisici fu Pitagora, fra i greci, poi Talete e i suoi discepoli: Anassagora, poi Anassimandro e poi Anassimene. Essi cercano di capire da che cosa questo mondo si originasse. Uno disse dal fuoco, uno disse dall'acqua, uno disse dalla mente divina\u00bb\n\u00abCoscienzioso e minuto traduttore, il Teutonico \u00e8 un vero e grande realista, il primo realista della letteratura tedesca. Linguaggio pieno di succo \u00e8 il suo, linguaggio vivo, linguaggio bello. La sua esperienza linguistica \u00e8 parallela a quella poetica dell'autore del \"Ruodlieb\": entrambi gli autori inseriscono il loro tedesco nel latino (e talora il loro \"latino\" nel tedesco) con un procedimento che pu\u00f2 talora sembrare arbitrario ed \u00e8 invece determinato da un preciso e fine senso della realt\u00e0: senso psicologico-didattico nel primo, pi\u00f9 ampiamente artistico nel secondo\u00bb."}
{"id": "1113283", "revid": "2091899", "url": "https://it.wikipedia.org/wiki?curid=1113283", "title": "CTCSS", "text": "CTCSS, acronimo di Continuous Tone-Coded Squelch System, \u00e8 un meccanismo di silenziamento utilizzato nelle radiocomunicazioni e in altri ambiti.\nIn pratica, consente a due o pi\u00f9 corrispondenti radio di comunicare tra loro escludendo automaticamente altri segnali radio esterni al loro gruppo.\nFunzionamento.\nUn apparato trasmittente dotato di CTCSS permette all'utente di impostare uno dei codici CTCSS disponibili (normalmente 38). Durante la trasmissione, oltre alla modulazione (voce o dati) verr\u00e0 inviato, per tutta la durata, anche un segnale audio su frequenza sub-audio, pertanto non udibile da orecchio umano; se l'apparato ricevente \u00e8 dotato anch'esso di sistema CTCSS ed \u00e8 impostato sul medesimo codice CTCSS, escluder\u00e0 il silenziamento, permettendo quindi di ascoltare la comunicazione. Tutte le altre comunicazioni indesiderate provenienti da terzi, prive del codice CTCSS di riconoscimento, vengono invece silenziate.\nUtilizzo.\nL'avvento del CTCSS ha di fatto rivoluzionato il mondo del radiantismo (hobbisti del radioascolto, radioamatori ecc.) e delle radiocomunicazioni professionali (teleallarmi, ponti radio civili industriali e governativi), in quanto consente, in maniera molto semplice ed economica, di \"escludere emissioni radio non desiderate\" o interferenze.\nIl sistema CTCSS \u00e8 una delle caratteristiche alla base del successo dei PMR 446 e LPD 433, oltre alle ricetrasmissioni amatoriali in banda VHF/UHF e SHF.\nDa notare che il tono CTCSS \"non\" \u00e8 un altro canale o sottocanale, o sottofrequenza, ma solamente un meccanismo di silenziamento. Questo significa che nel caso di pi\u00f9 trasmissioni radio contemporanee sul medesimo canale/frequenza, la pi\u00f9 forte o pi\u00f9 vicina al ricevente coprir\u00e0 la pi\u00f9 debole o lontana, tutto ci\u00f2 indipendentemente dal codice CTCSS; pertanto il sistema CTCSS \u00e8 in grado esclusivamente di de-silenziare la trasmissione radio solo se questa viene ricevuta correttamente (e quindi se \"non\" \u00e8 coperta da un segnale pi\u00f9 forte)."}
{"id": "1113284", "revid": "133248", "url": "https://it.wikipedia.org/wiki?curid=1113284", "title": "L'acconciatura", "text": "L'acconciatura \u00e8 un dipinto a olio su tela (114,3x146,7) di Edgar Degas, databile al 1896 circa e conservato nella National Gallery di Londra.\nStoria.\nDegas fu sempre attratto dal corpo femminile in movimento e nell'ultimo periodo di attivit\u00e0 esegu\u00ec un grande numero di studi di donne intente a compiere gesti connessi alla cura del proprio corpo.\nIl dipinto fu acquistato dal museo nel 1937.\nDescrizione e stile.\nUn'assistente sta spazzolando i lunghi capelli rossi di una donna seduta, che sembra provare un certo dolore, proteggendosi l'attaccatura alla fronte con una mano, in modo da attutire gli strattoni. \u00c8 la folta capigliatura che \u00e8 il fulcro della scena e unisce le due protagoniste. La donna seduta ha un ventre protuberante: pu\u00f2 darsi che sia incinta?\nIl rapporto tra le due donne \u00e8 ambiguo: sebbene la donna in piedi appartenga chiaramente alla servit\u00f9, essa \u00e8 sicuramente la figura dominante della scena, con una connotazione vagamente erotica suggerita anche dalla colorazione calda. \u00c8 proprio il colore che trasforma il rituale quotidiano dello spazzolare i capelli in qualcosa di ambiguo e provocante.\nL'intera scena si basa sul rosso e sull'arancio (della stanza, della tenda, dei vestiti e dei capelli delle donne), interrotti solo da alcune zone bianche (l'incarnato della donna seduta, il grembo dell'assistente) e gialle, come la spazzola poggiata sul tavolo, che si esaltano a vicenda. Per dare l'effetto della tovaglia di cotone sul ripiano l'artista lasci\u00f2 semplicemente visibile la tela sottostante. Energici tratti grigio scuro contornano poi le figure. Un pentimento si nota nel braccio sollevato della donna. Pu\u00f2 darsi che l'artista non ritenesse l'opera finita, infatti non la firm\u00f2."}
{"id": "1113286", "revid": "174925", "url": "https://it.wikipedia.org/wiki?curid=1113286", "title": "Thunder ten tronckh", "text": ""}
{"id": "1113288", "revid": "339392", "url": "https://it.wikipedia.org/wiki?curid=1113288", "title": "Foro italico", "text": ""}
{"id": "1113289", "revid": "2178", "url": "https://it.wikipedia.org/wiki?curid=1113289", "title": "Inishmore", "text": ""}
{"id": "1113292", "revid": "78273", "url": "https://it.wikipedia.org/wiki?curid=1113292", "title": "Tier-2", "text": ""}
{"id": "1113295", "revid": "124892269", "url": "https://it.wikipedia.org/wiki?curid=1113295", "title": "Telepordenone", "text": "Telepordenone-TPN \u00e8 un'emittente televisiva locale del Friuli-Venezia Giulia con sede a Pordenone, nata nel novembre 1980, per iniziativa di Franco D\u2019Angelo.\nIl segnale \u00e8 diffuso in gran parte della regione e nel vicino Veneto Orientale. Oltre alla redazione giornalistica pordenonese che produce due edizioni del notiziario, TPN dispone anche di una redazione a Portogruaro per il Veneto Orientale e una a Udine. Fanno parte del gruppo editoriale di TPN anche l'emittente televisiva \"Videoregione1\" e la radio \"TPN Hit Energy\". Dal 2009 sono iniziate le trasmissioni sul digitale terrestre con 4 canali, oltre a TPN e Videoregione, venivano proposti un canale di musica italiana \"Italianissima\" e uno di musica internazionale \"Energy tv,\" attualmente non pi\u00f9 presenti.\nProgrammi.\nIl programma principale dell'emittente \u00e8 \"Il telegiornale del Nordest\", condotto dal direttore Piergiorgio Grizzo e a cura delle redazioni di Pordenone, Udine e Veneto, con servizi e ospiti in studio che commentano le notizie. Della durata di 120 minuti, va in onda alle 19.00 e conta tre repliche fino alla mattina del giorno dopo. Per il resto della giornata vengono trasmesse rubriche, strisce informative e televendite."}
{"id": "1113296", "revid": "466539", "url": "https://it.wikipedia.org/wiki?curid=1113296", "title": "Laghi amari", "text": "I due Laghi Amari, il piccolo e il grande, si trovano lungo il canale di Suez. Il Grande Lago Amaro \u00e8 un lago salato situato tra l'Africa e il Sinai che divide in una parte nord e in una parte sud il canale di Suez. \u00c8 unito al Piccolo Lago Amaro (). Giacch\u00e9 il canale non ha dighe, l'acqua fluisce liberamente dal Mar Mediterraneo e dal Mar Rosso, rimpiazzando quella persa per evaporazione. \nEventi storici.\nDopo l'armistizio dell'otto settembre (1943), il Grande Lago Amaro fu usato dagli Alleati per ospitare le navi da battaglia italiane che si erano consegnate a Malta; fra le navi ospitate nel bacino ci furono le corazzate e \"Italia\".\nNel febbraio del 1945 il Grande Lago Amaro fu scelto dal presidente statunitense Franklin Delano Roosevelt, di ritorno dalla conferenza di Jalta, per una serie di incontri diplomatici con il re F\u0101r\u016bq I d'Egitto, l'imperatore d'Etiopia Hail\u00e9 Selassi\u00e9 e il re dell'Arabia Saudita Abd al-Aziz. Gli incontri si svolsero a bordo dell'incrociatore ."}
{"id": "1113298", "revid": "161374", "url": "https://it.wikipedia.org/wiki?curid=1113298", "title": "Grande lago amaro", "text": ""}
{"id": "1113300", "revid": "25887", "url": "https://it.wikipedia.org/wiki?curid=1113300", "title": "Seguret", "text": ""}
{"id": "1113302", "revid": "2178", "url": "https://it.wikipedia.org/wiki?curid=1113302", "title": "Kilronan", "text": ""}
{"id": "1113314", "revid": "2178", "url": "https://it.wikipedia.org/wiki?curid=1113314", "title": "Rossaveal", "text": ""}
{"id": "1113319", "revid": "339392", "url": "https://it.wikipedia.org/wiki?curid=1113319", "title": "Marconi Pallavolo Spoleto", "text": ""}
{"id": "1113322", "revid": "2178", "url": "https://it.wikipedia.org/wiki?curid=1113322", "title": "Aughleam", "text": ""}
{"id": "1113328", "revid": "666668", "url": "https://it.wikipedia.org/wiki?curid=1113328", "title": "Konstantin Er\u00ebmenko", "text": "Carriera.\nGiocatore dalla tecnica sopraffina nonostante l'altezza, fu capitano della e pilastro della Nazionale di calcio a 5 della Russia. Fu otto volte campione di Russia (ininterrottamente dal 1993 al 2000), conquist\u00f2 la Coppa dell'Unione Sovietica (1990) con il e sette volte la Coppa di Russia (1992, 1993 e dal 1995 al 1999). Con la Dina Mosca vinse inoltre tre edizioni dell'European Champions Tournament e una Coppa Intercontinentale. Con la nazionale si classific\u00f2 terzo al Mondiale 1996 e vinse il campionato europeo 1999. Nella rassegna continentale ottenne inoltre un secondo posto (1996) e un terzo posto (2001). In seguito al ritiro, \u00e8 stato nominato presidente della neonata sezione di calcio a 5 della . \u00c8 morto gioved\u00ec 18 marzo 2010 a Mosca all'et\u00e0 di 39 anni a causa di un infarto improvviso."}
{"id": "1113331", "revid": "1825453", "url": "https://it.wikipedia.org/wiki?curid=1113331", "title": "Seconda Categoria 1907", "text": "Il Campionato di Seconda Categoria del 1907 fu il quarto campionato di calcio per seconde squadre a venir disputato in Italia. Fu ciononostante vinto dalla formazione titolare della Pro Vercelli.\nIl torneo, cui partecipavano le riserve delle squadre di Prima Categoria, assunse infatti ancor pi\u00f9 una marcata natura ibrida, aggiungendo all'originario spirito di torneo per le riserve quello di banco di prova per le squadre provinciali che, essendo meno a contatto per motivi economici con i commercianti e sportivi inglesi, venivano considerate \"ipso facto\" pi\u00f9 deboli, nonch\u00e9 per le compagini emergenti delle grandi citt\u00e0.\nStagione.\nFormula.\nSullo stesso modello della Prima Categoria, il titolo doveva disputarsi in un girone finale cui si qualificava una rappresentante per Regione, a sua volta designata da una \"poule\" fra squadre provinciali e metropolitane.\nPer le squadre composte dalle riserve della Prima Categoria, che in questa stagione rappresentarono solo la met\u00e0 dell'organico, era fatto divieto di schierare giocatori che avessero giocato due partite con la prima squadra.\nAvvenimenti.\nIl primo girone a concludersi fu quello ligure-toscano, con la vittoria della Virtus Juventusque. Durante la gara di andata giocata a Livorno, il Genoa II schier\u00f2 cinque giocatori della prima squadra nonostante il relativo divieto, ma perse ugualmente per 2-0. Il ritorno, giocato due settimane dopo a Genova, vide le due formazioni pareggiare per 3-3, con la Virtus che fu costretta a chiudere in dieci, dato che un giocatore risult\u00f2 non regolarmente tesserato e un altro fu costretto ad abbandonare il campo durante l'incontro.\nIl girone piemontese fu vinto dalla Pro Vercelli, in un ribaltamento speculare dei risultati dell'anno precedente: la compagine vercellese vinse entrambi gli incontri, esattamente come la Juventus vinse entrambi gli incontri del 1906. Il girone lombardo, dopo un equilibrato triangolare cittadino, si risolse a favore dell'Us Milanese II perch\u00e9 gli avversari bergamaschi furono costretti a dare forfait per una trasferta a Chiasso precedentemente programmata.\nPro Vercelli e Virtus Juventusque si affrontarono a Livorno il 7 aprile 1907 per la prima giornata delle finali vinta per 3-0 dalla formazione piemontese. In seguito alla sconfitta casalinga, i toscani decisero di rinunciare alla gara seguente, prevista per la settimana successiva a Milano, e si ritirarono dal torneo. Il titolo fu dunque attribuito dopo le ultime due gare che si tennero il 21 aprile a Milano e il 5 maggio a Vercelli: l'andata si concluse sull'1-1, mentre il ritorno vide una netta affermazione per 3-1 della Pro Vercelli, che si sent\u00ec quindi in grado di iscriversi al successivo campionato di Prima Categoria.\nPartecipanti.\nSquadre riserve\nSquadre titolari\nRisultati.\nGirone nazionale.\nCausa ritiro della Virtus dal campionato, e stante la situazione di classifica, il campionato si risolse direttamente nell'ultima partita in programma a Vercelli."}
{"id": "1113334", "revid": "30297", "url": "https://it.wikipedia.org/wiki?curid=1113334", "title": "Famigliulo Volley Corigliano", "text": ""}
{"id": "1113336", "revid": "339392", "url": "https://it.wikipedia.org/wiki?curid=1113336", "title": "Intercontinental Futsal Cup", "text": ""}
{"id": "1113338", "revid": "767487", "url": "https://it.wikipedia.org/wiki?curid=1113338", "title": "Dives in Misericordia", "text": "Dives in Misericordia \u00e8 una enciclica pubblicata dal papa Giovanni Paolo II il 30 novembre 1980.&lt;br&gt;\nTratta della misericordia divina a partire soprattutto dalla parabola del figlio prodigo."}
{"id": "1113343", "revid": "2178", "url": "https://it.wikipedia.org/wiki?curid=1113343", "title": "Arranmore", "text": ""}
{"id": "1113349", "revid": "287204", "url": "https://it.wikipedia.org/wiki?curid=1113349", "title": "Inis Mor", "text": ""}
{"id": "1113351", "revid": "287204", "url": "https://it.wikipedia.org/wiki?curid=1113351", "title": "Cill Ronain", "text": ""}
{"id": "1113355", "revid": "486946", "url": "https://it.wikipedia.org/wiki?curid=1113355", "title": "Mermaid Melody Pichi Pichi Pitch Pure", "text": ""}
{"id": "1113356", "revid": "2178", "url": "https://it.wikipedia.org/wiki?curid=1113356", "title": "Inisheer", "text": ""}
{"id": "1113358", "revid": "2178", "url": "https://it.wikipedia.org/wiki?curid=1113358", "title": "Inishmaan", "text": ""}
{"id": "1113361", "revid": "125705135", "url": "https://it.wikipedia.org/wiki?curid=1113361", "title": "Episodi di Streghe (serie televisiva 1998) (ottava stagione)", "text": "Gli antagonisti principali sono: Christy, Dumain e la Triade.\nIn quest'ultima stagione entra nel cast principale Kaley Cuoco. Drew Fuller ricompare come guest. Brian Krause \u00e8 presente solo in dodici episodi. \nDure a morire.\nTrama.\nA casa Halliwell si celebrano i funerali delle sorelle, morte combattendo contro Zankou. In realt\u00e0 le Halliwell hanno soltanto finto la loro morte, per poter vivere una vita finalmente tranquilla lontano dai demoni e hanno trasformato con la magia il loro aspetto. Al funerale \u00e8 presente Victor Bennett, il padre di Piper e Phoebe, che comunque conosce la verit\u00e0 sulle nuove identit\u00e0 delle figlie. Paige si rende conto di essersi tagliata troppo fuori dal mondo, visto che al suo funerale ci sono solo Leprecauni e nani; per questo prende le sembianze di un'attrice famosa (Janice Dickinson) e va a piangere sulla sua stessa tomba tra la meraviglia dei presenti. Paul Haas, un misterioso agente immobiliare che poi si rivela essere un demone propone a Victor di vendere la casa. Paul, Elkin e gli altri demoni intanto cercano di accertarsi che le tre sorelle siano morte davvero e attaccano Victor prima a casa Halliwell che per\u00f2 viene salvato da una misteriosa strega che uccide Elkin, (incontrato precedentemente) e un altro demone. In seguito Paul va con un'altra pattuglia di demoni a casa di Victor per conoscere la sua decisione in quanto alla vendita della casa e per obbligarlo o ucciderlo in caso di rifiuto, ma trovano il piccolo Wyatt che li elimina tranne Paul, poich\u00e9 deve mandare un messaggio agli altri demoni. In realt\u00e0 Piper si era trasformata in Wyatt e Phoebe in Victor per far arrivare ai demoni l'avvertimento che in caso di attacco Wyatt li avrebbe eliminati: questo per\u00f2 non fa altro che insospettire Paul in quanto tutto ci\u00f2 non poteva essere stato architettato solo dal bambino. Piper Phoebe e Paige sotto le sembianze di Jenny Julie e Jo (cugine tra loro) cercano di avere una vita normale con le loro nuove identit\u00e0. Phoebe ha una premonizione stringendo la mano a Dex, presente al suo funerale, secondo la quale i due si sposeranno. Intanto una nuova strega \u00e8 in circolazione per dare la caccia ai demoni, e inconsapevolmente invia richieste d'aiuto a Paige, che non pu\u00f2 fare a meno di ignorare il richiamo della sua nuova protetta.\nStreghe nel paese delle meraviglie.\nTrama.\nI demoni come Paul e Black Heart non sono certi che le Prescelte siano morte, cos\u00ec prima prendono il controllo della Scuola di Magia e dopo cercano di attirarle in una trappola usando come esca la scomparsa di alcuni innocenti. Questi ultimi vengono attirati in un vicolo cieco da un coniglio bianco (i demoni prendono l'idea da \"Alice nel paese della meraviglie\", poich\u00e9 gi\u00e0 in passato le sorelle erano cadute in trappola grazia alle fiabe) e poi risucchiati in un tombino dove i demoni li confondono come fecero la Regina di Cuori e il Cappellaio Matto con Alice, quindi li rimandano nel mondo reale in uno stato di confusione totale. Intanto le sorelle cercano di avere una vita normale: Paige cerca di entrare in polizia, Phoebe conosce Dex sotto le sembianze di Julie e Piper cerca di avere un po' di tempo per s\u00e9. Tuttavia Piper fatica ad ignorare i sensi di colpa sapendo della scomparsa di giovani innocenti cos\u00ec come Paige non pu\u00f2 ignorare il tintinnio nelle orecchie causato dal richiamo della giovane strega; cos\u00ec dopo aver chiesto consiglio a sua nonna va alla ricerca della sua protetta e si ritrova nel bel mezzo di uno scontro tra la ragazza e un demone. La trappola con il coniglio bianco serve ad attirare la giovane strega e nel mezzo dello scontro appare Paige convinta pi\u00f9 che mai a scoprire perch\u00e9 la ragazza la sta invocando. Il demone-coniglio scappa e racconta tutto a Paul che comincia ad avere dei sospetti poich\u00e9 sa che una della prescelte era anche un angelo bianco. Finalmente sole Paige e la strega di nome Billie Jenkins possono parlare: Billie ha ottenuto da poco i suoi poteri, ma \u00e8 gi\u00e0 molto sveglia e sa alcune cose sulle magia: ma tutto ci\u00f2 \u00e8 per lei un gioco. Paige torna a casa cercando di convincere le sorelle ad eliminare i demoni. Intanto Billie ignora le intimazioni di Paige e segue il demone-coniglio nel vicolo diventando prigioniera. I due demoni sono convinti che lei sia una delle prescelte camuffata e cos\u00ec cercano di confonderla come gli altri innocenti in modo da attirare l\u00ec le altre due sorelle. In suo aiuto arrivano le Halliwell che eliminano prima il demone-coniglio e poi Paul rivelando la loro identit\u00e0 a Billie che promette di mantenere il segreto in cambio di qualche lezione sulla magia.\nCorri, Piper, corri!\nTrama.\nPer avere una nuova vita Piper cerca di trovarsi un altro lavoro oltre alla gestione del P3. Dopo un colloquio di lavoro con Piper, il direttore dell'azienda invia la sua foto alla polizia per un controllo, prima di assumerla. Purtroppo i tratti del viso di Piper-Jenny coincidono con quelli della modella francese Maya ricercata per l'omicidio di un fotografo, cos\u00ec Piper viene arrestata. Intanto Phoebe-Julie, grazie all'intervento di Dex ottiene il posto alla rubrica dei consigli (gi\u00e0 sua) al Bay Mirror. In seguito ha una premonizione secondo la quale un terremoto roviner\u00e0 la presentazione d'arte di Dex. Intanto Paige, dopo aver trovato la vera Maya grazie a un'immagine su una rivista dalla quale Piper si era ispirata per il suo nuovo volto, la orbita in cella e riporta a casa Piper. Questa per\u00f2 nel frattempo ha scoperto che in realt\u00e0 la modella \u00e8 innocente: il vero assassino \u00e8 l'ex fidanzato, che era venuto a parlare con lei in prigione credendola Maya, e che ha ucciso il fotografo perch\u00e9 Maya lo aveva tradito con lui. La vera Maya esce di prigione grazie a una cauzione pagata dall'uomo che, una volta portata a casa, la spinge gi\u00f9 da un balcone per ucciderla. Fortunatamente Piper la blocca prima che questa si schianti e la porta a casa Halliwell. Dopo aver appreso da Maya che l'uomo ha il terrore di invecchiare, Billie suggerisce di spingerlo a confessare sfruttando questa sua grande paura. Cos\u00ec Billie va a casa dell'uomo spacciandosi per la sostituta dell'estetista che ogni sera va a rifargli la manicure. Con un incantesimo fa s\u00ec che l'uomo allo specchio si veda vecchio e intanto Phoebe e Paige (con l'aspetto di Maya) e la vera Maya lo ossessionano poich\u00e9 lui crede che Maya sia morta. Maya lo spinge gi\u00f9 dal balcone dove Piper (con l'aspetto di Jenny quindi simile a Maya) lo blocca prima che si schianti e lo costringe a confessare. Phoebe non riesce a impedire a Dex di fare la sua esposizione nonostante il terremoto e cos\u00ec capisce che la sua visione non serviva ad impedire il disastro, ma a far s\u00ec che lei fosse l\u00ec in quel momento per far scoccare la scintilla tra lei e Dex. Finito tutto, Piper \u00e8 costretta a scegliere un nuovo aspetto e un nuovo nome: sar\u00e0 Jemie, una nuova cugina.\nDesperate Housewitches.\nTrama.\nAll'asilo di Wyatt \u00e8 prossima una recita cos\u00ec Piper si d\u00e0 da fare per cucire i costumi al figlio. Paige sospetta che Dex, il ragazzo di Phoebe, sia un casanova e cos\u00ec si mette a indagare su di lui nonostante gli ammonimenti di Phoebe; scopre cos\u00ec che frequenta una certa Sylvia e cerca di saperne di pi\u00f9. Intanto all'asilo, la madre capoclasse Mandy fa impazzire Piper a causa della sua esasperata perfezione. Mandy \u00e8 in realt\u00e0 posseduta da un demone, che fa amicizia con Wyatt per poterlo rapire ed utilizzare i suoi poteri per riportare in vita la Sorgente e creare la perfetta famiglia demoniaca. La donna riesce ad ottenere la piena fiducia del bambino e lo prende e lo porta con s\u00e9 alla Scuola di Magia dove un gruppo di demoni sta lavorando per risvegliare la Sorgente: ma per questo serve anche il potere di Wyatt. Intanto Billie si annoia con le lezioni di magia di Leo, e cos\u00ec quando lo sente parlare della Scuola di Magia, usa una pozione per trasferirvisi assieme a lui. Ma una volta arrivati, i due scoprono che la scuola \u00e8 stata invasa dai demoni che hanno rapito Wyatt. Poich\u00e9 Billie non ha la pozione per tornare indietro, lei e Leo si camuffano da demoni e cercano l'incantesimo per tornare a casa in un libro. Leo decide comunque di restare per vegliare sul figlio.\nQuando Piper va a prendere Wyatt a scuola e non lo trova, scopre che lo ha preso Mandy, ma poich\u00e9 il figlio della donna \u00e8 ancora l\u00ec, capisce che questa \u00e8 un demone. Una volta a casa Billie informa Piper e Phoebe su quanto sta succedendo alla Scuola di magia e sul fatto che i demoni vogliono rievocare la Sorgente dagli inferi. L'incantesimo per risvegliare la Sorgente va a buon fine e Mandy cerca di convincerlo a crescere Wyatt come un demone, per vendicarsi delle streghe che lo hanno ucciso. Leo cerca di allontanare Wyatt dalla Sorgente, spacciandosi per un ex compagno di Zankou che ha combattuto a casa Halliwell, e che quindi conosce il bambino, ma viene scoperto. Piper, Phoebe e Paige arrivano alla Scuola di Magia e, invece di eliminare la Sorgente, eliminano il demone che l'ha evocato eliminando cos\u00ec anche la Sorgente, poich\u00e9 era legato al demone evocatore. Piper e Leo assistono come una coppia normale alla recita di Wyatt, dove c'\u00e8 anche Mandy, ormai liberata dal demone, ma in stato confusionale, poich\u00e9 privata dei ricordi.\nIdentit\u00e0 svelate.\nTrama.\nIl demone Antosis grazie all'aiuto di un altro demone, intrappola nei vicoli ciechi e uccide con uno sciame di piccoli diavoletti i \"buoni samaritani\": di questo caso si occupa l'agente Murphy della sicurezza nazionale. Per cercare di aumentare il numero di clienti nel P3, Piper organizza uno speed meeting al quale trascina anche Paige. Billie intanto d\u00e0 la caccia ad Antosis e viene sorvegliata da Murphy che la va a trovare a casa Halliwell e le lascia il suo biglietto da visita, convinto che lei sappia qualcosa sulle sorelle Halliwell. Phoebe intanto deve partire con Dex per una vacanza. Billie cerca informazioni nel Libro delle Ombre e trova invece un incantesimo per gli innamorati e, convinta di aiutare Phoebe, lo pronuncia. Questo porta Phoebe e Dex a sposarsi nel giro di un'ora facendo avverare cos\u00ec la premonizione di Phoebe. Intanto al P3 Paige conosce un ragazzo durante lo speed meeting. Una volta tornati a casa, Phoebe e Dex si liberano dall'effetto dell'incantesimo e si rendono conto di ci\u00f2 che hanno fatto. Al P3, l'agente Murphy mostra a Piper-Jemie le foto delle vittime di Antosis, convinto che anche lei sappia qualcosa sulle sorelle Halliwell e le svela che lui non \u00e8 una minaccia, ma un aiuto e che secondo lui le sorelle se sono ancora vive dovrebbero tornare a combattere il male. Billie intanto cerca di eliminare Antosis ma per questo serve il potere del trio cos\u00ec lo attira a casa Halliwell dove le sorelle lo eliminano. A Piper Phoebe e Paige manca la loro vecchia identit\u00e0 (infatti Dex \u00e8 convinto di aver sposato Julie e non Phoebe, mentre il ragazzo del P3 conosce Paige con il nome e le sembianze di Jo) quindi si liberano dei loro nuovi volti e vanno nell'ufficio di Murphy dove, in cambio di un aiuto da parte loro nei casi dove sono coinvolti i demoni, dice alla stampa che la sicurezza nazionale ha finto la morte delle sorelle per salvare loro la vita visto che erano state testimoni di un crimine. Cos\u00ec le sorelle ritornano alla loro vecchia vita e Phoebe rivela a Dex di essere una strega: l'uomo rimane scioccato.\nKill Billie: Vol. 1.\nTrama.\nLe sorelle sono braccate dai giornalisti che non danno loro pace e Phoebe cerca di riallacciare un rapporto con Dex anche perch\u00e9 crede di essere incinta, ma non sa come dirglielo visto che hanno gi\u00e0 divorziato. Billie intanto d\u00e0 la caccia ad un demone di nome Dogan che uccide altri demoni al fine di acquisire ulteriori poteri e diventare il capo, ora che il trio \u00e8 ritornato. Ma Billie una volta di fronte a Dogan viene bloccata da un ricordo della sua infanzia ed \u00e8 costretta a scappare: torna a casa e fa un incantesimo per dimenticare il ricordo e torna a dare la caccia al demone. Per evitare che Piper trasformi ancora i giornalisti in topi, Paige cerca di convincere Seth Perra, un Giornalista del Bay Mirror a rinunciare ad un servizio su di loro utilizzando il fatto che anni prima una donna era morta a causa di un suo servizio, cos\u00ec lo perseguita con l'immagine del fantasma della donna. Billie intanto una volta di fronte a Dogan \u00e8 di nuovo bloccata dal vecchio ricordo e scappa nuovamente. Visto che il trucco del fantasma non funziona, Paige chiede aiuto agli Anziani che le suggeriscono di mostrare ai giornalisti quanto la loro vita sia normale. Cos\u00ec Paige fa fare ai giornalisti un giro della casa mostrando loro le stanze e un litigio matrimoniale degli inconsapevoli Leo e Piper che stanno attraversando una crisi. I giornalisti se ne vanno e Phoebe scopre di non essere incinta. Billie si rende conto che il demone che sta cercando di uccidere potrebbe essere quello che 15 anni fa ha rapito sua sorella Christy e confida le sue paure alle sorelle: mentre fa ci\u00f2 Dogan appare e la rapisce. Lei per\u00f2 riesce ad eliminarlo lanciandogli una pozione in bocca. Phoebe pubblica nella sua rubrica una lettera per Dex, visto che non riesce a parlargli di persona. Dopo averla letta lui la va a trovare in ufficio e lei gli dice che aveva paura di dirgli che era incinta, ma che ora sapeva di non esserlo. Entrambi si prendono un periodo per capire se si sono fidanzati per amore o per via della premonizione di Phoebe.\nUna foto per sempre.\nTrama.\nBillie passa tutta la notte a cercare sua sorella con il cristallo, ma invano. Intanto un Vaklav, un demone fotografo libera un umano JD dal suo collage: egli infatti cattura i futuri angeli bianchi e li intrappola nelle foto. JD riesce a scappare ma viene investito da una macchina e portato all'ospedale. Intanto Paige sta per recarsi ad un colloquio di lavoro quando appare Sam: JD infatti era un suo protetto e dopo 50 anni che era scomparso Sam ora lo percepisce di nuovo. Paige \u00e8 ostile verso Sam e cerca di affidare a una delle due sorelle il compito di aiutarlo: ma Piper e Leo stanno andando da un consulente matrimoniale (sotto consiglio di Paige) e Phoebe \u00e8 impegnata alla banca del seme perch\u00e9 \u00e8 stufa di stare ferma ad aspettare che il vero amore la trovi in modo da poter avere la figlia che ha visto nella premonizione. Paige chiede anche aiuto a Murphy che fa in modo di far dimettere JD dall'ospedale, ma qui sorprende Vaklav che sta cercando di rapire il ragazzo e gli spara senza successo. Murphy informa Paige che quello di JD non \u00e8 il primo caso di sparizione improvvisa (scoprono in seguito che tutte le vittime hanno visto la luce di un flash da macchinetta fotografica prima di sparire). Sam porta JD a casa Halliwell dove, dopo averlo guarito, lo lascia nelle mani di Billie poich\u00e9 Leo e Piper sono impegnati (invece di un normale consulente sono andati da un indovino che ha scambiato i loro corpi) e Phoebe non \u00e8 ancora tornata a casa (ma ha capito che vuole una figlia dal suo vero amore e non da uno sconosciuto). JD si risveglia e capisce di essere fuori posto perch\u00e9 il 2005 non \u00e8 la sua epoca cos\u00ec fugge per cercare la sua famiglia (nel frattempo morta) e Billie lo segue. Vaklav intanto approfitta dell'assenza di Paige per intrappolare Sam nella foto. Leo e Piper con l'aiuto di Phoebe riescono ad annullare l'incantesimo e a ritornare ognuno nel proprio corpo. Nel frattempo Billie e JD tornano a casa, ma JD si convince che il demone vuole la sua vita in cambio della liberazione di Sam, e, sentendosi debitore nei suoi confronti, dopo aver addormentato Billie che lo sorvegliava si consegna a Vaklav il quale lo uccide. Paige cerca in tutti i modi di rintracciare Sam e, sotto consiglio di Leo, lo invoca chiamandolo per la prima volta pap\u00e0: Sam riesce cos\u00ec a liberarsi dalla fotografia portando con s\u00e9 tutti gli altri prigionieri e anche il demone. Paige immediatamente scatta una foto a Vaklav con la sua macchina fotografica demoniaca, e in questo modo lo intrappola. Tutto \u00e8 tornato normale e Billie va a fare visita alla tomba di JD fatta dai genitori del ragazzo 50 anni prima.\nLa battaglia dei sessi.\nTrama.\nPiper ha difficolt\u00e0 ad ingaggiare una band famosa per il P3 perch\u00e9 \u00e8 rimasto chiuso per molto tempo, cos\u00ec Leo si offre per darle una mano tramite un suo amico agente. Phoebe intanto \u00e8 impegnata in un gran numero di appuntamenti nella speranza di trovare l'amore. A Paige \u00e8 stato assegnato un nuovo protetto: \u00e8 Speed, un ragazzo di colore destinato ad essere un angelo bianco solo se non smarrisce la retta via. Billie intanto \u00e8 impegnata a scuola per un compito sulla teoria dello Yin e dello Yang secondo la quale la donna \u00e8 tenera e tendenzialmente debole e con la quale lei non \u00e8 molto d'accordo. L'agente Murphy intanto chiede alle sorelle di esaminare le prove di vecchi casi strani irrisolti e, visto che Piper e Paige sono impegnate, Phoebe chiede aiuto a Billie. Nell'esaminare le prove Billie indossa una cintura che la trasforma in una superstrega. Phoebe e Billie tornano di corsa a casa e scoprono da Leo che la cintura fu un dono di Gaia a Ippolita, la regina greca uccisa da Ercole, e che via via avrebbe preso controllo di Billie fino ad ucciderla. Paige intanto trova il suo protetto in cattive compagnie (Donnie) e interviene il poliziotto Henry che lo arresta: Paige li segue in centrale per dimostrare l'innocenza del giovane. Intanto il demone Zira, stanca di essere sotto il controllo di demoni uomini, chiede aiuto a Sollal per avere pi\u00f9 potere e il demone scopre che il potere della cintura di Gaia si \u00e8 risvegliato e con Zira architettano un piano in modo da far s\u00ec che la padrona della cintura prima di morire li liberi dall'autorit\u00e0 della banda di demoni ai quali Zira \u00e8 sottomessa. Billie intanto va a scuola (dopo aver reso Leo accidentalmente invisibile e dopo averlo fatto tornare normale su richiesta di Piper momentaneamente sotto l'influsso della cintura insieme a Phoebe) e il potere della cintura comincia a prevalere: infatti scatena una rissa tra uomini e donne. In quella confusione appare Zira che convince Billie a seguirla (gi\u00e0 prima aveva fatto in modo che Billie accorresse in aiuto di un innocente allo scopo di farle eliminare la banda di demoni, ma la ragazza ne aveva eliminati solo alcuni). Zira convince Billie a creare insieme a lei un'Utopia di donne. Paige intanto viene informata da Henry che Speed sta per rapinare un negozio di liquori con Donny e insieme scommettono 20 dollari: Paige che Speed non rapiner\u00e0 il negozio e Henry che invece lo far\u00e0. In effetti il ragazzo \u00e8 a bordo dell'auto dei rapinatori, ma all'ultimo momento cambia idea e, ferito con un coltello da Donnie, fugge. Piper e Phoebe sono preoccupate per Billie e la evocano con l'incantesimo per trovare una strega perduta: l'incantesimo ha effetto, ma Billie si sente tradita (il potere della cintura \u00e8 ormai forte) quando le sorelle cercano di tenerla ferma col cristallo e fugge da Zira dove insieme cominciano ad eliminare i demoni uomini. Paige e Henry intanto trovano il giovane Speed a casa ferito e Henry lo porta in commissariato. Paige torna a casa e con le sorelle e Leo vanno alla Scuola di Magia per cercare di togliere la cintura a Billie con un incantesimo. Proprio mentre Billie elimina l'ultimo demone arriva Leo invisibile e comincia a cercare l'incantesimo prima che sia troppo tardi: infatti Billie sta gi\u00e0 male e da un momento all'altro potrebbe morire. All'improvviso arrivano le sorelle che pronunciano l'incantesimo e tolgono la cintura a Billie mettendola a Zira che muore nel giro di un secondo. Billie non ricorda niente e Piper le spiega che Leo le ha salvato la vita: Ying e Yang hanno collaborato come \u00e8 giusto che sia. Le sorelle terminano la giornata al P3 dove l'amico di Leo \u00e8 riuscito a ingaggiare una cantante famosa. Al commissariato intanto Henry controlla il coltello di Donnie, che \u00e8 stato arrestato, come gli ha consigliato Paige: il coltello \u00e8 sporco di sangue e ci\u00f2 conferma la versione di Speed dei fatti. Henry chiama Paige per chiederle se vuole 20 dollari in contanti o un assegno e per informarla che Speed \u00e8 libero.\nHulkus Pocus.\nTrama.\nL'agente Murphy chiede aiuto alle sorelle quando un demone scappa dalla custodia governativa. Le Halliwell scoprono che un virus creato dal governo si sta diffondendo tra gli esseri magici provocando la fuoriuscita di una loro versione \"Hulkizzata\". Dopo che Billie viene graffiata da un demone e rimane infettata dal virus, Piper e Leo lottano contro il tempo per cercare un antidoto che le salvi la vita. Le sorelle capiscono che l'unica maniera per salvare Billie \u00e8 rimanere infette con il virus e trasformarsi anche loro in versioni \"Hulkizzate\". Nel frattempo, Paige ha l'incarico di sorvegliare un bambino quando uno dei carcerati liberi sulla parola di cui si occupa Henry viene arrestato. Phoebe riflette sulla sua premonizione errata in cui lei ha una bambina.\nPatto con il destino.\nTrama.\nL'Angelo della Morte appare a Piper e le dice di prepararsi a dire addio a Leo, poich\u00e9 presto verr\u00e0 a prenderlo: la sua morte fa parte del Grande Disegno ed \u00e8 quindi inevitabile. Piper per\u00f2 non si rassegna e fa un incantesimo per far guadagnare a Leo un po' di tempo, che per\u00f2 fallisce, e trasforma l'aspetto di ogni uomo in quello di Leo. Si rivolge allora agli Anziani ed alle Incarnazioni per chiedere aiuto e salvare il marito, ma senza risultato. Nel frattempo, Phoebe e Billie cercano delle tracce su Christy, sorella di Billie scomparsa da 15 anni, e incrociano il loro percorso con quello di Burke, un cacciatore di taglie che tiene le sue vittime congelate come trofei. Burke infatti, \u00e8 stato assunto dalla Triade per eliminare il demone Reinhardt che non ha eseguito gli ordini della Triade dopo aver rapito Christy sempre su ordine della Triade e ora Billie \u00e8 sulle tracce del demone per scoprire dov'\u00e8 sua sorella. Paige intanto si serve dell'aiuto di Henry per tentare di scoprire perch\u00e9 Leo \u00e8 destinato a morire. Alla fine Piper, insieme alle sorelle, invoca l'Angelo del Destino per ottenere delle risposte, e questa rivela loro che presto dovranno affrontare un'immane minaccia, e che proprio il dolore per la perdita di Leo dar\u00e0 loro la forza di combattere. Piper allora convince l'Angelo a stringere un patto: Leo verr\u00e0 ibernato e portato via, ma se loro riusciranno a vincere la battaglia finale potr\u00e0 tornare. Dopo che Leo \u00e8 stato ibernato e portato via dall'angelo del destino, Burke, fatto un armistizio con le sorelle, viene lasciato vivere ma, dopo che queste e Billie se ne vanno, viene eliminato insieme a Reinhardt (che era stato ibernato precedentemente da Burke) dalla Triade per aver stretto l'armistizio con le sorelle.\nMr. &amp; Mrs. Witch.\nTrama.\nBillie \u00e8 agitata per l'arrivo dei suoi genitori (chiamati da Phoebe) poich\u00e9 pensa che non si siano interessati a sua sorella da quando \u00e8 scomparsa (dice che loro risucchieranno tutta la vita presente in casa e improvvisamente dei fiori freschi appassiscono). Prima di andare a prendere i genitori Billie fa un salto ad una azienda privata, Pelham, il cui co-proprietario \u00e8 stato rapito tanti anni fa, nella speranza di avere aiuto dal titolare (gli fa toccare un foglio stregato in modo da capire se ha poteri o no e scopre che li ha); ad un tratto entra il cugino dell'uomo e apre una discussione sul fatto di non voler rendere pubblica l'azienda. Henry intanto invita Paige per un drink dopo la cena con i genitori di Billie, mentre Piper cerca di filmare ogni momento di vita quotidiana per mostrarlo a Leo quando ritorner\u00e0, infastidendo Phoebe che ha un problema con un consiglio da dare nella sua rubrica. La cena \u00e8 molto silenziosa e le sorelle sembrano imbarazzate poich\u00e9 ogni argomento di conversazione viene snobbato o trascurato dal padre di Billie. Paige se ne va per il suo drink e Billie inizia un'animata discussione con i genitori riguardo Christy e ad un certo punto involontariamente li trasforma in due spietati assassini, senza incantesimi o pozioni: infatti scopre di avere un nuovo potere, quello della proiezione che permette di trasformare persone e cose. I signori Jenkins dopo aver legato Piper vanno via in cerca di altre avventure e Billie cerca di rintracciarli col cristallo insieme a Paige (che \u00e8 ritornata a casa visto che Henry non si \u00e8 presentato) e Phoebe. I sig. Jenkins sono a fare stragi in vicoli malfamati e cercano anche di sparare a Billie quando arriva con Paige e Phoebe: le tre fanno appena in tempo ad andare via. Intanto alla Pelham, il co-proprietario Dalvon \u00e8 aiutato dalla sua tata-demone e insieme vogliono prendere il controllo dell'azienda per fare una societ\u00e0 potente di demoni. La tata va in cerca di Billie perch\u00e9 ha scoperto che \u00e8 una strega e vedendo cosa sono diventati i genitori di lei, convince Dalvon ad ingaggiarli per uccidere il cugino e diventare presidente. Billie con Paige e Piper trovano i genitori di Billie nel momento in cui stanno per sparare al cugino di Dalvon durante una conferenza stampa: Piper blocca il tempo e Paige allontana il proiettile dall'uomo. Appare per\u00f2 la tata demone che dice alle sorelle che i Jenkins saranno accusati di omicidio perch\u00e9 quell'uomo morir\u00e0 comunque: infatti Dalvon, che non si \u00e8 bloccato, gli spara. Ad una conferenza stampa Dalvon dice che forse i Jenkins hanno ucciso suo cugino perch\u00e9 aveva rifiutato l'aiuto a Billie per cercare la sorella dopo aver scoperto che i genitori l'avevano cercata invano 15 anni. Per discolpare i Jenkins Piper si trasforma in Dalvon e rivela alla stampa che \u00e8 lui l'omicida. Billie in lacrime riesce a ritrasformare i genitori (che stavano cercando di uccidersi a vicenda). Helen (la madre di Billie) le spiega che hanno cercato Christy per tanti anni ma invano. Poi le dice che tutte e due erano streghe come la nonna, ma la magia aveva saltato una generazione e le d\u00e0 il diario di Christy sperando che le possa essere d'aiuto. Sull'ultima pagina c'\u00e8 disegnato un simbolo di cui Helen non ha capito il significato. Paige va da Henry e gli chiede perch\u00e9 non riesce ad affezionarsi alle persone e lui dice che \u00e8 colpa della sua infanzia in orfanotrofio dove appena si affezionava a qualcuno poi doveva andare via. Dopo di questo Paige lo bacia.\nOstaggi.\nTrama.\nWyatt \u00e8 triste per l'assenza di Leo e Piper cerca di consolarlo. Un Anziano appare in casa e Piper gli chiede se ha notizie di Leo e della battaglia che devono affrontare, ma lui non sa niente. Afferma che quella di Wyatt \u00e8 solo una reazione e che in fondo \u00e8 un bravo bambino: Wyatt orbita una torta sulla faccia dell'Anziano.\nIntanto Billie in soffitta tortura un demone possessore per farsi dire a chi appartiene il simbolo sul diario di Christy. Improvvisamente arriva Piper che le dice di smettere perch\u00e9 gi\u00f9 sta per cominciare la festa per i tre anni di Wyatt, e mentre le due discutono Rohtul scappa. Intanto Paige \u00e8 in banca con Henry: infatti entrambi garantiscono per far s\u00ec che la banca conceda un prestito a Nick Edwards, un ex marines ed ex detenuto che vuole tornare sulla retta via. Intanto Piper \u00e8 preoccupata per come debba sentirsi Wyatt per il fatto che alla festa manchi Leo, e Phoebe si offre di parlare col piccolo. Per cercare di coinvolgerlo nella conversazione, Phoebe d\u00e0 la parola all'orsacchiotto di peluche di Wyatt e lui, seguendo il suo esempio, d\u00e0 vita a tre dei suoi pupazzi: un soldato, un cowboy e un indiano. Billie cerca Paige e la trova alla banca ma, proprio in quel momento, l'impiegato rifiuta il prestito a Nick che d\u00e0 di matto (infatti i soldi gli servivano per il figlio) e sfonda la porta della banca con un'auto, prendendo tutti in ostaggio. A casa Halliwell intanto \u00e8 cominciata la festa e i tre pupazzi viventi (che hanno le dimensioni di un uomo) di Wyatt che fanno da intrattenitori. Paige in banca chiede di andare in bagno e da l\u00ec orbita a casa dicendo alle sorelle la situazione e chiedendo loro di trovare Justin, il figlio di Nick che, secondo Henry, potrebbe calmare il padre. Piper chiede aiuto anche a Murphy su consiglio di Paige. Una volta uscita dal bagno Paige chiede a Billie se \u00e8 capace di fare una pozione col contenuto delle borse degli ostaggi che \u00e8 stato svuotato a terra per permettere a Nick di prendere i portafogli. Intanto fuori dalla banca si raduna la polizia e tra la folla c'\u00e8 anche un demone che fa capo a Rohtul: infatti Rohtul dopo essere fuggito \u00e8 andato alla Scuola di Magia dove, con altri demoni, \u00e8 giunto all'accordo di pedinare Billie e di scoprire i suoi punti deboli per distruggerla. Vedendo la situazione attuale, i demoni decidono di mettere Billie e Paige alle strette: o salvare gli innocenti della banca e quindi di rivelare il loro segreto, o di lasciarli morire. Henry cerca di scendere a compromessi con Nick (dopo che l'uomo ha anche parlato con il figlio rintracciato da Piper) e ci riesce, ma mentre l'uomo sta per consegnargli la pistola un altro poliziotto in borghese tra gli ostaggi cerca di sparare a Nick che decide di non cedere pi\u00f9 e di aspettare il suo elicottero e andare via con i soldi. La pallottola del poliziotto ha colpito Henry. Paige convince Nick a lasciare andare Henry perch\u00e9 ha bisogno di cure e Nick accetta, ma proprio in quel momento Rohtul si impossessa del suo corpo e fa capire a Billie e a Paige la sua identit\u00e0 (Paige si rende conto delle telecamere nella banca e fa il segnale per indicare \"emergenza demoni\" sperando che Piper la veda dagli schermi della polizia che sono in contatto con le telecamere della banca. Piper capisce il segnale. Arriva l'elicottero richiesto da Nick, ma Rohtul si rifiuta di andarsene, infatti ha messo Paige alle strette: o orbita Henry fuori e lo salva rivelando i suoi poteri alle persone o lo lascia morire nella banca. Intanto a casa, Phoebe \u00e8 alle prese con i pupazzi di Wyatt che cercano Leo per tutta la casa: ad un certo punto capisce che i pupazzi sono lo stesso Wyatt e che il bambino crede che Leo sia andato via per colpa sua. Paige \u00e8 china su Henry, sconvolta, ma ad un tratto lo guarisce grazie ai suoi poteri di Angelo Bianco. Billie intanto \u00e8 riuscita a combinare qualcosa con la sua pozione e la lancia contro il demone facendo un gran fumo (nel fumo si vedono le lucine bianche di Angelo Bianco di Paige, ma nessuno dei presenti se ne accorge) e di conseguenza Rohtul infuriato prende Billie e se ne va sull'elicottero. Abbandona l'elicottero nel parco e porta Billie alla Scuola di Magia dove ci sono altri demoni pronti ad ucciderla, ma Billie respinge le sfere di energia eliminando Dominax, Xamo e un altro demone e afferra Nick\\Rohtul e lo orbita a casa mentre alla scuola di magia rimane solo Creo con altri demoni. Una volta a casa si scopre il trucco: nel fumo Paige ha scambiato la sua identit\u00e0 con quella di Billie (Billie in quel momento \u00e8 alla banca e dopo aver salutato Henry va via). Piper e Phoebe colto il segnale precedente di Paige, hanno preparato una pozione per distruggere Rohtul e cos\u00ec Billie lo elimina. Quando \u00e8 tutto finito, Piper parla con Wyatt e gli spiega che Leo \u00e8 coraggioso, cos\u00ec come \u00e8 coraggioso quello che sta facendo adesso e che lo tiene lontano da casa ma che non \u00e8 assolutamente colpa sua: gli promette che far\u00e0 tutto ci\u00f2 in suo potere per riavere suo padre. Wyatt ritrasforma i tre pupazzi in giocattoli.\nImprigionate.\nTrama.\nPhoebe si rende conto di dover andare avanti con la sua vita, e decide di andare ad abitare in un nuovo appartamento, mentre Paige pensa di dire il suo segreto a Henry, e Piper cerca di mantenere il controllo dopo aver perduto Leo. Nel frattempo, Billie prosegue le ricerche della sua sorella scomparsa. Le sorelle Halliwell sono per\u00f2 costrette a rimanere letteralmente sotto lo stesso tetto quando un demone, Savard, le rapisce, le rimpicciolisce e le imprigiona nella \"casa delle bambole\" copia esatta di Villa Halliwell. Savard insieme a tre sorelle demoni vuole incanalare il Potere del Trio e poi uccidere il Re degli schiavi che ha reso schiava la loro trib\u00f9 di demoni (che prima ne facevano parte) e le sorelle demoni ci riusciranno. In seguito Savard viene ucciso in inganno da Piper e pi\u00f9 tardi grazie all'aiuto di Billie le sorelle Halliwell prendono il posto delle sorelle demoni e quindi sono loro che vanno a finire nella casa delle bambole. Infine Piper senza esitare fa scoppiare la casa delle bambole con le sorelle demoni all'interno. In seguito Phoebe si trasferisce e Paige rivela il suo segreto ad Henry e lui lo accetta.\nLa schiera cinese.\nTrama.\nIn cerca di informazioni su Leo, Piper scopre un messaggio di aiuto Lo Pan, un monaco custode di un bastone sacro buddista che contiene il potere dell'Influenza dello Zodiaco cinese. Lo Pan insegna a Billie come utilizzare il suo potere della proiezione per ritrovare la sorella Christy. Phoebe festeggia la sua indipendenza ed il trasferimento dalla villa con una festa di inaugurazione del suo nuovo appartamento che finisce fuori controllo. Paige presenta ad Henry il mondo della magia, portandolo in giro ad orbitare. Il demone Novak insieme ad altri demoni cercher\u00e0 di impossessarsi del bastone come sta tentando di fare da anni ma fallir\u00e0.\nL'ultima tentazione di Christy.\nTrama.\nPaige comincia a rendersi conto della difficolt\u00e0 nell'uscire con un uomo mortale quando Henry cerca di immergersi nel mondo della magia, e si sente ancora pi\u00f9 in conflitto quando Sir Simon Marks, un nuovo corteggiatore, arriva nella speranza di convincerla a sposarlo per diventare cos\u00ec la coppia magica pi\u00f9 potente. Piper intanto si imbatte in un suo ex, il vigile del fuoco Greg, che vorrebbe riprendere a vederla, ma lei \u00e8 decisa ad aspettare il ritorno di Leo. Nel frattempo Billie \u00e8 riuscita a ritrovare sua sorella Christy, che era stata rapita anni prima da alcuni demoni, e assieme a Phoebe cerca di aiutare la ragazza a superare il trauma. Alla fine dell'episodio Henry chiede a Paige di sposarlo e lei accetta. Inoltre si scopre anche che dietro il rapimento di Christy c'\u00e8 la Triade, ritornata per avere il potere supremo.\nFidanzati e confusi.\nTrama.\nPiper organizza una festa di fidanzamento per Paige e Henry, ma il matrimonio dei due \u00e8 a rischio quando la coppia inizia a ripensarci. Phoebe nota uno strano uomo che la segue, Coop, e ben presto scopre che si tratta di Cupido in persona. Nel frattempo, Xar rapisce Christy per convincere le sorelle ad attaccare la Triade ed impedire loro di capeggiare il mondo sotterraneo. Le sorelle si scontrano con la Triade nella scuola di magia, uccidendone due su tre. Candor l'unico sopravvissuto indicher\u00e0 a Christy, la quale \u00e8 dalla loro parte, che ora dovr\u00e0 proseguire da sola il loro progetto. L'episodio si conclude con il matrimonio tra Paige e Henry.\nGenerazione magica.\nTrama.\nDopo che Paige e Henry partono in luna di miele, Cupido(Coop)porta Phoebe in un viaggio attraverso le sue relazioni passate nel tentativo di farle riscoprire il piacere e l'eccitazione per l'amore.\nIntanto due ragazzi con poteri magici, che erano alunni di Leo alla scuola di magia, arrivano a villa Halliwell per rifugiarsi dall'attacco di due demoni, costringendo Piper ad occuparsi di loro. Assetato di vendetta nei confronti degli studenti Rondok viene mandato sul piano astrale dato la sua invincibilit\u00e0 mentre Pator aspetta la ricompensa della Triade per aver ucciso Carl ed Helen Jenkins.\nI genitori di Billie e Christy arrivano in citt\u00e0 in visita alle figlie, ma Christy rifiuta di vederli per mettere alla prova Billie. Intanto Candor teme che Christy passi dalla parte del bene e quindi fa uccidere da Pator e Rondok i genitori delle sorelle Jenkins. Dopo aver scoperto il colpevole della morte dei suoi genitori, Christy furiosa elimina Candor e in quel momento Candor rivela a Christy che ha superato la prova finale.\nA caccia della verit\u00e0.\nTrama.\nCoop cerca di trovare il perfetto accoppiamento amoroso per Phoebe ma in seguito Coop si rende conto di essersi innamorato lui stesso di Phoebe, proprio quando la donna decide di voler stare con un mortale. Nel frattempo, di ritorno dalla luna di miele, Paige capisce che \u00e8 difficile bilanciare la vita matrimoniale con Henry e le sue responsabilit\u00e0 come strega e angelo bianco. Intanto Piper con le sue sorelle trova Pator e cerca di scoprire chi \u00e8 stato il mandante dell'esecuzione dei coniugi Jenkins, ma Christy seguendo soprattutto i consigli di Creo e anche della Triade con l'aiuto di Billie lo eliminano e confermano che sono loro collegate al Potere Supremo. Alla fine Piper capisce che le sorelle Jenkins sono una minaccia e cerca di convincere Paige ad eliminarle. Intanto Christy fa lo stesso con Billie per quanto riguarda le sorelle Halliwell.\nL'uno o l'altro.\nTrama.\nLe sorelle Halliwell sono messe in uno stato di sogno onirico da Christy per provare a Billie che ciascuna delle loro \"verit\u00e0 interiori\" \u00e8 frutto dell'egoismo. Nel frattempo, Paige cerca di salvare il suo nuovo incarico, Mikelle, un futuro angelo bianco che \u00e8 stato catturato da un leader degli angeli neri al fine di portare Paige allo scoperto. Paige \u00e8 la prima a liberarsi da questo sogno per\u00f2 finisce subito nella trappola di Salek. Piper e Phoebe anche loro liberate da questo sogno arrivano nel covo dell'angelo nero dove Piper lo elimina e Mikelle diventata ora un angelo bianco guarisce Paige dalle frecce avvelenate di Salek. Infine le sorelle Halliwell si rendono conto di dover eliminare le sorelle Jenkins altrimenti saranno loro a farlo.\nVia con le streghe.\nTrama.\nPresso la Scuola di Magia Christy continua la sua opera di lavaggio del cervello su Billie per farle credere che il Trio sia il male e che sia necessario eliminare le sorelle. Per questo si serve di Dumain, un demone che dice di essere stato inviato da un potere supremo per mostrare il destino a Billie e a Christy. In realt\u00e0 Dumain serve la Triade che, anche se eliminata, continua il suo piano come presenza spirituale. Solo con la morte delle sorelle la Triade potr\u00e0 tornare fisicamente nel mondo. Paige chiede ai Leprecauni di introdursi nella Scuola di Magia per identificare l'entit\u00e0 maligna che si nasconde l\u00e0. Nella Scuola i Leprecauni vengono attaccati dai demoni e sono proprio Billie e Christy a salvarli. Christy e Dumain fanno credere ai Leprecauni che le sorelle si servono di loro per fare il lavoro sporco. Phoebe \u00e8 sempre pi\u00f9 innamorata di Coop e si decide a rivelargli il suo amore. Alla Scuola di Magia, Dumain, lancia un incantesimo sulle Prescelte che far\u00e0 loro dimenticare che \u00e8 in corso una battaglia fondamentale: Paige si dedica alla meditazione contemplativa, a Phoebe interessa solo stare con Coop e Piper viene trasformata in una casalinga anni 50. La comunit\u00e0 magica viene attaccata dai demoni ma l'incantesimo gettato sulle sorelle fa s\u00ec che queste si rifiutino di aiutare tutta la comunit\u00e0 magica. Anche Billie crede che non vi sia pi\u00f9 alcun bene nel Trio. La sorelle sono ormai osteggiate da tutti, e si rifugeranno negli inferi per sfuggire all'attacco portato loro da Christy, Billie e dalla comunit\u00e0 magica. La Triade e Dumain stanno per ottenere la loro vittoria, e, una volta eliminate le Halliwell, sar\u00e0 anche la volta delle Jenkins cos\u00ec facendo eliminerebbero tutte le streghe pi\u00f9 potenti.\nKill Billie: Vol. 2.\nTrama.\nRelegate negli inferi, le sorelle studiano un piano d'azione per eliminare Christy e Billie, che si sono insediate in casa Halliwell. Billie, pur titubante all'idea di eliminare le Halliwell, segue le indicazioni della sorella. Il Trio e le Jenkins si affrontano in casa Halliwell scagliandosi delle pozioni. Lo scontro finisce senza vincitori n\u00e9 vinti, ma con qualche ammaccatura. Il Trio viene avvicinato da due demoni che rivelano alle streghe che c'\u00e8 la Triade dietro all'operato di Billie e Christy, e propongono alle sorelle un patto di alleanza per eliminare la Triade definitivamente. La Triade suggerisce a Dumain di evocare il potere del Vuoto, un'essenza potentissima che possiede ed \u00e8 posseduta, assetata di potere e che conferisce capacit\u00e0 straordinarie ma conduce alla pazzia. Dumain conduce il piccolo Wyatt a casa Halliwell. Wyatt \u00e8 indispensabile a Billie e Christy per evocare il Vuoto e per il suo potere di orbitare che viene assorbito dalle Jenkins. Informate dai due demoni avversari della Triade, le Halliwell decidono di fare lo stesso. Il Vuoto invade sia le Halliwell che le Jenkins, e si arriva alla battaglia finale, non prima che il Trio abbia eliminato la Triade definitivamente. Lo scontro \u00e8 violentissimo e fa esplodere letteralmente villa Halliwell. Dopo la battaglia il Vuoto abbandona le streghe e si ritira negli inferi. Solo Piper e Billie sopravvivono poich\u00e9 nello scontro Paige e Christy sono state disintegrate mentre di Phoebe e rimasto solo il cadavere. Visto che la battaglia finale \u00e8 \"finita\" alla fine, l'Angelo del Destino riporta indietro Leo.\nStreghe per sempre.\nTrama.\nDopo la morte delle rispettive sorelle, Piper e Billie cercano un modo per rimediare alla tragedia appena verificatasi. Piper e Leo, con l'aiuto dell'anello di Cupido, viaggiano nel tempo per modificare gli eventi che hanno condotto alla morte di Phoebe e di Paige. Per fare questo bisogna ricostituire il potere del Trio, e per questo dal passato vengono reclutate la madre Patty e la nonna Penny. In uno di questi viaggi incontreranno anche loro stessi nel futuro e riceveranno da essi dei consigli per vincere la battaglia. Per salvare le sorelle \u00e8 necessario eliminare il Vuoto. Billie viene convinta da Dumain a usare il potere della proiezione per ottenere il medesimo risultato, in realt\u00e0 Dumain vuole solo riportare indietro la Triade. Billie si rende conto di essere stata manipolata, comunque torna al momento della battaglia, cos\u00ec come Leo, Piper, Patty e Penny, le quali recitano una formula ed eliminano il Vuoto. A questo punto appare l'Angelo del Destino che riporta via Leo dal momento che la battaglia non \u00e8 mai avvenuta e quindi non \u00e8 stata vinta. Compaiono anche dal futuro Chris e Wyatt, poich\u00e9 ci\u00f2 che \u00e8 successo ha alterato il futuro: Wyatt ha perso i poteri a causa di Billie e Christy. Billie si rende conto di essere stata ingannata anche da sua sorella e torna a casa Halliwell per ricucire la frattura con le sorelle. Dumain rapisce Coop per impadronirsi dell'anello e consentire a s\u00e9 e a Christy di viaggiare indietro nel tempo. Chris e Wyatt rivelano a Phoebe che gli Anziani hanno inviato Coop proprio per Phoebe e il loro non sar\u00e0 un amore proibito. Grazie a Billie, le Prescelte e Billie stessa tornano indietro nel tempo al momento in cui Christy e Dumain stanno avvisando la Triade del pericolo ed eliminano di nuovo sia la Triade che Dumain per sempre. Christy, ormai impazzita di rabbia, materializza una nube di fuoco e la scaglia contro la sorella, ma Billie la rispedisce indietro e sar\u00e0 Christy a essere incenerita. Dato che ora la battaglia ha avuto l'esito voluto, l'Angelo del Destino riporta indietro Leo e stavolta definitivamente. L'episodio e la serie si concludono con le tre sorelle che scrivono sul Libro delle Ombre le proprie vicissitudini per tramandarle alle generazioni future, e possiamo gettare uno sguardo sul loro futuro: Piper avr\u00e0 un altro figlio pi\u00f9 precisamente, una bambina, la tanto attesa Melinda. Leo torner\u00e0 ad insegnare alla Scuola di Magia. Phoebe sposer\u00e0 Coop, avr\u00e0 tre figlie e continuer\u00e0 il lavoro al giornale. Paige ed Henry avranno tre figli (un maschio e due gemelle). L'ultima immagine mostra Piper ormai avanti con l'et\u00e0 che racconta la storia della famiglia alla propria nipote. E come ad ogni finale di stagione, la porta di villa Halliwell viene chiusa con un gesto della mano, e questa volta, proprio dalla bambina."}
{"id": "1113368", "revid": "1711941", "url": "https://it.wikipedia.org/wiki?curid=1113368", "title": "Lingua Haradrim", "text": ""}
{"id": "1113387", "revid": "33689", "url": "https://it.wikipedia.org/wiki?curid=1113387", "title": "Seconda Categoria 1906", "text": "Il Campionato italiano di football di Seconda Categoria del 1906 fu il terzo campionato italiano di calcio per seconde squadre disputato in Italia. Fu vinto dalla \"seconda squadra\" del Milan.\nAl torneo partecipavano le seconde squadre dei club di Prima Categoria, pi\u00f9 tre squadre titolari di societ\u00e0 provinciali di recente affiliazione. Il campionato assunse dunque una marcata natura ibrida, aggiungendo all'originario spirito di torneo per le riserve dei sodalizi metropolitani quello di banco di prova per le formazioni delle citt\u00e0 minori, le quali, essendo meno a contatto per motivi economici con i commercianti e sportivi inglesi, venivano considerate \"ipso facto\" pi\u00f9 deboli.\nPartecipanti.\nSquadre riserve\nSquadre titolari\nRisultati.\nGirone finale.\nIl campionato, il primo a vedere al via una formazione toscana aggregata per\u00f2 alla Liguria per mancanza di avversari, fu anch'esso condizionato nei suoi esiti dalle roventi polemiche della Prima Categoria 1906. In seguito ai gravi incidenti e alle presunte irregolarit\u00e0 arbitrali lamentate dai rossobl\u00f9 nel match della prima squadra in casa della del 18 marzo, la societ\u00e0 ligure si rifiut\u00f2 di mandare in Piemonte i suoi giovani la domenica successiva protestando contro la mancanza di sicurezza e il rifiuto federale di concedere la vittoria a tavolino ai titolari, e ci\u00f2 nonostante potesse ancore ambire ad agganciare il nella lotta al titolo di II livello, che cos\u00ec fu conclusa per rinuncia come poi avvenne nel campionato maggiore."}
{"id": "1113393", "revid": "93556", "url": "https://it.wikipedia.org/wiki?curid=1113393", "title": "Ritratto di Achille Emperaire", "text": "Ritratto di Achille Emperaire \u00e8 un dipinto a olio su tela (200x120 cm) realizzato tra il 1867 ed il 1868 dal pittore Paul C\u00e9zanne. \u00c8 conservato nel Mus\u00e9e d'Orsay di Parigi.\nAchille Emperaire era un pittore, amico di C\u00e9zanne, affetto da nanismo."}
{"id": "1113394", "revid": "1718925", "url": "https://it.wikipedia.org/wiki?curid=1113394", "title": "Clan Tokugawa", "text": "Il fu una potente famiglia di Daimy\u014d del periodo Edo della storia del Giappone, a cui appartennero tutti gli sh\u014dgun del periodo (shogunato Tokugawa).\nStoria.\nIl fondatore del clan fu Tokugawa Ieyasu, nato nel clan Matsudaira come Matsudaira Motoyasu, che, asceso a una posizione di grande potere durante il periodo Sengoku al seguito del suo signore Oda Nobunaga, nel 1567 chiese e ottenne dall'imperatore di poter cambiare il proprio nome, fondando di fatto un nuovo clan. Ieyasu sostenne di discendere da Nitta Yoshisue, appartenente al clan Nitta e quindi discendente del clan Minamoto; questa genealogia, seppure non comprovata da fonti storiche, costitu\u00ec la base formale che permise a Ieyasu di assumere nel 1603 il titolo di sh\u014dgun.\nIeyasu lasci\u00f2 a suo figlio Hidetada la posizione di capo clan assieme a quella di sh\u014dgun, e ad altri tre dei suoi figli assegn\u00f2 dei feudi e il privilegio di fondare dei rami cadetti del clan. Yoshinao, il nono figlio, divenne daimy\u014d di Owari e capo del ramo Owari Tokugawa; Yorinobu, il decimo figlio, divenne daimy\u014d di Kii e capo del ramo Kii Tokugawa; Yorifusa, l'undicesimo figlio, divenne daimy\u014d di Mito e capo del ramo Mito Tokugawa. Complessivamente questi tre rami sono noti con il nome , anche se il termine nel tempo escluse il casato di Mito per comprendere quello di Suruga.\nIl quinto capo del ramo Kii Tokugawa, Yoshimune, dopo essere diventato sh\u014dgun concesse a due suoi figli il privilegio di fondare altri due rami cadetti: Munetake fond\u00f2 il ramo Tayasu Tokugawa, mentre Munetada fond\u00f2 il ramo Hitotsubashi Tokugawa. Un nipote di Yoshimune, Shigeyoshi, secondo figlio del suo primogenito ed erede Ieshige, fond\u00f2 invece il ramo Shimizu Tokugawa, ed i tre insieme divennero noti come ; a differenza dei membri del \"gosanke\" non ricevettero feudi, ma risiedettero nel castello di Edo e la loro influenza nella corte shogunale super\u00f2 quella del \"gosanke\".\nI membri del clan troppo lontani dalla linea ereditaria di un casato, o esclusi da questa per vari motivi dalla famiglia, perdevano (e perdono tuttora) il nome Tokugawa per assumere il nome Matsudaira, come prima del tempo di Ieyasu. Dei Matsudaira discendenti del clan divennero per\u00f2 daimy\u014d, militari o politici di spicco. Ad esempio Hideyasu, il secondo figlio di Ieyasu che si era inizialmente trasferito al clan Y\u016bki per via matrimoniale cambiando nome in Y\u016bki Hideyasu, dopo l'inizio dello shogunato di suo padre ricambi\u00f2 il suo nome in Matsudaira Hideyasu (anzich\u00e9 Tokugawa) e inizi\u00f2 una dinastia di daimy\u014d di Fukui.\nMolti membri del clan Tokugawa nel corso della storia sposarono importanti daimy\u014d o membri della famiglia imperiale. Al clan \u00e8 dedicato il santuario shintoista T\u014dsh\u014d-g\u016b a Nikk\u014d, e il tempio buddhista Kan'ei-ji a T\u014dky\u014d.\nMitsuba aoi.\nIl \"mon\" (blasone, emblema) del clan (sia Tokugawa sia Matsudaira), il o \"triplo malvone\", \u00e8 diventato un'icona facilmente riconoscibile non solo del clan, ma di tutto lo shogunato Tokugawa. Nei \"jidaigeki\" (opere di ambientazione storica), il \"mon\" \u00e8 tipicamente usato per suggerire la collocazione temporale della storia nel periodo Edo, mentre in quelli ambientati durante il periodo Bakumatsu il \"mon\" viene usato per identificare i personaggi leali allo shogunato dai realisti, identificati invece dal \"mon\" del crisantemo simbolo della famiglia imperiale."}
{"id": "1113396", "revid": "287204", "url": "https://it.wikipedia.org/wiki?curid=1113396", "title": "Remigio Paone", "text": "Biografia.\nFrequent\u00f2 il liceo classico e si iscrisse alla facolt\u00e0 di giurisprudenza a Roma, ma presto pass\u00f2 all\u2019Istituto di scienze economiche e commerciali, laureandosi nel 1922, con una tesi su \"La partecipazione degli operai agli utili delle aziende\". Si dedic\u00f2 al giornalismo, inizialmente scrivendo sulla \"Rassegna della previdenza sociale\", poi come cronista parlamentare su \"Il Mondo\". Di idee socialiste, la sua passione politica lo port\u00f2 a diventare collaboratore del senatore Luigi Della Torre, noto banchiere e manager nonch\u00e9 esponente di spicco del socialismo milanese, Pass\u00f2 quindi a lavorare alla Banca Zaccaria Pisa di Milano.\nMa la passione per il teatro lo aveva fortemente attratto gi\u00e0 dagli anni dell'universit\u00e0, e lo aveva portato a far parte della Compagnia degli Sciacalli, giovani decisi a rinnovare i cartelloni teatrali con una drammaturgia contemporanea e innovativa; si avvicin\u00f2 cos\u00ec a Orio Vergani e ad Anton Giulio Bragaglia. Fu anche amico intimo di Luigi Pirandello. Dopo avere talvolta recitato come attore, nel 1929, facendo uso della propria competenza manageriale, assunse la gestione della compagnia di Sem Benelli, riuscendo a farla uscire da una grave situazione di dissesto. Fu da allora che divenne impresario teatrale.\nNel 1929, con Bragaglia, con una rischiosa decisione in tempi di regime fascista, mise in scena per la prima volta in Italia \"L\u2019opera da tre soldi\" di Bertolt Brecht, mascherandola con il titolo \"La veglia dei lestofanti\", e presentandola come \"commedia jazz\" sui cartelloni. Nel 1934 fond\u00f2 e diresse l\u2019Unione nazionale arte drammatica, con l'approvazione drl ministro per la Stampa e la Propaganda Galeazzo Ciano, che in passato aveva conosciuto Paone avendo fatto parte della Compagnia degli Sciacalli. Nello stesso tempo, per le sue idee di sinistra, era schedato e sorvegliato dall'OVRA. Nel 1938 ottenne in gestione il Teatro Nuovo di Milano mentre Angelo Rizzoli lo sostenne finanziariamente, dandogli la possibilit\u00e0 di fondare la \"Spettacoli Errepi\", impresa teatrale che negli anni produrr\u00e0 complessivamente 127 spettacoli. Nel 1943 il regime lo costrinse ad allontanarsi da Milano, e Paone si rifugi\u00f2 a Roma dove visse recluso in case di amici. Ma non abbandon\u00f2 il teatro e riusc\u00ec comunque, insieme a Renato Cialente, a costituire una compagnia di cui facevano parte Elena Zareschi, Annibale Petrone e Vittorio Gassman, con i quali mise in scena al Teatro Argentina \"L\u2019albergo dei poveri\" di Gorkij per la regia di Peter Sharoff. Tristemente, all'uscita da una di queste rappresentazioni, Cialente mor\u00ec improvvisamente, investito da un camion tedesco. \nSubito dopo l'8 settembre partecip\u00f2 alla Resistenza entrando in clandestinit\u00e0; sia a Roma che a Milano utilizz\u00f2 le proprie residenze e persino il Teatro Nuovo per riunioni clandestine di antifascisti. Collabor\u00f2 all'organizzazione dell'evasione dal carcere di Sandro Pertini e Giuseppe Saragat, utilizzando i propri rifugi, dando asilo anche a Giorgio Amendola e Bruno Buozzi. Dopo la Liberazione torn\u00f2 a Milano, fu attivo nella Federazione del PSI e fu candidato del Fronte democratico popolare alle elezioni politiche del 1948. Con diversi intellettuali provenienti dalla Resistenza, contribu\u00ec a fondare la Casa della cultura, un centro di dibattito culturale che vide la partecipazione di importanti nomi, fra cui Lelio Basso, Guido Piovene, Giuliano Procacci, Franco Fortini, Mario Dal Pra, Cesare Musatti, Rossana Rossanda, Enzo Paci,\nNell'immediato dopoguerra, a partire dallo straordinario successo di \"Cantachiaro\", la Errep\u00ec produsse un gran numero di rilevanti spettacoli, specialmente di rivista, spesso molto dispendiosi (e con non pochi rischi finanziari, sfiorando talvolta il dissesto). Lanci\u00f2 gli sceneggiatori Garinei e Giovannini e una schiera di artisti brillanti destinati a sfolgoranti carriere (Renato Rascel, Delia Scala, Gianni Agus, Quartetto Cetra, Lauretta Masiero, Marisa del Frate), promuovendo lo storico passaggio, a met\u00e0 degli anni Cinquanta, dal variet\u00e0 alla commedia musicale. \nNel campo della prosa produsse: nel \u201949 la compagnia Ruggeri-Gramatica, nel \u201954 la compagnia De Lullo-Falk-Buazzelli-Guarnieri che poi, con il subentro Romolo Valli al posto di Tino Buazzelli, divent\u00f2 la Compagnia dei Giovani. Nel 1953 organizz\u00f2 una grande tourn\u00e9e di Gino Cervi a Parigi con il \"Cyrano de Bergerac\". Port\u00f2 in Italia l\u2019Old Vic di Londra, e da Parigi la compagnia di Louis Jouvet, Edwige Feuill\u00e8re, Jean Vilar e la Com\u00e9die-Fran\u00e7aise. Fece venire in Italia anche l\u2019Opera di Pechino, Jos\u00e9phine Baker, Maurice Chevalier, Louis Armstrong e Duke Ellington.\nPromosse anche il teatro musicale classico e negli anni sessanta divenne sovrintendente del Teatro del Maggio Musicale Fiorentino e alla sua energia si deve se tale teatro risorse in poche settimane dalla catastrofe della alluvione del novembre 1966. Durante la sua gestione del teatro fiorentino si segnal\u00f2 per una edizione straordinaria, nel 1967, del \"Ballo Excelsior\" di Luigi Manzotti su musica di Romualdo Marenco, che riscosse un successo enorme di pubblico e qualche disapprovazione da parte del paludato mondo della critica musicale. Devoto ammiratore di Arturo Toscanini e amico stretto della di lui famiglia, si devono in grande misura a Paone la scoperta e il primo lancio di un maestro come Riccardo Muti."}
