{"id": "1113411", "revid": "388006", "url": "https://it.wikipedia.org/wiki?curid=1113411", "title": "Episodi di Streghe (serie televisiva 1998) (settima stagione)", "text": "Gli antagonisti principali della stagione sono le Incarnazioni e Zankou.\nDurante questa stagione Drew Fuller e Julian McMahon ricompaiono come guest, e al termine Dorian Gregory esce dal cast principale.\nIn questa stagione Leo segue un percorso per certi versi simile a quello compiuto da Cole nella quarta: diventando un'incarnazione all'insaputa delle sorelle, cos\u00ec come Cole era diventato la nuova sorgente di tutti i mali all'insaputa delle sorelle.\nLa forza dell'amore.\nTrama.\nSono passati due mesi da quando Leo ha ucciso Gideon ed ora, l'Anziano, \u00e8 ossessionato dalla possibilit\u00e0 che Barbas possa essere pericoloso per i suoi figli. Leo passa le sue giornate a cercarlo e non si fida pi\u00f9 di nessuno, nemmeno degli altri Anziani. Barbas fa leva su questa sua paura e lo induce ad attaccare un Anziano. Phoebe e Paige cercano di distrarre Leo da questa sua ossessione e anche di far in modo che Piper non segreghi in casa i suoi figli per proteggerli dai pericoli esterni. Quale migliore occasione per farli distrarre portandoli al matrimonio di un'amica? Leo e Piper vengono accompagnati da Phoebe e al matrimonio, celebrato con un rito Ind\u00f9, essi vengono posseduti da due dei Ind\u00f9 (le personificazioni dell'amore). Questo li rende molto potenti (a Piper spuntano altre quattro braccia!) e cos\u00ec Leo sfrutta questa sua potenza per dare ancora una volta la caccia a Barbas (che in accordo con altri demoni aveva attaccato Piper in casa per sottrarle il bambino) finendo per\u00f2 col cedere alle sue paure (ovviamente sotto influsso di Barbas) e eliminare un Anziano. Paige, con un incantesimo, libera dalla possessione Piper e Leo e successivamente, insieme a Phoebe, si dirige negli Inferi ed elimina Barbas. Ma una nuova minaccia incombe sulle sorelle: un volto con sembianze di fantasma (che si era gi\u00e0 presentato sia a Barbas che a Leo) incalzato dalla domanda di Leo \"che cosa vuoi da me ?\" risponde: \"voglio te, Leo..\"\nLady Godiva.\nTrama.\nLe Halliwell devono salvare Lady Godiva, uscita da un libro con un incantesimo fatto da uno studente alla Scuola di Magia, da Lord Dyson prima della sua storica cavalcata. Phoebe intanto, in aspettativa dal lavoro, dubita che il suo sostituto Leslie possa dare consigli alle donne. Paige intanto cerca disperatamente di salvare la Scuola di Magia che rischia di chiudere. Alla fine dell'episodio le sorelle riportano Lady Godiva al suo tempo e Paige ottiene dagli Anziani il permesso di tenere aperta la Scuola ma deve essere lei a organizzarla e diventarne la preside.\nCome eravamo.\nTrama.\nPaige aiuta Piper con Chris, il nuovo arrivato. Intanto il fratellino pi\u00f9 grande inizia a provare un po' di gelosia per il piccolino. Paige suggerisce a Piper di invocare lo spirito della nonna Penny per il battesimo Wicca di Chris, pensando che questo possa placare la rivalit\u00e0 ed i bisticci tra i due fratellini. La nonna per\u00f2 sbaglia il suo incantesimo e invece di eliminare gli attriti tra i due piccolini rende capricciose le sorelle del trio riportando la loro mente a quando erano delle bambine. A questo punto Victor, padre delle sorelle, decide che sia giusto far risolvere la questione a Patty, la madre, mettendo da parte la nonna Penny. Nel frattempo Leo partecipa alla visione del futuro di una veggente che gli mostra di essere lui stesso il demone che perseguita Wyatt: il bambino, infatti, vive come una sua colpa la separazione dei genitori e involontariamente evoca un demone con lo stesso aspetto di Leo per la sua sofferenza nascosta.\nIl calice della vita.\nTrama.\nPaige incontra Black Jack Cutting, un pirata del XVIII secolo alla ricerca della Fontana della Giovinezza, che rapisce streghe per rubar loro la giovinezza. Intanto Leslie cerca di uscire con Phoebe. Paige, cercando di salvare l'ultima strega catturata, viene colpita da una maledizione e invecchia in un lampo fino a diventare una donna anziana. Piper e Phoebe, per salvarla, fanno un patto col pirata: devono rubare un calice d'oro per attivare la Fontana della Giovinezza. Il pirata rompe il patto e il trio lo uccide e salvano Paige. Intanto l'ispettrice Sheridan e un federale, Brody, scoprono il loro segreto. Nel frattempo Phoebe e Leslie si baciano.\nSorella morte.\nTrama.\nTentando di bloccare il mezzodemone Sirk che uccide i suoi parenti umani per diventare un demone completo, Paige fa un incantesimo di protezione, con il quale involontariamente ferma ovunque ogni tipo di decesso. Ben presto si far\u00e0 vivo l'Angelo della Morte, poich\u00e9 Paige con il suo incantesimo ha bloccato la morte in tutto il mondo, sconvolgendo cos\u00ec il grande disegno. L'Angelo della Morte \u00e8 quindi costretto a collaborare con il demone pur di annullare l'incantesimo di Paige, dopodich\u00e9 recluta Piper per aiutarlo a ristabilire il Grande Disegno. Piper, spaventata dopo aver letto sulla lista delle prossime anime da prendere il nome di Phoebe, raccomanda alla sorella di non muoversi dalla scuola di magia, dove \u00e8 al sicuro. Intanto Sirk si rivolge alla veggente Kira per farsi dare una risposta su come potrebbe uccidere la moglie del cappellano, con in grembo il bambino e propone un incontro con le sorelle, ma a morire non sar\u00e0 Phoebe, ma Paige. Dopo che Phoebe ha una premonizione toccando Paige, propone un patto all'Angelo della Morte, ovvero quello di scambiare l'anima del demone eliminato con quella di Paige, ed egli per non danneggiare ulteriormente il grande disegno accetta. Alla fine dell'episodio l'agente Brody dice a Piper che tra non molto avrebbe avuto bisogno di loro. Phoebe ha riacquistato il suo potere di premonizione.\nNotti di luna blu.\nTrama.\nMentre una strana luna blu appare nel cielo, alle sorelle Halliwell viene assegnato un nuovo Angelo Bianco, ma questo viene ucciso da strani demoni simili a pantere. Si viene a scoprire che questi demoni non sono altro che le sorelle, che si trasformano con la luna blu. Leo continua a sentire le presenza di un \"nuovo potere\". L'agente Brody si confida con Paige e lei scopre che lui le vuole contattare per il problema del \"nuovo potere\". Leslie se ne va e prima di partire lui e Phoebe confessano i loro sentimenti.\nGli angeli custodi.\nTrama.\nUn uomo scampa per un soffio ad un incendio. Brody scopre che ci sono state altre tre vittime di misteriosi incendi e che il responsabile \u00e8 il demone Sarpedon, che cattura gli angeli custodi delle vittime per proteggersi dalle Incarnazioni, il \"nuovo potere\". Paige viene privata del suo Angelo Custode e quando va via per salvare Kyle Brody, il demone attacca e uccide Piper e Phoebe, ma viene eliminato a sua volta. Per salvare Piper e Phoebe, Leo diventa una Incarnazione e acquisisce il potere di resuscitare i morti.\nUn libro senza fine.\nTrama.\nAlla scuola di magia muore un insegnante mentre legge una lista di libri da lui banditi. Paige, che era presente, chiama Brody affinch\u00e9 l'aiuti nelle indagini, ma vengono entrambi risucchiati in un libro. Questo testo fu iniziato vent'anni prima da due studenti della scuola di magia ed \u00e8 incompiuto. \nPaige e Brody si ritrovano cos\u00ec in un film anni '30 (in bianco e nero) inseguiti da gangster alla caccia del Falcone. Le sorelle li faranno uscire scrivendo il finale del libro. Kyle e Paige a fine puntata si baciano.\nTutti pazzi per Leo.\nTrama.\nLeo rivela alle sorelle di essere un'Incarnazione. Appena Kyle, il fidanzato di Paige, che odia le Incarnazioni, lo scopre lancia una pozione contro Leo e quest'ultimo gli lancia un fulmine uccidendolo. Quando sta per morire Leo fa ritornare indietro il tempo prima di rivelare alle sorelle il suo segreto.\nVisione dal futuro.\nTrama.\nLeo riceve una visita dalle Incarnazioni che gli chiedono di proteggere un demone (Kira, la Veggente) al fine di convincere, con le sue premonizioni, le sorelle Halliwell ad allearsi con loro. \nLe streghe all'inizio sono molto restie a difendere Kyra da Zankou, uno dei demoni pi\u00f9 potenti e pi\u00f9 malvagi, ma poi decideranno di proteggerla. Kyra vuole diventare umana e Leo intercede per lei presso gli Anziani, per ottenere delle informazioni utili a combattere i demoni. Zankou viene liberato dalla sua prigione da un gruppo di demoni per contrastare le incarnazioni, intanto Paige e Brody hanno un incontro romantico: una cena a casa Halliwell. La Veggente rivela che Leo \u00e8 una Incarnazione e aiuta Phoebe a vedere Utopia ovvero il futuro voluto dalle Incarnazioni. Questa visione di un mondo senza demoni inizia a convincere le sorelle sulla bont\u00e0 delle Incarnazioni. Alla fine dell'episodio Zankou riesce ad uccidere Kyra.\nVita da streghe.\nTrama.\nZankou, riportato in vita per eliminare le Incarnazioni, ritiene che la minaccia non siano le Incarnazioni, ma le Halliwell. Poich\u00e9 Phoebe vuole mostrare a Piper come sarebbe il futuro di Utopia, le due sorelle decidono di fare un incantesimo per scambiarsi momentaneamente i poteri, in modo che Piper possa avere una premonizione; al momento dello scambio vengono per\u00f2 attaccate da Zankou, e i loro poteri vanno a finire in due innocenti, Denise e Ronnie. I due all'inizio decidono di usare i poteri per arricchirsi, ma quando Phoebe mostra a Ronnie la sua visione di un futuro senza il male, entrambi si convincono a restituire i poteri alle Halliwell. Intanto Brody, attraverso un viaggio nel tempo assieme a Paige, scopre che i suoi genitori sono stati uccisi dai demoni e non dalle Incarnazioni come credeva; tuttavia continua a non fidarsi delle Incarnazioni e prima di tornare nel presente prende una fiala di pozione per eliminarle.\nUn prezzo da pagare.\nTrama.\nLe Incarnazioni informano le Halliwell che per trasformare il mondo nella loro Utopia devono \"addormentare\" tutti per un paio d'ore, cos\u00ec da poter uccidere tutti i demoni rimasti. Quando le sorelle addormentano il mondo Zankou rapisce Kyle, che accetta di aiutarlo a fermare le Incarnazioni usando la pozione della paranoia su Piper, Phoebe e Paige. Durante la trasformazione Kyle usa la paranoia di Paige per attirare ed uccidere L'Incarnazione Beta, ma viene egli stesso ucciso nello scontro. Le Incarnazioni allora addormentano anche le sorelle per avere il loro potere. E Utopia ha cos\u00ec inizio.\nLe verit\u00e0 nascoste.\nTrama.\nMentre le Halliwell si godono la trasformazione, Leo scopre che le Incarnazioni controllano il destino di ogni essere umano eliminando chiunque si comporti male. Leo cerca di fermarle e Zankou lo vuole aiutare, mentre cerca la ricetta egizia per la pozione per eliminare le Incarnazioni. Ma anche Leo viene eliminato e Phoebe riesce a far ricordare il dolore alle sorelle, un dolore che le Incarnazioni avevano soppresso. Le sorelle vanno quindi da Zankou e si alleano con lui per combattere contro le Incarnazioni. Lo convincono poi a tornare indietro nel tempo, prima che tutto iniziasse. E Utopia svanisce. Kyle diventa un angelo bianco.\nIl principe dei ladri.\nTrama.\nAlla scuola di magia si presenta Drake, un ex demone, per occupare il posto di insegnante di letteratura. \nPer convincere le sorelle che non rappresenterebbe una minaccia per gli studenti se venisse assunto trasforma se stesso in Robin Hood e Phoebe nella sua Lady Marion. Lo stregone che fece diventare Drake umano, per ottenere i poteri di Drake, getta un incantesimo su di lui in modo che creda di essere davvero Robin Hood e che Phoebe sia veramente la sua Marion. In seguito prende in ostaggio John Norman. Alla fine lo stregone viene eliminato e Drake confessa a Phoebe che, per via del patto con lo stregone, gli rimangono solo due settimane di vita. Intanto, Piper \u00e8 preoccupata perch\u00e9 Leo dovr\u00e0 affrontare gli Anziani e la punizione che gli sar\u00e0 inferta per via della sua unione alle Incarnazioni.\nIl cabaret incantato.\nTrama.\nDarryl teme che un suo amico sia posseduto e Phoebe, Paige e Drake, investigando, scoprono che l'amico di Morris \u00e8 davvero posseduto da un uomo che lavorava in un cabaret distrutto da un incendio nel 1899. Le anime delle persone morte nell'incendio sono tenute prigioniere per via di un patto che il proprietario, il Conte Roget, fece col demone Sargon gi\u00e0 eliminato dalle Halliwell. Con un incantesimo, Phoebe e Drake tornano nel cabaret per cercare di liberare le anime, ma rischiano di rimanere intrappolati nel 1899 perch\u00e9 il Conte Roget si impossessa del corpo di Drake. L'epoca moderna spaventa il Conte Roget e in questo modo le sorelle possono mandare all'Inferno il Conte e liberare le altre anime e riportare Drake al presente.\nL'amore ritrovato.\nTrama.\nMentre Piper e Paige danno la caccia a un gruppo di demoni-spina, uno dei quali ferisce Piper a una mano, per Leo arriva il momento di affrontare il giudizio degli Anziani, che devono decidere se perdonarlo o punirlo per aver appoggiato l'utopia delle Incarnazioni. Nell'incontro, Essi ammettono la loro parte di colpa, per via della faccenda di Gideon; ma impongono a Leo una difficile prova: privarlo della memoria e spedirlo lontano da San Francisco come uomo in carne e ossa. La prova consiste nel testare il suo amore per Piper, costringendolo a fare una scelta tra la vita di Anziano e quella di padre-marito-cognato: se Leo riuscir\u00e0 a ritrovare Piper nonostante la lontananza e la perdita della memoria, ci\u00f2 sar\u00e0 il segno che il loro amore \u00e8 superiore a ogni elezione dall'alto; in caso contrario, dovr\u00e0 tornare ad essere un Anziano a tempo pieno. Viene cos\u00ec spedito in Texas, dove si ritrova stordito e affamato, e completamente privo di ricordi su chi \u00e8 e sui luoghi da cui proviene. Nel frattempo uno degli Anziani avverte Piper della prova, e questa, furiosa e offesa come moglie e madre, mobilita Darryl perch\u00e9 si metta a cercare Leo; la ferita del demone-spina, per\u00f2, inizia a manifestare i suoi effetti, e Piper cade in uno stato di pre-morte che le causa una separazione dal corpo. Nella forma di fantasma, quindi, rivede una vecchia conoscenza: Cole, che le spiega di essere l\u00ec per darle una mano a ricongiungersi con Leo. Il suo scopo \u00e8 in realt\u00e0 quello di dare a Phoebe un esempio reale perch\u00e9 non rinunci mai all'amore; ragion per cui si \u00e8 alleato con Drake facendolo entrare nella sua vita (cos\u00ec si scopre anche il vero motivo dell'improvvisa comparsa di Drake). Nel frattempo i ricordi di Leo si fanno sempre pi\u00f9 vivi a colpi di flashback: a met\u00e0 tra la vita e la morte, e con Phoebe e Paige disperate, Piper riesce in qualche modo a farsi \"sentire\" da Leo, che si riavvicina sempre di pi\u00f9 alla sua vita di uomo sposato; a questo punto, per\u00f2, gli Anziani calcano la mano, e uno di loro, sfruttandone la relativa amnesia, gli offre la possibilit\u00e0 di dedicare la sua vita a una nobile quanto imprecisata attivit\u00e0 di filantropo, facendogli forti pressioni. Intuito il pericolo, Phoebe e Paige ottengono le informazioni necessarie da Darryl e raggiungono Leo, che per\u00f2 ha ormai accettato l'offerta dell'Anziano. A quel punto solo Piper, agonizzante, pu\u00f2 riuscire a inviargli il suo richiamo oltre ogni barriera, e Leo si getta dal Golden Gate Bridge, con un volo da \"angelo caduto\" (in perfetto stile \"City of Angels\"...) che cancella del tutto la sua met\u00e0 di Anziano, restituendogli una natura umana... e mortale, per la prima volta da quando era morto nella battaglia di Guadalcanal. A situazione rientrata, per\u00f2, per Drake \u00e8 ormai scaduto il tempo: il patto con Cole \u00e8 onorato (anche se, innamorandosi di Phoebe, \u00e8 andato ben oltre i patti), e dopo un teatrale ultimo saluto e un incontro chiarificatore col fantasma in pena di Cole, scompare.\nLa casa delle bambole.\nTrama.\nDopo che Leo \u00e8 diventato mortale, Wyatt \"imprigiona\" lui e Piper nella casa delle bambole in soffitta con l'intento di proteggere i genitori. Zankou approfitta di ci\u00f2 per impossessarsi della casa e tentare di assorbire il potere del Nesso in cantina mentre Phoebe e Paige cercano Piper e Leo. Zankou cattura anche le altre due Halliwell e le costringe, insieme a Piper, a liberare il Nesso ma esso, non sapendo decidere tra il Potere del Trio e quello di Zankou, entra nell'unica entit\u00e0 imparziale: Leo. Leo usa il potere del Nesso per liberare Casa Halliwell dai demoni e, una volta fatto, le Halliwell rispediscono il potere del Nesso in cantina. Alla fine dell'episodio Piper e Phoebe convincono Leo a diventare il nuovo preside della scuola di magia prendendo il posto di Paige cos\u00ec facendo ella si pu\u00f2 dedicare maggiormente alla sua vita mentre per Leo, pu\u00f2 diventarne un nuovo incarico.\nIl vaso di Pandora.\nTrama.\nIl mitologico Vaso di Pandora, il vaso contenente tutti i mali del mondo, \u00e8 stato rubato dal demone Katya. Mentre Paige \u00e8 intrappolata in un ascensore, Piper e Phoebe cercano Hope, la nuova custode del vaso, poich\u00e9 essa \u00e8 l'unica che pu\u00f2 rimettere nel vaso i Mali che Katya ha liberato. Alla fine le Halliwell restituiscono a Hope il vaso ed eliminano Katya.\nNel corpo di un demone.\nTrama.\nIl demone Imara grazie ad una ciocca di capelli di Phoebe pronuncia un incantesimo e l'anima sua e quella di Phoebe si scambiano e Imara cerca di assumere il controllo del mondo sotterraneo uccidendo i tre luogotenenti di Zankou con i poteri di Phoebe. Piper e Paige si accorgono di questo e, grazie all'aiuto di Mitchell Haines (il primo protetto di Paige), riportano Phoebe nel suo corpo ed eliminano Imara. Leo, intanto, inizia a lavorare come preside alla Scuola di Magia e Phoebe ritorna all'universit\u00e0.\nL'amico immaginario.\nTrama.\nIl piccolo Wyatt ha un nuovo amico immaginario di nome Vicus che in realt\u00e0 \u00e8 un demone che cerca di portarlo dalla parte del male. Piper, inavvertitamente, porta indietro dal futuro il Wyatt venticinquenne e quando Vicus lancia una maledizione sul piccolo Wyatt il grande Wyatt diventa malvagio e rapisce se stesso in modo che le Halliwell non lo facciano ritornare al bene. Tutto si sistemer\u00e0 e Wyatt torner\u00e0 ad essere buono.\nLa morte ti fa strega.\nTrama.\nNon riuscendo a impossessarsi del Libro delle Ombre, che sfugge a ogni tentativo di contatto, Zankou decide di mirare direttamente al segreto del suo potere: il rapporto di interdipendenza che lo lega alle sorelle. Infatti indebolendo la fiducia delle Halliwell in se stesse e nella loro magia, anche le difese del Libro ne risulterebbero abbassate. Zankou interferisce quindi nella vita del Trio causando la morte di un collega di Phoebe all'universit\u00e0 e di una giovane protetta di Paige, e alimentando in loro un lacerante senso di colpa, reso ancora pi\u00f9 amaro dai pesanti sospetti dell'ispettrice Sheridan che sorveglia Morris ventiquattro ore al giorno per arrivare al Trio. Frattanto, servendosi di un alchimista in grado di resuscitare i morti, Zankou scatena quei corpi esanimi e vendicativi contro le ragazze, risvegliando anche per l'occasione, dopo ben quattro anni, il corpo dell'ispettore Davidson, per colpire le sorelle, e soprattutto Phoebe, nel vivo delle loro storie. Le Halliwell riescono in qualche modo a liberarsi degli innocenti resuscitati e dell'alchimista, ma il loro morale ne esce a pezzi; e una volta tornate a casa e salite in soffitta, avranno una pessima sorpresa: il Libro \u00e8 sparito.\nLa fine della magia.\nTrama.\nRifugiatesi nella Scuola di Magia, le sorelle cercano di non farsi prendere dal panico per la perdita del Libro, ma intuiscono lo scopo dell'ennesimo attacco di Zankou: accedere al Nesso; assorbendo quell'immenso potere, il demone potrebbe infatti eguagliare la forza del Trio ed eliminarlo. Nel frattempo i servizi segreti che indagano sulle Halliwell hanno messo a punto uno stretto piano di controllo, con l'ispettrice Sheridan continuamente agguerrita e desiderosa di sbattere in cella le ragazze, per cui difendersi diventa ancora pi\u00f9 complicato. Zankou s'installa nella villa con la sua folta schiera di demoni, che iniziano a scavare nel pavimento della cantina; quando cerca di assimilare il Nesso, per\u00f2, questo sfugge in quanto il potere di Zankou non \u00e8 abbastanza forte da contenerlo, al che il demone intuisce che l'unico modo per farlo proprio \u00e8 impossessarsi dei tre poteri individuali delle Halliwell. Queste intanto escogitano diversi modi per rientrare nella casa; tentano attacchi cercando anche di ricordare a memoria gli incantesimi del Libro, ma questo resta sempre nelle mani di Zankou, che ne usa le formule contro di loro, e ogni volta le ragazze ne escono con un potere in meno, finch\u00e9 Paige resta praticamente l'unica a conservare quello di orbitazione. A questo punto le tre sorelle, messe ko, iniziano a sospettare che la loro missione magica sia davvero giunta a termine (e non solo la loro missione); parlando con un Anziano, vengono a sapere che nel loro Libro \u00e8 contenuto un incantesimo d'emergenza, con il quale possono distruggere il Nesso: un incantesimo devastante e troppo pericoloso anche per loro data l'enorme energia del Nesso, e dato che non possono pronunciarlo se non di persona dopo che Zankou l'ha assorbito. Consapevoli dell'enorme rischio, quasi rassegnate alla morte, le Sorelle lasciano Wyatt e Chris in custodia da nonno Victor; dopodich\u00e9 orbitano nella villa, che nel frattempo \u00e8 stata circondata dalle forze speciali. La Sheridan si \u00e8 infatti arrischiata addirittura ad entrare per sorprendere le Halliwell, ma si \u00e8 imbattuta in Zankou, che l'ha uccisa senza neanche darle il tempo di parlare: visto tutto con le loro microspie, i suoi colleghi si sono quindi preparati al peggio. Zankou intanto attende le sorelle in casa, con dentro di s\u00e9 il Nesso, ma le Halliwell hanno un'arma inaspettata dalla loro parte: Prue aveva una volta spiegato a Leo il modo per attuare la proiezione astrale, e ora Leo l'ha insegnato a loro; il rischio resta comunque altissimo, perch\u00e9 grazie al potere di premonizione rubato a Phoebe, Zankou pu\u00f2 anticipare le loro mosse. Tutto si gioca quindi sul piano del Destino. Proiettatesi, le sorelle possono quindi pronunciare l'incantesimo pur essendo altrove, e questo distrugge contemporaneamente il Nesso e Zankou, provocando un'esplosione che investe i loro corpi astrali, all'apparenza disintegrandole. Allarmati dal botto, i militari compreso Darryl fanno irruzione in casa, trovandola completamente vuota: versione ufficiale: \"Le Halliwell sono morte\". Nascoste dietro false identit\u00e0, le ragazze e Leo si preparano invece a una nuova vita lontano dai demoni e dalla magia... forse. La scena finale fa vedere Darryl che vede le sorelle e Leo con nuovi corpi e capisce che sono salve e si allontana dalla casa sorridendo."}
{"id": "1113416", "revid": "125221609", "url": "https://it.wikipedia.org/wiki?curid=1113416", "title": "Sport in Molise", "text": "Lo sport in Molise si \u00e8 sviluppato ad un certo livello solo dal secondo dopoguerra in poi.\nPrincipali societ\u00e0 sportive.\nBasket.\nPallacanestro Maschile:\nPallacanestro Femminile\nCalcio.\nCalcio Maschile:\nCalcio Giovanile:\nCalcio a 5 SERIE B NAZIONALE:\nCalcio a 5 SERIE C1 NAZIONALE:\nPallamano.\nPallamano Maschile:\nPallavolo.\nPallavolo Maschile:\nPallavolo Femminile:\nRugby.\nRugby Maschile"}
{"id": "1113423", "revid": "125706753", "url": "https://it.wikipedia.org/wiki?curid=1113423", "title": "Johannes Brandrup", "text": "Biografia.\nCompie gli studi all'United World College of the Atlantic in Galles e alla Folkwang-Schule ad Essen.\nGrazie a varie fiction televisive, commedie sentimentali e telefilm polizieschi (il pi\u00f9 noto dei quali \u00e8 \"Squadra Speciale Cobra 11\"), Brandrup ottiene numerosi riconoscimenti in Germania. Nel 2016, dopo 20 anni, fa ritorno a Cobra 11.\nNel 2000 recita in Italia nel film TV \"San Paolo\" di Roger Young, ne \"L'ultimo sogno\" di Sergio Martino e in \"Crociati\" di Dominique Othenin-Girard.\nRitorna a girare in Italia nel 2004 sotto la direzione di Maurizio Zaccaro nella miniserie \"Al di l\u00e0 delle frontiere\", con cui ottiene importanti riconoscimenti (\"Flaiano d'oro\" e \"Efebo d'argento\").\nNel 2005, nelle vesti di Ges\u00f9 Cristo, gira il film tv \"San Pietro\" (per la regia di Giulio Base) accanto ad Omar Sharif, e sempre nello stesso anno gira \"I figli strappati\" (per la regia di Massimo Spano) accanto ad Antonia Liskova.\nNel 2006 recita la parte del protagonista maschile - il principe Filippo d'Assia - in \"Mafalda di Savoia\" (per la regia di Maurizio Zaccaro) accanto a Stefania Rocca.\nNel 2007 gira alcune importanti produzioni tedesche, la miniserie per la tv in due puntate dal titolo \"Tarragona\" (diretta da Peter Keglevic), \"Die Hitzewelle\" (per la regia di Gregor Schnitzler) e \"Hell of a night/80 Minutes\" di Thomas Jahn.\nNel 2008 Maurizio Zaccaro lo chiama nuovamente in Italia per interpretare il ruolo del protagonista della miniserie per la Rai, prodotta dalla Casanova Intertainment, dal titolo \"Lo smemorato di Collegno\". Successivamente gira in Germania \"B\u00f6seckendorf\" e in Tunisia la miniserie \"Sant'Agostino\" (diretta da Christian Duguay), una coproduzione di Rai Uno del ciclo \"Imperium\".\nNel 2010 \u00e8 in onda su RaiUno con la fiction in sei puntate \"La ladra\", dove interpreta il ruolo di un cuoco, Dante Mistretta, al fianco di Veronica Pivetti.\nNel 2012 partecipa alla fiction \"L'Olimpiade nascosta\", fiction in due serate trasmessa su Rai Uno il 27 e 28 maggio.\nNel febbraio 2013 \u00e8 il protagonista maschile di \"Tutta la musica del cuore\", fiction in sei puntate trasmessa su Rai Uno dal 3 febbraio, dove interpreta Mattia Stefani, maestro d'orchestra in un conservatorio della Puglia.\nNel 2014 interpreta un comandante nazista, il tenente Hans Hiesserich, nel film TV \"A testa alta - I martiri di Fiesole\" di Rai Fiction, diretto da Maurizio Zaccaro, che Raiuno manda in onda il 2 giugno 2014 nel giorno della Festa della Repubblica. Narra la storia dei martiri di Fiesole, tre Carabinieri poco pi\u00f9 che ventenni: Alberto La Rocca, Vittorio Marandola e Fulvio Sbarretti, nella fiction interpretati, rispettivamente, dagli attori Marco Cocci, Alessandro Sperduti e Giovanni Scifoni, che durante la Seconda Guerra mondiale sacrificarono la loro vita per salvare 10 abitanti di Fiesole ostaggio dei nazisti.\nVita privata.\nVive a Berlino."}
{"id": "1113439", "revid": "1926649", "url": "https://it.wikipedia.org/wiki?curid=1113439", "title": "Fausto Pari", "text": "Caratteristiche tecniche.\nImpiegato prevalentemente come mediano con compiti di copertura, ha giocato anche come terzino e sul finire di carriera come libero.\nCarriera.\nGiocatore.\nClub.\nDebutta sedicenne nel Bellaria, militante in Serie D. Nel 1979 passa all', con cui esordisce in Serie A, il 22 marzo 1981 contro la . Quella partita rimane l'unica in nerazzurro: nell'estate 1981 scende in Serie C1, al . Rimane in Emilia per due stagioni (la prima in prestito, la seconda a titolo definitivo), segnalandosi in una squadra ricca di giovani, e nel 1983 si trasferisce di nuovo in Serie A, alla Sampdoria, nonostante voci di corridoio lo accasavano al Verona..\nCon la squadra ligure vive gli anni migliori della presidenza di Paolo Mantovani, conquistando da titolare lo scudetto del 1990-1991, tre Coppe Italia e una Coppa delle Coppe. In blucerchiato disputa oltre 400 partite tra campionato e coppe, nel ruolo di cursore di centrocampo agli ordini di Renzo Ulivieri, Eugenio Bersellini e Vujadin Bo\u0161kov. Nel 1992, a 30 anni, accetta l'offerta del Napoli, dove rimane per quattro stagioni. Nel campionato 1993-1994 viene escluso dalla rosa per motivi legati all'ingaggio fino a marzo 1994, prima di essere reintegrato. Rimane al Napoli fino al 1996, ricoprendo anche il ruolo di capitano; in seguito passa al , con cui conquista una salvezza allo spareggio contro il Cagliari e disputa la sua ultima stagione nella massima serie. A fine stagione non trova l'accordo con la societ\u00e0 emiliana per il rinnovo del contratto.\nChiude la carriera vestendo le maglie di SPAL (con cui conquista la promozione in Serie C1, nuovamente da capitano) e , portato da Paolo Borea con cui aveva gi\u00e0 lavorato a Genova.\nIn carriera ha totalizzato complessivamente 384 presenze e 7 reti in Serie A, fatto che lo colloca attualmente fra i primi 100 calciatori per numero di presenze in Serie A.\nNazionale.\nVanta due presenze con l' e la partecipazione al Campionato europeo di calcio Under-21 1984, oltre ad una convocazione in Nazionale maggiore nel novembre 1991, senza per\u00f2 scendere in campo.\nDirigente.\nSubito dopo il ritiro, nel 2000 diventa direttore sportivo del Brescello, mentre nel 2002 comincia la collaborazione con Arrigo Sacchi allora direttore tecnico del rivestendo anche il ruolo di capo degli osservatori fino al 2003.\nLa stagione successiva passa come osservatore alla Sampdoria per una sola stagione, al termine della quale passa al in qualit\u00e0 di direttore sportivo dove rimane per tre stagioni. Ricopre il ruolo di direttore sportivo anche allo Spezia (per pochi mesi) e dal 1\u00ba luglio 2009 al , lasciando l'incarico il 30 giugno 2012."}
{"id": "1113449", "revid": "124123", "url": "https://it.wikipedia.org/wiki?curid=1113449", "title": "Benjam\u00edn Jarn\u00e9s", "text": "Si occup\u00f2 principalmente di romanzi, critica letteraria e biografie. \nIl suo lavoro appartiene a quell'avanguardia contemporanea conosciuta come Generazione del '27.\nDopo la sconfitta della Seconda Repubblica Spagnola nella guerra civile, si ritir\u00f2 in esilio in Messico."}
{"id": "1113452", "revid": "63716", "url": "https://it.wikipedia.org/wiki?curid=1113452", "title": "Muromachi (era)", "text": ""}
{"id": "1113453", "revid": "55040", "url": "https://it.wikipedia.org/wiki?curid=1113453", "title": "VACMA", "text": ""}
{"id": "1113457", "revid": "110157", "url": "https://it.wikipedia.org/wiki?curid=1113457", "title": "Acclaim Entertainment", "text": "Acclaim Entertainment era un'azienda statunitense dedita allo sviluppo e alla pubblicazione di videogiochi per computer e console, fondata nel 1987 a Glen Cove (New York) e fallita nel 2004.\nTra i titoli pi\u00f9 noti le serie di \"Mortal Kombat\", \"Burnout\", \"Turok\".\nA seguito del suo fallimento \u00e8 stata fondata nel 2006 la Acclaim Games, anch'essa caduta in bancarotta nel 2010."}
{"id": "1113461", "revid": "481666", "url": "https://it.wikipedia.org/wiki?curid=1113461", "title": "Robert G. Vignola", "text": "Particolarmente attivo tra gli anni dieci e gli anni venti, \u00e8 tra i pi\u00f9 prolifici attori e registi del cinema muto.\nBiografia.\nNato a Trivigno, provincia di Potenza, da Donato Gaetano e Anna Rosa Rago, emigr\u00f2 con la famiglia negli Stati Uniti all'et\u00e0 di 3 anni, crescendo ad Albany, New York. Esord\u00ec in teatro a 19 anni, recitando con Eleanor Robson e Kyrle Bellew in \"Romeo e Giulietta\".\nInizi\u00f2 la carriera di attore cinematografico nel 1906 con il cortometraggio \"The Black Hand\", diretto da Wallace McCutcheon e prodotto dalla Biograph Company. L'anno seguente Vignola entr\u00f2 a far parte dell'appena nata Kalem Company, per la quale gir\u00f2 numerose pellicole sotto la direzione di Sidney Olcott. Il suo ruolo pi\u00f9 noto \u00e8 quello di Giuda Iscariota nel film \"From the Manger to the Cross\" (1912), il primo incentrato sulla vita di Ges\u00f9, campione d'incassi dell'epoca. Parallelamente, inizi\u00f2 anche l'attivit\u00e0 di regista nel 1911, in coppia con Olcott in \"Rory O'More\", e diresse in seguito alcuni dei pi\u00f9 importanti attori del periodo come Alice Hollister, Pauline Frederick, Jack Pickford, Vivian Martin e Ethel Clayton.\nTra le sue pellicole come regista si ricordano \"The Vampire\" (1913), tra i primi film sul personaggio della vamp. Rodolfo Valentino e Clark Gable fecero una breve comparsa rispettivamente in \"Seventeen\" (1916) e \"D\u00e9class\u00e9e\" (1925). Vignola \u00e8 principalmente noto per la sua collaborazione con Marion Davies, protagonista in \"When Knighthood Was in Flower\" (1922), che la rese una star del cinema muto. \nVignola continu\u00f2 ad essere legato alla sua terra d'origine e torn\u00f2 nel 1924 per la realizzazione, a proprie spese, di un monumento ai caduti. \nL'avvento del sonoro, dopo alcune pellicole di scarsa presa sul pubblico, lo indusse a ritirarsi dall'attivit\u00e0. Tra i suoi film sonori sono da menzionare \"Broken Dreams\" (1933), presentato al Festival di Venezia, e \"The Scarlet Letter\" (1934), ispirato all'omonimo romanzo di Nathaniel Hawthorne, l'ultimo film in cui recita Colleen Moore. Si spense a Hollywood nel 1953 e fu sepolto nel St. Agnes Cemetery di Menands, New York."}
{"id": "1113466", "revid": "78273", "url": "https://it.wikipedia.org/wiki?curid=1113466", "title": "Famiglia Agostini Fantini Venerosi della Seta Grassi", "text": ""}
{"id": "1113491", "revid": "438678", "url": "https://it.wikipedia.org/wiki?curid=1113491", "title": "Il giardino delle vergini suicide", "text": "Il giardino delle vergini suicide (\"The Virgin Suicides\") \u00e8 un film del 1999, il primo scritto e diretto da Sofia Coppola, con Kirsten Dunst e Kathleen Turner. Il film \u00e8 tratto dal romanzo \"Le vergini suicide\" di Jeffrey Eugenides.\n\u00c8 stato presentato nella Quinzaine des R\u00e9alisateurs al 52\u00ba Festival di Cannes.\nTrama.\nDetroit, Michigan, anno 1974. In un quartiere di periferia risiede la famiglia Lisbon, composta da due genitori severi e da cinque figlie: Therese (17 anni), Mary (16 anni), Bonnie (15 anni), Lux (14 anni) e Cecilia (13 anni). La madre tiene sotto stretta sorveglianza le figlie, impedendo loro di godere della propria adolescenza, mentre il padre, un professore di matematica, non interviene mai nelle decisioni familiari.\n\u00c8 estate: in citt\u00e0 imperversa una malattia che attacca gli alberi. Cecilia, la pi\u00f9 giovane delle sorelle, tenta il suicidio tagliandosi le vene nella vasca da bagno con l'immaginetta di un santino. I genitori vengono invitati dagli assistenti sociali a permettere alla loro figlia di avere una vita sociale pi\u00f9 attiva. La signora Lisbon organizza allora una festa, ma durante questa, l'atmosfera imbarazzante \u00e8 palese. La ragazzina si getta dalla finestra della sua camera al primo piano, cadendo sulla ringhiera del giardino e morendo sul colpo. Il parroco dichiara per\u00f2 che si tratta di un incidente, con l'appoggio della signora Lisbon. Il padre continua a mostrarsi apatico e i vicini danno tutta la colpa alla ringhiera, che viene sradicata il giorno dopo.\nInvece i ragazzi del vicinato, nonch\u00e9 compagni di scuola delle ragazze, sono gli unici a prendere coscienza del problema. Essi tentano in ogni modo di mettersi in contatto con le ragazze, ma con scarso successo. Le sorelle Lisbon rientrano a scuola per l'inizio del nuovo anno, ma non sembrano sconvolte dal suicidio della sorella. Ormai a scuola, in citt\u00e0, in tv, nel paese \u00e8 emergenza suicidi giovanili, come l'emergenza virus che attacca gli alberi in citt\u00e0.\nNonostante le barriere culturali e religiose imposte dai genitori, a Lux, la sorella pi\u00f9 intraprendente, viene concesso di frequentarsi con un ragazzo, Trip Fontaine, il bello della scuola, con cui comincia un corteggiamento serrato e imperterrito. La ragazza riesce quindi, nonostante l'isolamento, a farsi invitare al ballo della scuola e Trip addirittura scova altri tre amici impazienti di accompagnare le sorelle.\nIl ballo sar\u00e0 qualcosa di magico e assolutamente nuovo per le sorelle. Trip e Lux vengono incoronati re e reginetta della festa, e i due fanno l'amore sul campo da football. Le altre sorelle li aspettano invano davanti alla porta di casa, gi\u00e0 certe che verranno punite l'indomani, e salutano i loro cavalieri.\nLux si risveglia sola nel campo da football, Trip l'ha lasciata sola e addormentata, per ragioni che forse non sapr\u00e0 spiegarsi nemmeno da adulto. Le misure prese dai genitori contro le ragazze sono drastiche: vengono segregate in casa, viene loro proibita la scuola e l'ascolto della musica rock. I ragazzi tentano con loro un ultimo estremo contatto, prima via telescopio, grazie al quale vengono spiati anche gli incontri intimi sul tetto di casa tra Lux e i suoi partner, poi via posta e telefono. Quando la madre viene a scoprirlo, taglia loro l'ultima via d'uscita. Rimane solo la lampada, con cui le quattro inviano segnali luminosi ai ragazzi.\nL'ultimo segnale invita a presentarsi nella notte a casa loro, in macchina. Vogliono fuggire tutti insieme. Tuttavia nel salotto c'\u00e8 solo Lux ad attenderli: li invita a entrare mentre lei scompare alla loro vista. I ragazzi vagano per la casa buia e giungono infine nel seminterrato in cui incredibilmente a distanza di mesi ancora languono i resti della festa durante la quale Cecilia si era uccisa. Da una trave del soffitto pende il corpo senza vita di Bonnie. I ragazzi spaventati fuggono e inciampano nel cadavere di Mary, che giace con la testa ancora nel forno. Therese \u00e8 al piano di sopra imbottita di sonniferi. Lux, l'ultima ad andarsene, si \u00e8 uccisa con il gas di scarico dell'auto del padre.\nLa festa di ingresso in societ\u00e0 di un'altra ragazza, dal passato e dal futuro diverso e pi\u00f9 felice, prende il posto delle sfortunate sorelle Lisbon. Casa Lisbon invece, la quale versa in uno stato di disordine e incuria totale, viene messa in vendita con tutto ci\u00f2 che contiene, mentre i coniugi Lisbon se ne vanno dalla citt\u00e0.\nColonna sonora.\nLa colonna sonora originale \u00e8 stata composta dal duo francese di musica elettronica AIR."}
{"id": "1113494", "revid": "1018378", "url": "https://it.wikipedia.org/wiki?curid=1113494", "title": "Vladimir Sergeevi\u010d Solov'\u00ebv", "text": "Gioc\u00f2 un ruolo assai significativo nello sviluppo della filosofia (influenzando il pensiero religioso di Berdjaev, Florenskij, Bulgakov), della poesia russa della fine del XIX secolo (Belyj, Blok) e nel rinascimento spirituale dell'inizio del Novecento.\nBiografia.\nLa famiglia.\nVladimir Solov'\u00ebv nacque a Mosca nel 1853, nella famiglia del noto storico russo Sergej Michajlovi\u010d Solov'\u00ebv (1820-1879). La stirpe di Vladimir gi\u00e0 da cinque o sei generazioni apparteneva all'ambiente dei contadini, ma successivamente entr\u00f2 a far parte del ceto intellettuale. Il padre del filosofo, pertanto, non segu\u00ec la linea degli avi, rivolgendosi piuttosto all'attivit\u00e0 intellettuale. Con il proprio instancabile lavoro conquist\u00f2 un posto nella societ\u00e0, diventando prima docente e poi Rettore dell\u2019Universit\u00e0 di Mosca ma continuamente restava al di fuori della nobile cerchia professorale. Si distingueva nell'austerit\u00e0 del suo carattere, nella sua straordinaria sistematicit\u00e0 devota agli studi storici, nel vigore con il quale quasi ogni anno pubblicava i tomi della sua \"Storia della Russia\" (1851-1879), che gli storici contemporanei apprezzarono considerevolmente, dandone alle stampe ventinove. Nella sua famiglia, ogni cosa era sottoposta a regole ferree, che garantivano quella straordinaria produzione scientifica nel corso della sua esistenza. In giovent\u00f9 ascolt\u00f2 Fran\u00e7ois Guizot e Jules Michelet, diede numerosi contributi alla storia dello sviluppo dello statalismo russo, fu predisposto al progressismo e al liberalismo, ebbe allievi come Vasilij Osipovi\u010d Klju\u010devskij.\nPer parte materna (la famiglia dei Poliksen Vladimirovi\u010d), Solov'\u00ebv discendeva dai nobili ucraino-polacchi dei Romanov. Suo lontano cugino fu il celebre pensatore ucraino del XVIII secolo, Hryhorij Savy\u010d Skovoroda (1722\u20131794).\nInfanzia e adolescenza.\nVladimir Solov'\u00ebv crebbe in una famiglia numerosa di impronta patriarcale, radicata nel cristianesimo ortodosso, nel rispetto dei valori tradizionali e caratterizzata da un alto livello culturale. L'atmosfera dei primi anni di Solov'\u00ebv fu fortemente favorevole alla sua successiva crescita spirituale. All'et\u00e0 di otto anni, mentre partecipava in chiesa alla Liturgia dell'Ascensione, fu colpito dalla straordinaria bellezza di una fanciulla che gli suscit\u00f2 un intenso sentimento amoroso. Questo evento fu considerato da Solov'\u00ebv come il primo dei tre incontri mistici che ebbe nella sua vita con quella che finir\u00e0 per identificare come la sua \u201ceterna sposa\u201d, la Sofia, la Sofia-Verit\u00e0, colei che unisce cielo e terra, l'artefice della Divinoumanit\u00e0.\nSolov'\u00ebv frequent\u00f2 il ginnasio moscovita, facendovi ingresso nel 1864.\nIl carattere straordinariamente dotato di Vladimir e le sue continue e, si potrebbe dire, passionali ricerche delle \"pi\u00f9 alte verit\u00e0\" si mostrano gi\u00e0 in anni precoci, cominciando a leggere molto presto gli slavofili e i grandi idealisti tedeschi. Ma pochi sanno che negli ultimi anni del ginnasio e nei primi anni di universit\u00e0 lesse anche \"volgari\" testi materialisti. Fu in quegli anni che gett\u00f2 dalla finestra della sua camera le icone sacre ortodosse, scatenando la collera del padre. Sebbene Sergej Michajlovi\u010d Solov'\u00ebv fosse un liberale, come spesso \u00e8 ricordato, avvicinava tuttavia con forza i suoi figli alla religione. Il padre considerava le letture del giovane come una malattia della crescita del proprio figlio. Ma ci\u00f2 che sufficientemente mostra il liberalismo presente nella sua famiglia \u00e8 un episodio, un avvenimento che provoc\u00f2 lo sdegno sia del padre che del figlio: nel 1864 \u010cerny\u0161evskij fu infatti condotto ai lavori forzati. All'epoca di questa ingiustizia, l'undicenne Vladimir era gi\u00e0 in contatto con stimati scrittori e filosofi.\nLa formazione.\nA soli 16 anni Solov'\u00ebv si iscrisse all'Universit\u00e0 di Mosca, prima alla Facolt\u00e0 di Lettere dove studier\u00e0 con voracit\u00e0 tutta la filosofia occidentale e poi a quella di Scienze. Ma lo studio delle scienze naturali lo deluse presto per l'incapacit\u00e0 di quest'ultime di penetrare nel senso nascosto del mondo. Torn\u00f2 quindi di nuovo a Lettere. Tra i docenti da cui sar\u00e0 maggiormente influenzato ci fu P. D. Jurkevic (1827-1874), al quale succeder\u00e0 alla cattedra universitaria a soli 21 anni, che gli fece conoscere le correnti teosofiche ed esoteriche e in particolare Emanuel Swedenborg (1688-1772), e il prof. Ivantsov-Platonov (1835-1894).\nNel 1872, dopo che a 14 anni l'aveva abbandonato, riscopr\u00ec e ritorn\u00f2 al cristianesimo, non pi\u00f9 a quello canonico dell'infanzia, ma ad una fede completamente calata nell'inquieto mondo moderno e contemporaneo in cui viveva.\nSempre in quell'anno, all'et\u00e0 di 19 anni, Solov'\u00ebv ebbe una visione mistica mentre viaggiava in treno.\nNel 1873-74 s'iscrisse all'Accademia ecclesiastica di Mosca dove approfond\u00ec gli studi biblici e patristici.\nSolov'\u00ebv era assettato di conoscenza, si dedicava anima e corpo allo studio e alla ricerca della verit\u00e0 e in questo impegno si sentiva parte di una missione pi\u00f9 grande di lui. Questo atteggiamento disinteressato e di impegno assoluto per la verit\u00e0 lo porter\u00e0 a scontrarsi con il potere imperiale ed ecclesiastico, a dover subire privazioni e censure e, dal 1881, a lasciare l\u2019insegnamento universitario che aveva ottenuto a San Pietroburgo. Mal tollerate e spesso censurate saranno per esempio le sue idee sui diritti umani, la libert\u00e0, i diritti delle minoranze etniche e religiose - come gli ebrei - e delle nazionalit\u00e0 - come i polacchi - la sua visione sulla Chiesa cattolica e le sue ardite posizioni in ambito teologico e religioso come quelle sostenute nella conferenza pubblica del 1891 dal titolo \"\u201cIl crollo della concezione medievale del mondo\u201d\".\nSolov'\u00ebv viveva una vita ascetica, era distaccato dal denaro, condivideva i suoi beni con i pi\u00f9 poveri ed era vegetariano. Per tutta la sua vita rimase celibe.\nNel 1873 fece amicizia con Dostoevskij che lo influenz\u00f2 profondamente e gli fece conoscere, qualche anno pi\u00f9 tardi, le idee di Nikolaj F\u00ebdorov. Il \u201cSocrate di Mosca\u201d, cos\u00ec era soprannominato F\u00ebdorov, eserciter\u00e0 un impatto cos\u00ec notevole su Solov'\u00ebv che questi arriver\u00e0 a definire il suo \u201cprogetto\u201d di resurrezione e regolazione universale come \u201cil primo avanzamento dello spirito umano sulla via di Cristo\u201d dall\u2019epoca della comparsa della cristianit\u00e0..\nNel 1874 Solov'\u00ebv coron\u00f2 gli studi universitari con la tesi \"\u201cLa crisi della filosofia occidentale. Contro i positivisti\u201d\" che attirer\u00e0 l'attenzione dell'intellighenzia e dell'\u00e9lite culturale russa.\nNel 1875 divenne professore universitario ma poco dopo chiese una dispensa per poter approfondire i suoi studi \u201csulle filosofie gnostiche, indiana e medievale\u201d al British Museum di Londra. Qui, immerso nello studio dei testi religiosi, mistici ed esoterici, ebbe una nuova visione della Sofia che gli disse di andare a proseguire gli studi in Egitto, al Cairo. Sar\u00e0 nel deserto egiziano, di notte, che Solov'\u00ebv - cos\u00ec come racconter\u00e0 nei \"\u201cTre incontri\u201d -\" avr\u00e0 l'ultimo incontro della sua vita con Sofia.\nDopo il soggiorno in Egitto, Solov'\u00ebv ritorn\u00f2 a Mosca e nel 1877 rassegn\u00f2 le dimissioni dall'Universit\u00e0.\nSempre in quell'anno tenne all\u2019Universit\u00e0 di San Pietroburgo, riscuotendo un grande interesse, le \"\u201cLezioni sulla Divinoumanit\u00e0\u201d,\" che saranno pubblicate tra il 1877 e il 1881.\nA questa prima fase di formazione (1873-1880) la storiografia fa generalmente seguire, nella vita di Solov'\u00ebv, una fase cosiddetta teocratica (1881-1890), caratterizzata dallo strenuo impegno - pur nei disagi e le tribolazioni dovute all\u2019assenza di un\u2019occupazione stabile a causa della perdita del lavoro a San Pietroburgo - volto alla trasformazione della societ\u00e0 attraverso il sistema socio-politico, da lui teorizzato, della \u201clibera teocrazia\u201d e per l'unione tra la Chiesa ortodossa e quella cattolica e nell'esplicazione del ruolo messianico della Russia; e una fase teurgica e apocalittica (1890-1900) segnata, dopo il fallimento dei suoi progetti esteriori precedenti, da un ritorno alla dimensione filosofica, metafisica e mistica e negli ultimissimi anni, a quella escatologica e apocalittica, il tutto mentre le sue condizioni fisiche, ed anche economiche e finanziarie, peggioravano, ed era sempre pi\u00f9 colpito dalla censura e dall'ostilit\u00e0 delle autorit\u00e0.\nSolov'\u00ebv morir\u00e0 in questo contesto, senza aver superato neanche i cinquant'anni, all\u2019et\u00e0 di quarantasette anni, il 31 luglio del 1900.\nLa sua tomba si trova a Mosca, nel monastero di Novodevi\u010dij.\nIl contributo al pensiero cristiano.\nIntroduzione generale.\nNel 1881 Solov'\u00ebv pubblica \"Lezioni sulla Divinoumanit\u00e0\", in cui difende il \"simbolo\" cristologico espresso durante il concilio di Calcedonia del 451, che definisce l'esistenza in Cristo - \"vero Dio e vero uomo\" - di due nature perfette, divina e umana, e delinea il suo concetto portante di Divinoumanit\u00e0.\nUn altro aspetto fondamentale del pensiero di Solov'\u00ebv riguarda la cosiddetta \"teosofia\", chiamata anche \"conoscenza integrale\" o \"libera teosofia\", in cui scienza, filosofia e teologia (mistica inclusa) devono armonicamente essere riunite insieme - e non pi\u00f9 divise in modo esclusivistico - per poter ottenere una conoscenza sempre pi\u00f9 veritiera della realt\u00e0 totale. In Solov'\u00ebv quindi il termine \u201cteosofia\u201d non rimanda certamente a Helena Blavatsky e alla sua Societ\u00e0 Teosofica nei cui confronti non nutriva particolare simpatia considerandola solo come una forma di neobuddhismo, e va oltre al senso in cui comunemente \u00e8 usato per indicare la religiosit\u00e0 espressa da quel filone spirituale che ha radici antiche e che nella Modernit\u00e0 ha trovato dei rappresentanti in Paracelso (1496-1541), Jacob B\u00f6hme (1575-1624) e Emanuel Swedenborg (1688-1772), che Solov'\u00ebv ben conosceva e stimava, ma \u00e8 piuttosto da intendere come espressione di quel processo gnoseologico di \u201cintegrazione cattolica\u201d dei diversi saperi, riportati armonicamente all'unit\u00e0, che Solov'\u00ebv adott\u00f2 e consider\u00f2 come la via maestra nella ricerca della Verit\u00e0.\nUn'altra categoria portante del sistema filosofico di Solov'\u00ebv - e di cui ebbe anche tre visioni mistiche - \u00e8 la Sapienza Divina, la Sofia, che sta alla base di una speculazione \u201csofiologica\u201d complessa, dai molteplici aspetti non sempre facilmente decifrabili e che influenzer\u00e0 diversi pensatori russi successivi come S. N. Trubeckoj, P. Florenskij, S. Bulgakov e N. Berdjaev. La \"teosofia\" di Solov'\u00ebv individua nella Sofia il tramite tra Dio e gli uomini, l'umanit\u00e0 ideale \"divinizzata\", la Divinoumanit\u00e0, \"l'umanit\u00e0 ideale, perfetta, eternamente inclusa nell'essere divino integrale ossia in Cristo\". O ancora la Sofia \u00e8 per Solov'\u00ebv la \"sostanza unica della Trinit\u00e0\", \"un essere spirituale vivo che possiede ogni pienezza di potenza e d\u2019atto\". Questa sapienza, che si rivela pienamente in Cristo, si attua per Solov'\u00ebv nella Chiesa universale, che \u00e8 \"l'eterna amica\", \"l'essere reale e femminile: la vera e pura e intera umanit\u00e0\". Nella sua dimensione materiale, la Chiesa assumer\u00e0 il suo aspetto perfetto allorch\u00e9 realizzer\u00e0 l'unione delle diverse denominazioni cristiane e la convergenza fra Chiesa e Stato.\nAltri elementi peculiari del pensiero di Solov'\u00ebv sono stati quelli di \"Unitotalit\u00e0\" e di Amore, differentemente declinati nei vari livelli della sua speculazione a partire da quello metafisico e teologico fino a quello etico e antropologico. Si parte dalla divinit\u00e0, l'Essere Assoluto - che per Solov'\u00ebv si pu\u00f2 descrivere anche come \u201cNulla\u201d tramite la teologia negativa o apofatica\u00a0\u2013 che \u00e8 Unit\u00e0 positiva contenente in potenza tutta la molteplicit\u00e0, Unit\u00e0 del tutto. L'evoluzione dell'Unit\u00e0 si dispiega nella Trinit\u00e0 perch\u00e9 l'Assoluto non \u00e8 autonomia assoluta ma relazione d'amore tra il Padre e il Figlio, rapporto intimo e reciproco che si realizza nello Spirito Santo, il \u201ccuore comune del Padre e del Figlio\u201d, nel quale la divinit\u00e0 raggiunge il proprio compimento e dal quale, per amore, dar\u00e0 vita al mondo esterno extradivino tramite un atto di auto-limitazione, affinch\u00e9 questo stesso mondo si salvi e si redima e torni a Lui nell'Unit\u00e0, affinch\u00e9 \u201cDio sia tutto in tutti\u201d. Per Solov'\u00ebv quindi Dio, che \u00e8 relazione e amore, \u201cvuole che vi sia al di fuori di S\u00e9 un'altra natura che possa divenire progressivamente ci\u00f2 che lui \u00e8 dall'eternit\u00e0, il tutto assoluto\u201d. L'agape, l'amore intradivino, \u00e8 per Solov'\u00ebv quindi ci\u00f2 che contraddistingue la divinit\u00e0 ed \u00e8 la sorgente della creazione e del suo scopo finale, la Divinoumanit\u00e0.\nPer Solov'\u00ebv l\u2019amore - tra Dio e l\u2019uomo e tra gli uomini - per essere vero e autentico, richiede la libert\u00e0. La sua riflessione si \u00e8 pertanto costruita attorno all\u2019imprescindibile valore della libert\u00e0, mettendone in risalto l\u2019importanza, considerando tutto il processo storico e la storia della filosofia come storie progressivamente tese all\u2019affermazione della sempre maggiore libert\u00e0 dell\u2019uomo. Ma l\u2019amore, a sua volta, per realizzarsi - come in un circolo - richiede l\u2019abnegazione, la rinuncia, la kenosi.\nSignificativa in Solov'\u00ebv \u00e8 anche la sua concezione estetica, in cui la bellezza diventa la \u201ctrasfigurazione della materia attraverso l'incarnazione in essa di un principio diverso, trans-materiale\u201d. Cristo rimane l'ideale perfetto di quella bellezza divino-umana che progressivamente, nel processo storico, l'umanit\u00e0 dovr\u00e0 far propria ed estendere a tutto il cosmo affinch\u00e9 tutto risplenda della Bellezza divina, che tutto sia salvato e trasfigurato e ricondotto all\u2019Unit\u00e0; in questo senso Solov'\u00ebv crede, riprendendo una celebre frase di F\u00ebdor Dostoevskij, che la Bellezza salver\u00e0 il mondo. All\u2019interno di questa prospettiva, Solov'\u00ebv ritiene che sia stato fondamentale, nel Concilio ecumenico di Nicea del 787, la condanna dell'iconoclastia e la conseguente approvazione del culto delle immagini perch\u00e9, cos\u00ec facendo, difese la materia e la sua possibilit\u00e0, dopo l'Incarnazione, di rappresentare e incarnare il divino. L\u2019arte assume quindi un altissimo valore perch\u00e9 ha il compito di rappresentare ed incarnare il divino che \u00e8 unit\u00e0 di Amore, Verit\u00e0 e Bellezza. Da qui derivano le critiche feroci rivolte da Solov'\u00ebv a Pu\u0161kin, poeta-profeta romantico, perch\u00e9 la sua arte non era posta al servizio della Verit\u00e0 ma di un egocentrismo giunto fino al punto di fargli perdere la vita in un duello d'onore. Questa concezione estetica \u00e8 radicalmente diversa da quelle dualiste e anche da quella idealista di Hegel che concep\u00ec la bellezza come una propriet\u00e0 delle idee e dell'infinito, un momento temporaneo di unione di queste idee col reale e il finito, per fuggire poi altrove.\nPer una motivazione fortemente teologica, Solov'\u00ebv avvert\u00ec l'urgenza di superare la scissione fra Chiesa cattolica e ortodossa, che si proclamavano entrambe unico Corpo col Cristo, e la necessit\u00e0 di un ecumenismo dottrinale, non fondato su un'unione di primati e particolarismi storici delle Chiese (primato temporale del cattolicesimo, tradizione agli ortodossi, esclusiva protestante dell'esegesi biblica).\nNegli ultimi scritti si sofferm\u00f2 in particolare sul problema della radicalit\u00e0 del male approfondendolo da un punto di vista metafisico e antropologico. Ragion\u00f2 sul problema della sua sottovalutazione e travisamento prendendo in considerazione il simbolismo dell'Anticristo e criticando la visione del progresso come societ\u00e0 prospera, felicit\u00e0 pacifica e comodit\u00e0, attaccando nel contempo Tolstoj per la sua interpretazione del pacifismo come forma di nonviolenza, intesa come rinuncia al diritto e alla non prevaricazione dei pi\u00f9 deboli, e fallimentare tentativo di conciliazione esteriore di contraddizioni interne. Vide nel nascente '900 un secolo di guerre, il fallimento delle ideologie, che i progressi della scienza e della psicologia non avrebbero risolto le domande di fondo della vita, la scristianizzazione dell'Occidente e un montante agnosticismo.\nTra le altre opere di Solov'\u00ebv occorre ricordare \"I fondamenti spirituali della vita\" (1884) e \"Sulla giustificazione del bene\" (1897).\nLa Divinoumanit\u00e0.\nIl concetto centrale di Solov'\u00ebv, radicato nei suoi studi biblici e patristici e nella sua concezione cristologica maturata attraverso il suo approfondito studio dei dogmi, \u00e8 quello della Divinoumanit\u00e0, in russo \"Bogo\u010delove\u010destvo\", un neologismo da lui creato e che verr\u00e0 successivamente utilizzato anche da altri pensatori e teologi (S. Bulgakov, N. Berdajev, S.L. Frank, P. Evdokimov, O. Cl\u00e9ment, T. \u0160pidl\u00edk) e attraverso il quale Solov'\u00ebv interpreta tutto il senso del cristianesimo.\nPer Solov'\u00ebv la Divinoumanit\u00e0 \u00e8 la condizione futura verso cui l'umanit\u00e0 si sta dirigendo, \u00e8 lo stadio finale cui \u00e8 orientato tutto il processo cosmico che ha il suo centro imprescindibile nell'Incarnazione di Cristo e avr\u00e0 la sua apoteosi con la realizzazione del \u201cRegno di Dio\u201d, quando \u201cDio sar\u00e0 tutto in tutti\u201d, riprendendo un'espressione usata da San Paolo e che viene di frequente riutilizzata da Solov'\u00ebv nei suoi scritti.\nLa Divinoumanit\u00e0 \u00e8, secondo Solov'\u00ebv, l'ideale eterno originario (la Sofia) esistente in Dio e che si manifesta nel tempo a partire dalla creazione: il Padre ha creato l'uomo e il mondo per amore, e per amore vuole che questo, liberamente e progressivamente, \u201cdivenga ci\u00f2 che \u00e8 Lui dall'eternit\u00e0, il tutto assoluto\u201d, quando cio\u00e8 il mondo, al confine della storia, vedr\u00e0 finalmente realizzarsi il \u201cRegno di Dio\u201d - la ricapitolazione in Cristo di tutte le cose - con il raggiungimento dell'immortalit\u00e0, la resurrezione universale dei morti, la trasfigurazione totale del cosmo e della materia.\nLa prospettiva all'interno della quale Solov'\u00ebv inserisce la Divinoumant\u00e0 \u00e8 una prospettiva \u201cunitotale\u201d, una concezione radicalmente antidualista, fondata sulla visione metafisica di una fondamentale unit\u00e0 tra Dio, l'umanit\u00e0 e il cosmo, e sui dogmi cristologici che rifiutavano il monofisismo, l'arianesimo e il nestorianesimo: Dio si \u00e8 incarnato nella carne dell'uomo perch\u00e9 vuole che anche il corpo dell'uomo, l'umano in tutte le sue dimensioni, e la materia del cosmo, siano salvati e trasfigurati e non lasciati a s\u00e9 stessi, nello stato di corruttibilit\u00e0 e morte in cui giacciono attualmente, e vuole che l'uomo - e per suo tramite il cosmo intero - con una scelta responsabile e di libero amore, ritorni integralmente e per partecipazione a Lui, cos\u00ec che alla fine Dio possa essere \u201ctutto in tutti\u201d.\nA l'uomo spetta quindi il compito di comprendere, nel tempo, questa vocazione e di accettare con amore e liberamente questa grandiosa missione di salvezza dell'umanit\u00e0 e del cosmo, di reintegrazione (apocatastasi), di unione di tutto in Dio, seguendo l'esempio di Cristo, che \u00e8 venuto per la salvezza e la redenzione di tutti e di tutto, che \u00e8 stato risorto e asceso al cielo nella carne, e dove le due nature\u00a0\u2013 quella divina e quella umana - si sono perfettamente e liberamente unite.\nSolov'\u00ebv sottolinea ripetutamente, basandosi sui dogmi cristologici che hanno rifiutato il monotelismo, come la libert\u00e0 della volont\u00e0 umana sia il presupposto fondamentale di questa scelta e come Dio stesso voglia che l'uomo faccia questa scelta di unione, personale e cosmica, in modo totalmente libero e consapevole, guidato solo dalla propria libera decisione e dall'amore.\nPer Solov'\u00ebv la Chiesa, fondata da Cristo - nella sua vocazione universale - \u00e8 e sar\u00e0 il luogo di realizzazione progressiva della Divinoumanit\u00e0, dovendo superare con il tempo le proprie divisioni interne arrivando ad abbracciare tutta l'umanit\u00e0 e il mondo intero.\nCi\u00f2 sar\u00e0 possibile all'uomo solo quando imparer\u00e0 a divinizzarsi (la \"theosis\" dei padri greci) subordinando liberamente, tramite un'ascesi interiore guidata dall'amore, sull'esempio della kenosi di Ges\u00f9 Cristo e di Dio, la propria volont\u00e0 umana a quella divina, ottenendo cos\u00ec la vera libert\u00e0 e le energie necessarie alla trasfigurazione di s\u00e9 stesso e del mondo attraverso il proprio lavoro estetico e creativo, teurgico, di spiritualizzazione, trasfigurazione e divinizzazione della materia.\nNon si tratta quindi, in Solov'\u00ebv, di un'auto-divinizzazione dell'umanit\u00e0 come in altri progetti di stampo ateo, materialista, positivista e illuminista dell'epoca, progetti che secondo Solov'\u00ebv, nella loro unilateralit\u00e0, sono destinati inesorabilmente a fallire in quanto privano l'uomo di una sua dimensione costituiva, e perch\u00e9 da solo, con le sue sole forze, l'uomo non \u00e8 in grado di crearsi una religione (come hanno cercato di fare Auguste Comte e Tolstoj, a cui Solov'\u00ebv rimproverava di predicare un Cristianesimo fasullo, senza la Chiesa, Cristo e la risurrezione) e di sconfiggere il male del caos e della disintegrazione che alligna nella natura corrotta dal peccato dentro e fuori di lui; si tratta invece di un'impresa necessariamente divina e umana insieme, di un'Alleanza, fondata in Cristo e sulla Chiesa, dove i due livelli cooperano e si integrano vicendevolmente, \u201cnon confusi, non divisi\u201d come dice il dogma cristologico, permettendo all'uomo di recuperare la sua originaria e vera somiglianza a Dio e di procedere, guidato dallo Spirito, alla trasfigurazione cosmica. In quest'ottica, in particolare riferimento a Nietzsche, Solov'\u00ebv afferma che il vero superuomo \u00e8 stato ed \u00e8 Ges\u00f9 Cristo, colui che ha innalzato l'uomo al di sopra della condizione umana e ha aperto la strada alla Divinoumanit\u00e0.\nSpecularmente Solov'\u00ebv ha fortemente critico le prospettive di divinizzazione dell'uomo esclusivamente mistiche, spiritualiste e disincarnate, sbilanciate verso il Cielo e che hanno quindi dimenticato la Terra e la materia e dove l'uomo assume un atteggiamento esclusivamente passivo:\nPer Solov'\u00ebv non si tratta quindi di negare la carne, ma di spiritualizzarla e rigenerarla, salvarla e risuscitarla. Si tratta, con la Divinoumanit\u00e0, nella sua ottica unitotale e integrale, di riunire Cielo e Terra, Oriente e Occidente, spirito e carne, contemplazione e azione, Infinito e finito, nell'uomo, nell'umanit\u00e0 in tutte le sue dimensioni, e nel cosmo.\nRaffronto con altri pensatori.\nLa visione messianica ed escatologica di Solov'\u00ebv, la cristologia cosmica incentrata sulla Divinoumanit\u00e0 presenta molti punti in comune con la visione di Pierre Teilhard de Chardin, caratterizzata da un cristianesimo attivo, dall'idea dell'evoluzione attiva dell'umanit\u00e0, con l'integrazione di scienza e teologia, di ragione e fede, di evoluzionismo ed escatologia: la differenza principale sarebbe, secondo diversi studiosi, nel maggior rilievo che Solov'\u00ebv ha dato al problema del male nel mondo - e quindi alla libera scelta dell'uomo che fino alla fine potr\u00e0 sempre pi\u00f9 consapevolmente optare tra il Bene e il Male\u00a0\u2013 e che continuer\u00e0 a persistere fino alla fine dei tempi, quando prender\u00e0 le sembianze dell'Anticristo prima della definitiva instaurazione del \u201cRegno di Dio\u201d.\nQuesta visione cosmica della Divinoumanit\u00e0 \u00e8 stata inoltre accostata e avvicinata anche alle idee di Nikolaj F\u00ebdorov, capostipite del cosmismo e contemporaneo di Solov'\u00ebv. La differenza principale tra i due consisterebbe nel modo in cui credevano si dovesse realizzare la resurrezione universale dei morti e la trasfigurazione del cosmo: mentre F\u00ebdorov considerava esclusivamente i mezzi tecnici e scientifici, Solov'\u00ebv poneva la precondizione di un\u2019ascesi spirituale dell\u2019uomo.\nAltro.\nQualche critico ha sostenuto che F\u00ebdor Dostoevskij si ispirasse a Solov'\u00ebv per la figura di Ivan Karamazov ne I fratelli Karamazov."}
{"id": "1113497", "revid": "125591400", "url": "https://it.wikipedia.org/wiki?curid=1113497", "title": "Tecniche di Dragon Ball", "text": "Qui di seguito vengono descritte le varie tecniche e abilit\u00e0 speciali utilizzate dai personaggi dell'universo immaginario di \"Dragon Ball\" (costituito da manga, anime, film, OAV, speciali, videogiochi e merchandising ad esso dedicati). La stragrande maggioranza di tali tecniche e abilit\u00e0 viene mostrata durante i combattimenti, le altre (come quelle relative al teletrasporto) permettono ai personaggi di compiere svariati atti soprannaturali.\nInsieme ad alcune tecniche che derivano da caratteristiche speciali dei personaggi che le utilizzano, e ad altre che presuppongono l'utilizzo di poteri magici, la stragrande maggioranza delle tecniche si basa sull'utilizzo del \"ki\", l'energia vitale della filosofia cinese. Queste tecniche, in maniera analoga a quelle che si fondano sulla magia, spesso manifestano o accompagnano i loro effetti con manifestazioni di luce di vario tipo e colore, talvolta innocue, talvolta interpretate come raggi o oggetti \"di energia\", capaci di danneggiare cose ed esseri viventi in maniera proporzionale alla quantit\u00e0 di \"ki\" posseduta dal personaggio che effettua la tecnica. Tale quantit\u00e0 di \"ki\" \u00e8 a sua volta proporzionale alla forza combattiva del personaggio qualora questo facesse uso delle sole proprie forze, ma pu\u00f2 anche essere stata donata da altri esseri viventi.\nAssimilazione.\nL' \u00e8 una tecnica che permette a un namecciano di farsi assimilare da un proprio simile incrementandone la forza combattiva e donandogli le proprie conoscenze. In Dragon Ball tale tecnica \u00e8 utilizzata su Piccolo in due occasioni, quando Nail e Dio si uniscono ad egli per permettergli di affrontare rispettivamente Freezer e Cell. L'esecuzione della tecnica prevede che il \"donatore\" appoggi una mano sul petto del \"ricevente\" dopodich\u00e9 il donatore sparisce in un lampo di luce. Nell'anime \"Dragon Ball Super\" molti namecciani del Sesto Universo hanno offerto se stessi a Saonel e Pirina per incrementarne la potenza in vista del Torneo del Potere. Ci\u00f2 non viene per\u00f2 menzionato nel relativo manga.\nAssorbimento.\nMajin Bu possiede una tecnica, detta \"Assorbimento\", attraverso la quale ha la capacit\u00e0 di catturare degli individui per poi, a seguito di un rapidissimo processo di miniaturizzazione, rinchiuderli in dei bozzoli situati all'interno della sua testa. Tramite questo processo Bu ottiene la forza e l'intelletto degli individui assorbiti, che si sommano alle proprie. Bu esegue questa tecnica utilizzando propri lembi di carne che, trasformatisi in una sostanza gommosa amorfa, circondano la vittima e la conducono al corpo del demone. Bu pu\u00f2 assorbire un essere tramutato in un dolciume: ci\u00f2 accade sia quando Evil Bu assorbe Good Bu sia quando assorbe Pan e Mr. Satan al fine di proteggerli da Baby. Bu per\u00f2 spiega che ci\u00f2 si tratta di un evento eccezionale: di norma gli individui tramutati in cibo vengono semplicemente mangiati e digeriti. Di norma, coloro che vengono assorbiti cadono in uno stato di incoscienza tuttavia Bu si dimostra capace di mantenere coscienti coloro che si trovano all'interno del proprio corpo, dialogando tranquillamente con Pan e Satan quando questi si trovano al suo interno. Oltre che sulla forza e sull'intelligenza, gli assorbimenti di esseri mortali incidono sia sull'aspetto fisico che sul vestiario di Majin Bu. L'unica eccezione si verifica con gli assorbimenti di Pan e Satan, che non ne alterano l'aspetto ne, apparentemente, le capacit\u00e0 combattive. L'assorbimento di esseri divini ha un ulteriore effetto: oltre ad essere deleterio dal punto di vista della forza combattiva esso muta anche la personalit\u00e0 di Majin Bu, come accaduto quando il Majin Bu originale ha assorbito il Kaiohshin del Sud ed il Dai Kaiohshin, divenendo molto pi\u00f9 debole ma anche pi\u00f9 lucido e calmo. L'assorbimento permane fino a quando i bozzoli non vengono distaccati, cosa che pu\u00f2 avvenire sia per agenti esterni che per volont\u00e0 dello stesso Majin Bu.\nAttacco bruciante.\nL\u2019 \u00e8 il principale colpo di Trunks del futuro: consiste nel muovere rapidamente le braccia per poi estenderle verso il bersaglio, spalancando le mani e avvicinando le punte dei pollici ed indici delle rispettive mani fra loro, per poi lanciare una potente sfera di energia di colore giallo.\nNell'anime fa la sua prima apparizione durante la fase finale dello scontro tra il Saiyan e Mecha Freezer. Anche se non centr\u00f2 il bersaglio, consent\u00ec al ragazzo del futuro di distrarre il tiranno galattico, che fu successivamente ucciso dalla sua spada. Lo stesso attacco viene di solito utilizzato da Trunks bambino in alcuni videogiochi di \"Dragon Ball\".\nBarriera energetica.\nLa Barriera energetica \u00e8 una tecnica di semplice utilizzo adoperata soprattutto da Cell, il quale forma una sfera di energia intorno al corpo dell'utilizzatore, servendo prevalentemente per proteggersi da attacchi energetici.\nViene utilizzata da Numero 17 e Cell: quest'ultimo ne crea una di dimensioni gigantesche durante il Cell Game, in occasione della battaglia contro Goku, costringendo il Super Saiyan a dichiarare resa per la superiorit\u00e0 dell'avversario.\nAltri personaggi che mostrano di saper usare questa tecnica sono: il mago Babidy, Numero 18, C-13, C-15, Cooler, Borjack, Vegeth Super Saiyan, Freezer ed infine Broly: la barriera di quest'ultimo \u00e8 anche in grado di danneggiare l'avversario. Anche altri Saiyan quali Gohan, Vegeta e Nappa hanno mostrato di saperla utilizzare, ma solo nell'anime (non nel manga originale).\nBig Bang Attack.\nIl \u00e8 una delle tecniche di Vegeta, una sfera energetica blu (alle volte anche gialla o rossa) lanciata col palmo della mano verso il bersaglio. Con questa tecnica riesce a distruggere Numero 19, inoltre la usa al 25\u00ba Torneo Tenkaichi facendo strage tra il pubblico dopo che il mago Babidy aveva preso controllo della sua mente rendendolo malvagio. Anche Cell sa usare questa tecnica, utilizzandola per disintegrare alcune isole mentre dava la caccia a Numero 18, sebbene usi una variante del colpo di colore rosso.\nBomba di luce.\nLa \u00c8 la tecnica pi\u00f9 potente di Piccolo: viene eseguita avvicinando le mani tra loro davanti al petto e caricando una potente sfera di energia tra i palmi per poi protendere le mani in avanti lanciando cos\u00ec una potente onda energetica. Piccolo usa questo attacco contro Cell nella sua prima trasformazione distruggendo l'isola dove si trovavano, senza per\u00f2 riuscire a sortire alcun effetto sul nemico.\nBombardiere rinnegato di Rikoom.\nIl chiamato Recom bomba nel doppiaggio italiano della serie \"Dragon Ball Z\", \u00e8 una delle tecniche di Rikoom dove lui lancia contro il suo bersaglio una serie di raggi energetici, utilizzer\u00e0 questa tecnica contro Gohan.\nCannone dell'anima.\nIl , conosciuto col nome di Colpo del cannone nell'edizione italiana dell'anime, \u00e8 la tecnica pi\u00f9 potente di Tenshinhan, utilizzata in seguito anche da Cell (solo nell'anime). Unendo le mani a formare un triangolo tra il pollice e le altre dita, Tenshinhan scaglia un'ondata di energia arancione di sezione quadrangolare dall'enorme forza impulsiva (questa mossa utilizza la \"vita\" di colui che la utilizza al posto del ki, infatti Il Maestro Muten afferma che \u00e8 talmente potente che chi lo utilizza rischia la morte, e se sopravvive la sua vita si accorcia irrimediabilmente). La prima volta che Tenshinhan usa il cannone dell'anima in combattimento \u00e8 nella prima serie, durante il 22\u00ba Torneo Tenkaichi. Goku schiva il colpo, ma il ring viene ridotto ad un cratere quadrato. La seconda occasione \u00e8 durante la finale del 23\u00ba Torneo Tenkaichi tra Goku e Piccolo, quando quest'ultimo sta per sfoderare un colpo potentissimo. Per permettere che Goku possa combattere senza limitazioni ed assicurare l'incolumit\u00e0 dei suoi amici, Tenshinhan usa il cannone dell'anima per creare una fossa nel terreno in cui tutti possano ripararvisi. La terza volta in cui Tenshinhan lo utilizza \u00e8 nell'arco dei Saiyan, durante la battaglia contro Nappa: per vendicare la morte di Jiaozi a causa di quest'ultimo, Tenshinhan lancia il colpo con la sola mano rimastagli, morendo subito dopo. Tenshinhan utilizza il Kikohoh anche contro il Trunks del futuro nel nono film della serie \"\", scaraventandolo in acqua.\nNuovo cannone dell'anima.\nIl , conosciuto come Nuovo colpo del cannone nell'edizione italiana dell'anime, \u00e8 una versione perfezionata della tecnica, ideata dallo stesso Tenshinhan, di potenza notevolmente maggiore. Tenshinhan usa questa tecnica durante l'arco degli Androidi per rallentare Cell, intenzionato ad assorbire Numero 18: sebbene la forza del colpo non riesca nemmeno a scalfire il cyborg, la spinta \u00e8 tale da scaraventarlo per terra, bloccandolo per qualche secondo. Tenshinhan scaglia il nuovo cannone dell'anima ben dodici volte prima di soccombere allo sforzo, tenendo impegnato Cell e permettendo a Numero 16 e 18 di fuggire altrove. Un'altra occasione in cui Tenshinhan usa il nuovo cannone dell'anima \u00e8 durante l'arco di Majin Bu, prima per deviare un attacco energetico del Bu malvagio rivolto a Mr. Satan e Dende, salvandoli entrambi, in seguito contro lo stesso Bu malvagio, ma senza neanche scalfirlo. In \"Dragon Ball Super\" Tenshinhan utilizza tale mossa contro i soldati di Freezer e durante il Torneo del Potere. Nei videogiochi ' e ' esso \u00e8 la super mossa finale di Tenshinhan.\nCannone frantumante.\nIl , conosciuto anche coi nomi di \"Kapa\", \"Cannone Nappa\" o \"Saiko no kogeki\", \u00e8 la tecnica pi\u00f9 potente del Saiyan Nappa: essa consiste in una potente onda energetica gialla lanciata dalla bocca, dotata di grande potenza distruttiva.\nNappa utilizza l'attacco nel combattimento contro Goku, scagliandola d'improvviso per sorprendere l'avversario: quest'ultimo, tuttavia, riesce a fermare tempestivamente il colpo con una \"Kamehameha\". In seguito, dopo aver perso il duello con Goku, tenta di riutilizzare la tecnica contro Gohan e Crilin, ma viene fermato tempestivamente da Goku stesso, il quale lo mette fuori gioco con il \"Kaiohken\".\nUna tecnica molto simile viene impiegata sia da Gotenks che da Super Bu, durante lo scontro tra i due: Super Bu lancia l'onda energetica dalla bocca cercando di distruggere definitivamente il giovane Saiyan, ma quest'ultimo sopravvive al colpo e risponde imitando la tecnica del nemico. Super Bu la utilizza anche contro Gohan, ma quest'ultimo riesce a fermarla. Nel loro caso, l'attacco viene chiamato soltanto \"Saiko no kogeki\", perch\u00e9 coi nomi \"Kapa\" e \"Break Cannon\" ci si riferisce esclusivamente alla tecnica di Nappa. Il \"Saiko no kogeki\" di Majin Bu appare rosa, mentre quello usato da Gotenks di colore giallo.\nNei videogiochi, questa tecnica \u00e8 spesso inclusa fra gli attacchi speciali di Nappa, seppur con differenti nomi: in ', viene denominata \"Super Colpo di Mascella\"; in ', viene invece chiamata \"Chou Makouhou\" (lo stesso nome di un attacco degli Scimmioni, tra l'altro molto simile al \"Break Cannon\"); infine, in ' viene chiamata \"Kapa\". La tecnica \u00e8 presente anche in ', col nome di \"Nappa Cannon\" (ovvero \"Cannone di Nappa\") e \"\".\nLikoom Eraser Gun.\nIl chiamato Fiammata finale nel doppiaggio italiano della serie animata di \"Dragon Ball Z\", \u00e8 una delle tecniche di Rikoom che consiste nell'emettere dalla bocca un potentissimo raggio di energia, viene usato nel tentativo di eliminare Vegeta, ma Crilin e Gohan riescono a salvarlo, bench\u00e9 il raggio energetico di Rikoom riesce quasi e compromettere la stabilit\u00e0 del pianeta Namecc.\nColpo del sole.\nIl , chiamato nell'edizione italiana dell'anime alternativamente Raggi accecanti ed erroneamente Cannone speciale, \u00e8 introdotto da Tenshinhan durante il 22\u00ba Torneo Tenkaichi. L'esecutore dispone le mani a gomiti larghi di fronte al volto aprendo le dita a ventaglio all'altezza degli occhi, successivamente manifesta il proprio Ki attraverso una serie di lampi in rapida sequenza allo scopo di accecare temporaneamente l'avversario.\nRisulta inefficace se questo chiude gli occhi prima di venirne colpito o se \u00e8 dotato di schermatura (ad es. occhiali da sole). Li Shenron ne risulta completamente immune.\nBench\u00e9 sia essenzialmente un'azione diversiva, Goku ne amplifica gli effetti fino a renderla una tecnica offensiva durante lo scontro con Suu Shenron.\nAnche Goku, Crilin, Cell e Trunks la sanno usare, quest'ultimo solo nel manga di \"Dragon Ball Super\"\nCrilin, in \"Dragon Ball Super\", ne amplifica ulteriormente gli effetti di 100 volte, chiamandolo \"Colpo del sole alla centesima potenza\", usata dal guerriero per la prima volta durante uno scontro di allenamento contro Gohan, crea lampi di luce tanto intensa da accecare un avversario anche se questi chiude gli occhi. Crilin la utilizza con successo anche durante il Torneo del Potere.\nColpo del vento e delle zanne del lupo.\nIl , chiamato Zanna di lupo nell'adattamento italiano dell'anime, \u00e8 la principale tecnica di Yamcha, il quale la utilizza fin dal primo incontro con Goku: essa consiste in una combinazione di rapidi attacchi con le braccia come fossero appunto zanne di lupo. Nell'ONA anche Gotenks utilizza questa tecnica.\nNuovo colpo del vento e delle zanne del lupo.\nIl \u00e8 una versione pi\u00f9 forte e veloce del normale Rogafufuken, usata sempre da Yamcha.\nColpo dell'aura.\nIl Colpo dell'aura (in giapponese \"Ki Dan\"), Ki Blast nel doppiaggio italiano dell'anime di \"Dragon Ball Super\". \u00e8 l'attacco base per ogni guerriero che sappia controllare l'\"energia spirituale\" (\"ki\", si veda l'introduzione).\nSi basa sull'emissione di onde di energia spirituale dal palmo delle mani dandogli una forma di sfera o raggio in grado di distruggere qualsiasi cosa, o quasi. Viene usato per molti colpi generici, pu\u00f2 essere lanciato come una raffica di piccole sfere esplosive, dei getti di energia o essere concentrato in un'unica grossa sfera, il colore di tale energia non \u00e8 fisso ma varia in base all'utilizzatore: il colore pi\u00f9 diffuso \u00e8 il bianco acceso. Quasi tutti i guerrieri, oltre ai loro vari antagonisti, riescono ad usare questa tecnica, fatta eccezione per Yajirobei e Mr. Satan. Anche alcuni tra i soldati di Freezer non sono in grado di utilizzare il \"ki\": infatti utilizzano dei piccoli cannoni laser che portano legati al braccio.\nColpo dell'ubriacone.\nIl , derivante dallo Zui Quan, viene impiegata da Jackie Chun che la personalizza aggiungendo alla sua esecuzione la pantomima dell'avvinazzato, in modo da affrontare l'avversario con una serie di movimenti scoordinati che questo non sarebbe stato in grado di anticipare o riprodurre. Goku accenna a come questa fosse la tecnica preferita da suo nonno.\nColpo delle otto mani.\nIl , chiamata Mossa ad otto nel doppiaggio italiano della serie, \u00e8 una tecnica di arti marziali, che consiste nel muovere le braccia a una tale velocit\u00e0 da dare l'illusione ottica che esse possano quadruplicarsi. \u00c8 la tecnica speciale di Re Chappa, la user\u00e0 contro Goku al 22\u00ba Torneo Tenkaichi, ma il Saiyan la contraster\u00e0 con facilit\u00e0. Goku, dopo averla vista una sola volta, riuscir\u00e0 a ricopiarla usandola contro lo Shiyoken di Tenshinhan.\nColpo Nova.\nIl \u00e8 un attacco utilizzato da Freezer quando si trova al 100% della sua forza. \u00c8 una tecnica molto potente, con la quale Freezer utilizza la sua aura per generare intorno al suo corpo una sfera apparentemente indistruttibile di colore viola scuro. Ci\u00f2 lo rende immune a qualsiasi attacco energetico e gli permette di respingere la Kamehameha di Goku trasformato in Super Saiyan, sebbene non del tutto. Freezer riesce infatti a parare l'attacco energetico del Saiyan, utilizzando questa tecnica per poi cambiare traiettoria e colpirlo a sorpresa. Nel manga con questa mossa Freezer scaglia Goku molto violentemente in acqua, e sebbene Goku rimanga nei meandri dell'oceano di Namecc per diverso tempo, riuscir\u00e0 a rialzarsi e a riprendere il combattimento, nonostante i danni subiti dall'impatto ricevuto. Nell'anime, invece, Freezer riesce ad avvicinarsi sempre pi\u00f9 a Goku con il Colpo Nova, per poi scagliarlo nel sottosuolo di Namecc e spingerlo sempre pi\u00f9 nelle profondit\u00e0 del pianeta sino a raggiungere il magma incandescente, dal quale il Super Saiyan verr\u00e0 sommerso e apparentemente ucciso. Infatti, a seguito di questo colpo, Goku resta privo di sensi cos\u00ec a lungo nell'anime, da far credere a Gohan di essere morto e a causa di ci\u00f2 quest'ultimo si appresta a tornare sul campo di battaglia per cercare di far perdere tempo a Freezer e farlo esplodere assieme al pianeta Namecc. Tuttavia Goku dimostrer\u00e0 di essere stato solo tramortito dal colpo ricevuto e di avere ancora abbastanza energie da poter riemergere dal sottosuolo di Namecc per continuare lo scontro. Sempre nell'anime nemmeno la massima potenza della Kamehameha di Goku trasformato in Super Saiyan si era dimostrata capace di respingere il Colpo Nova di Freezer che anzi, con questa tecnica, aveva continuato a guadagnare sempre pi\u00f9 terreno verso il Saiyan, mentre nel manga questa scena non \u00e8 presente e lo scontro tra Colpo Nova e Kamehameha risulta perfettamente alla pari.\nControllo dello spirito.\nIl non \u00e8 propriamente una tecnica in s\u00e9, ma una diversa manipolazione del Ki, decisamente pi\u00f9 avanzata, di cui gli yardratiani hanno la padronanza. Esso consiste nel trovare il perfetto equilibrio tra il corpo e l'energia spirituale, permettendo agli yardratiani di accedere a un vasto repertorio di poteri, come la guarigione, la manipolazione della materia, la moltiplicazione o la capacit\u00e0 di aumentare la grandezza del proprio corpo.\nInoltre il Controllo dello spirito \u00e8 alla base delle loro tecniche quali, la trasmissione istantanea e la fissione dello spirito. Gli yardratiani sono notoriamente conosciuti come un popolo dalle limitate capacit\u00e0 combattive, quindi nel loro caso il Controllo dello spirito ha solo la funzione di permettere agli alieni di praticare le loro tecniche speciali, ma come viene messo in evidenza con Vegeta, a cui gli yardratiani hanno insegnato il Controllo dello spirito, se esso \u00e8 praticato da un guerriero molto forte tale abilit\u00e0 consente anche di aumentare la forza e la potenza.\nCrasher Ball.\nLa , \u00e8 la tecnica migliore di Jeeth.\nConsiste in una sfera energetica di colore rosso scagliata ad alta velocit\u00e0, eseguendo un movimento simile a quello della \"schiacciata\" nella Pallavolo. Nei videogiochi ' e ' essa \u00e8 la mossa finale di Jeeth.\nDynamite Kick.\nIl Dynamite Kick \u00e8 un attacco di Mr. Satan, che consiste in un calcio sferrato sul collo dell'avversario. Viene utilizzato anche da Gotenks contro Super Bu, senza per\u00f2 sortire alcun effetto.\nDistruzione.\nLa , chiamata inizialmente Disgregazione nell'edizione italiana dell'anime di \"Dragon Ball Super\", \u00e8 un potere di natura divina, generalmente a usufruirne sono gli Dei della distruzione che \u00e8 alla base della loro forza, bench\u00e9 pure altri individui sarebbero in grado di servirsene. Usando questo potere \u00e8 possibile distruggere qualunque cosa a livello molecolare eliminando il bersaglio dall'esistenza, e quando ci\u00f2 succede si viene a liberare un'enorme emissione di energia, al momento della distruzione l\u2019obiettivo rilascia un\u2019esplosione di energia enorme, equivalente alla massa e alla forza del bersaglio (persino un piccolissimo frammento di pietra provoca una forte onda d\u2019urto). Con una buona padronanza della Distruzione, essa pu\u00f2 essere usata in maniera versatile, ad esempio la si pu\u00f2 usare per sconfiggere il proprio avversario indebolendolo, ma senza necessariamente ucciderlo, esiste anche una variante di questo potere dove, aprendo la mano e indirizzandola verso il loro obiettivo, \u00e8 possibile dissolverlo facendolo diventare polvere: questa tecnica viene mostrata per la prima volta da Beerus quando la usa per uccidere Zamasu facendolo scomparire. Tale tecnica a quanto pare potrebbe essere usata per eliminare anche un essere immortale dato che nel manga di \"Dragon Ball Super\" Goku, nonostante non sia un Dio della distruzione, si dimostra capace di saper utilizzare anche lui, seppur in modo incompleto, tentando di usarla contro lo Zamasu Fuso, pur non riuscendoci data la propria natura mortale e non divina. Quando il drago Torombo trasforma Granola nel guerriero pi\u00f9 forte del Settimo Universo, quest'ultimo si rivela subito in grado di padroneggiare la Distruzione.\nQuesto potere pu\u00f2 essere comodamente paragonato all'esatta antitesi dell'Ultra Istinto perch\u00e9 mentre esso richiede un'assoluta concentrazione derivata dalla tranquillit\u00e0 e della quiete della mente, per poter usare la Distruzione \u00e8 necessaria un'indole feroce e impetuosa.\nDoppia onda energetica a ricerca.\nLa \u00e8 una tecnica utilizzata da Crilin contro Piccolo al 23\u00ba Torneo Tenkaichi.\nSi mette in posa, piegando le gambe, e lascia fuoriuscire da entrambe le mani un'onda energetica simile ad una Kamehameha. Crilin riesce poi a guidare i due fasci energetici perch\u00e9 seguano l'avversario, anche se questi si sposta.\nEsplosione elegante.\nL\u2019Esplosione elegante \u00e8 la tecnica pi\u00f9 potente di Zarbon, da lui usata sia allo stato normale, che dopo la trasformazione. Essa consiste in un potente raggio di colore arancio/rosso scuro lanciato dal palmo della mano destra. Nei videogiochi ' e ' \u00e8 la mossa finale di Zarbon allo stato normale.\nFinal Flash.\nIl \u00e8 l'attacco pi\u00f9 potente di Vegeta, appreso durante l'allenamento nella Stanza dello spirito e del tempo. \u00c8 un raggio energetico che deve essere generato con entrambe le mani, Vegeta infatti deve estendere le braccia e aprire i palmi delle mani, per poi unirle e scagliare un violento e rapido raggio di energia. Vegeta usa questa tecnica potenziandola con i vari stadi del Super Saiyan.\n\u00c8 talmente potente da arrecare danni anche ad avversari pi\u00f9 forti di lui come Cell e Zamasu fuso, bench\u00e9 si sia rivelato vano a causa dei loro poteri rigeneranti.\nNell'anime di \"Dragon Ball Super\", Trunks del futuro dimostra di saper utilizzare anche lui tale tecnica contro Zamasu.\nFusion.\nLa \u00e8 una tecnica eseguita in coppia che permette agli esecutori di \"fondersi\" fisicamente in un individuo unico il cui risultante livello combattivo \u00e8 enormemente superiore alla somma delle parti.\nGabbia temporale.\nLa \u00e8 la tecnica con la quale Hit intrappola il suo avversario facendo in modo che il tempo trascorra solo attorno al suo bersaglio, mentre esso rimane immobile. Mentre il nemico \u00e8 intrappolato in questa prigione temporale, Hit pu\u00f2 colpirlo. Hit user\u00e0 la tecnica contro Jiren al Torneo del Potere ma, proprio come il Salto temporale, essa \u00e8 efficace solo quando l'avversario ha un livello di forza inferiore a quello di Hit. Infatti Jiren, essendo pi\u00f9 forte, neutralizza la tecnica in maniera relativamente facile, sconfiggendo poi Hit.\nGalactica Doughnut.\nLa , nell'adattamento italiano dell'anime Anello galattico, \u00e8 una delle particolari tecniche burlesche di Gotenks:essa consiste nel tracciare con l'indice della mano un anello di energia che una volta lanciato cinge l'avversario e lo stritola riducendo progressivamente il proprio diametro. Gotenks la usa per la prima volta contro Super Bu nella Stanza dello Spirito e del Tempo.\nSuper Doughnut continuo.\nTrasformato in Super Saiyan III, Gotenks riesce ad eseguire una , generando tre \"Galactica Doughnut\" in sequenza diretta: in questo caso i tre anelli non sono lanciati dal dito indice bens\u00ec dalle mani congiunte a formare un cerchio. Bench\u00e9 differente nell'esecuzione, la tecnica ha un effetto simile allo Spaghetto catarroso di Giran e agli Anelli energetici di Vegeta.\nGamma Burst Flash.\nIl \u00e8 un attacco energetico eseguito da Vegeta trasformato in Super Saiyan blu. Questa tecnica appare solo nel manga di \"Dragon Ball Super\".\nVegeta accumula il Ki nelle mani poste all'altezza del petto e poi lancia l'onda, con i palmi delle mani rivolte verso l'esterno. La mossa sembra richiedere un dispendio di energie tale da essere pericolosa per lo stesso Vegeta, come notato da Trunks.\nVegeta improvvisa questa tecnica dopo che Zamasu fuso si \u00e8 duplicato dalle forme di Black Goku e lo Zamasu del futuro. Spinto dalla rabbia, in forma Super Saiyan blu, allontana Goku e utilizza la tecnica che riduce in pezzi gli Zamasu, poi rigenerati ancora di pi\u00f9.\nDurante il Torneo della Potenza, il Gamma Burst Flash viene combinato alla Kamehameha di Goku. Jiren il Grigio, che ha ancora molte energie nonostante il suo precedente scontro combinato con i due Saiyan, si getta all'interno dell'attacco e riesce a resistergli.\nGarrick Cannon.\nIl , chiamato Galick Cannon nel doppiaggio italiano dell'anime, \u00e8 una delle tecniche di Vegeta, un potente raggio energetico di colore viola scagliato con entrambe le mani in maniera molto simile alla Kamehameha.\nNell'anime di \"Dragon Ball Super\" tale tecnica viene imparata da Trunks del futuro e da Cabba, quest'ultimo \u00e8 un saiyan del Sesto Universo.\nGarrick Cannon finale.\nIl \u00e8 una variante del Cannone Galick, contrariamente a quella classica si esegue con una mano sola. Vegeta usa questa tecnica per eliminare Zarbon.\nDoppio Garrick Cannon.\nIl \u00e8 un'altra variante del Cannone Galick che Vegeta usa contro Pui Pui; con questo attacco lo sconfigge facilmente disintegrandolo.\nGrande boato.\nLa \u00e8 una tecnica usata da Piccolo contro Numero 17; consiste nel comprimere tutta la propria energia nel palmo di una mano per poi liberarla in un potentissimo raggio d'energia contro il nemico.\nPer eseguire questa tecnica \u00e8 necessaria una grande forza fisica e molta concentrazione.\nQuesta tecnica riduce drasticamente la vita dell'utilizzatore e ne prosciuga le forze.\nHell's Flash.\nLo \u00e8 una delle tecniche pi\u00f9 potenti di Numero 16, consistente in un enorme fascio energetico di colore giallo. Tale tecnica apparir\u00e0 solo una volta quando l'androide la utilizzer\u00e0 durante il suo combattimento contro Cell.\nIllusione distruttiva.\nL\u2019 \u00e8 una tecnica utilizzata da Janemba nel film d'animazione \"\", da Zamasu nel manga di \"Dragon Ball Super\" e da Aniraza nell'anime di \"Dragon Ball Super\".\nGli attacchi di colui che utilizza questa tecnica possono piegare lo spazio aprendo dei wormhole per poi andare a segno colpendo l'avversario a lunga distanza, cogliendo di sorpresa il nemico dato che \u00e8 difficile prevedere da che direzione colpir\u00e0 l'attacco.\nIl cannone demoniaco della luce omicida trapassante.\n, conosciuto come Cannone speciale nell'edizione italiana dell'anime, \u00e8 una delle tecniche di combattimento pi\u00f9 potenti di Piccolo, inventata da quest'ultimo nel periodo di pace tra la sconfitta infertagli da Goku e l'arrivo di Radish sulla Terra.\nIn principio Piccolo ha ideato la tecnica per poter uccidere Goku (e riesce nel suo scopo, anche se su richiesta dello stesso Goku in quanto unico modo per uccidere Radish). Per eseguire il \"Cannone della anima speciale\" serve una lunga concentrazione, concentrando tutta la propria aura nell'indice e medio della mano; dopo di ci\u00f2, viene lanciato un potente raggio a spirale capace di trapassare qualsiasi cosa.\nSebbene Piccolo, durante la battaglia contro Radish, impieghi alcuni secondi per caricare il colpo (diversi minuti nell'anime), in seguito lui, Cell, i Cell Junior e Super Bu saranno capaci di eseguire la tecnica senza necessit\u00e0 di concentrarsi. In \"Dragon Ball GT\" assume il nome di \"Cannone di luce penetrante\".\nNei videogiochi, a partire della serie \"Budokai\", viene chiamato \"Cannone dell'anima speciale\"; inoltre in ' e ' viene utilizzato anche da Gohan del futuro.\nCuriosamente la tecnica pu\u00f2 avere pi\u00f9 effetti; come visto all'inizio della serie, sembra essere un colpo perforante (trapassa infatti da parte a parte Goku e Radish); successivamente invece il raggio di energia esplode all'impatto con il nemico. Talvolta viene per\u00f2 utilizzato per deviare gli attacchi (specie i pi\u00f9 potenti), spostando letteralmente il colpo energetico nemico.\nJan Ken.\nLo \u00e8 una tecnica che Goku usa nella prima serie, chiamata anche Morra cinese, nel doppiaggio italiano della serie: quando esce Goku colpisce con un forte pugno, detto anche \"Pugno Janken\"; se esce colpisce con due dita agli occhi; infine, se esce tira un forte schiaffo al nemico. Nei videogiochi Della serie Budokai Tenkaichi viene chiamata \"Contrattacco\"(Dato che riesce a contrattaccare una mossa avversaria solo fisica).\nNella Versione Inglese della serie e dei videogiochi viene usata solo da Goku Bambino (come in quella italiana) e viene chiamata Janken Fist (letteralmente Artiglio/Colpo della morra Cinese).\nKaioh Ken.\nIl \u00e8 una tecnica di combattimento inventata da Re Kaioh del Nord e insegnata da questi solo a Goku, quando il Saiyan si trovava sul suo pianeta. Sebbene necessiti di una perfetta capacit\u00e0 di controllo del Ki, raggiungibile da Goku solo nella sua forma normale, il Kaioh Ken permette di moltiplicare la quantit\u00e0 di Ki posseduta e, con essa, anche la velocit\u00e0, l'attacco, la forza e la difesa.\nIl Kaioh Ken pu\u00f2 essere usato a diversi \"livelli\", e il livello utilizzato determina il fattore moltiplicativo delle caratteristiche succitate; ad esempio, il \"terzo\" livello di Kaioh Ken moltiplica il Ki, la velocit\u00e0, l'attacco, la forza e la difesa di \"tre\" volte. Il massimo livello utilizzabile \u00e8 determinato solo dalla costituzione e dall'abilit\u00e0 dell'utilizzatore della tecnica: durante l'arco dei Saiyan Goku \u00e8 in grado di utilizzare il secondo livello senza effetti collaterali, il terzo lo affatica e gli procura intensi dolori, ed il quarto lo strema, ma durante il successivo arco di Freezer Goku \u00e8 divenuto in grado di utilizzare il decimo livello senza effetti collaterali, mentre il ventesimo ancora lo strema pur avendolo utilizzato solo per alcuni secondi.\nN\u00e9 nei manga n\u00e9 negli anime viene spiegato il motivo per cui nessun altro personaggio allenato da Re Kaioh faccia uso di tale tecnica.\nOltre che nei manga e negli anime, il Kaioh Ken viene utilizzato da Goku anche nei seguenti film di \"Dragon Ball Z\":\nIn \"Dragon Ball Z\", durante l'arco del Torneo dell'aldil\u00e0 (esistente solo nell'anime), Goku utilizza il Kaioh Ken in combinazione con la trasformazione in Super Saiyan per sconfiggere Paikuhan, anche se solo per un attimo, urlando \"Super Kaioh Ken\", anche se nell'edizione italiana, per un errore di doppiaggio, Goku pronuncia \"Doppio Kai-O-Ken\".\nLama circolare dell'anima.\nLa , conosciuto come \"Cerchio magico\" nell'edizione italiana dell'anime, \u00e8 la tecnica pi\u00f9 potente di Crilin. Esso consiste in un disco energetico estremamente tagliente e praticamente inarrestabile, capace di ferire nemici con un livello di combattimento molto superiore a quello dell'utilizzatore. La tecnica non sembra mostrare limiti di efficacia:\nutilizzandola, Crilin \u00e8 riuscito a ferire Nappa e perfino Freezer, avversari rispetto ai quali era estremamente inferiore per forza combattiva e, similmente, utilizzando tale tecnica Goku riesce a tagliare in due Majin Bu potenziato dall'assorbimento di Gotenks e Piccolo pur trovandosi allo stato base. Nell'adattamento animato \"Dragon Ball Z\" invece vengono introdotti limiti alla tecnica: utilizzata da Crilin, essa si rivela completamente inefficace contro Cell, mentre quando la creatura di Gelo lo usa contro Son Gohan quest'ultimo riesce ad arrestarne due contemporaneamente con il solo uso delle mani. Oltre che da Crilin, Goku e Cell, la tecnica viene utilizzata anche da Vegeta e Numero 18.\nL'utilizzatore pu\u00f2 generare dei piccoli varchi nello spazio (wormhole) vicino a s\u00e9 che hanno l'altra estremit\u00e0 in un punto pi\u00f9 distante, e questi varchi possono essere usati per farci passare le proprie mani in modo da colpire a distanza anche senza avere delle armi da attacco a distanza o utilizzare raggi o sfere d'energia. Il vantaggio della tecnica \u00e8 che permette di prendere continuamente l'avversario di sorpresa, visto che l'estremit\u00e0 lontana del varco pu\u00f2 essere piazzata in qualunque punto attorno all'avversario.\nCrilin nella serie \"Super\" d\u00e0 prova di aver perfezionato la tecnica infatti \u00e8 capace di lanciare contro il nemico pi\u00f9 lame circolari contemporaneamente riuscendo anche a variare la traiettoria dell'attacco anche dopo averlo lanciato, in modo da riuscire a cogliere di sorpresa in maniera pi\u00f9 efficace i suoi nemici.\nLama circolare a ricerca.\nLa , o Lama laser nella versione italiana dell'anime, si tratta di una tecnica simile alla classica \"Lama circolare\", del quale si possono controllare gli spostamenti con semplici gesti delle mani. Si possono controllare anche pi\u00f9 \"Lame circolari\" alla volta. Tale tecnica viene impiegata Freezer al 100% come ultima risorsa quando a seguito del considerevole calo della sua forza combattiva dovuto alla sua trasformazione, non era pi\u00f9 in grado di combattere contro Son Goku Super Saiyan. Freezer utilizza prima un solo disco e poi due. Questi dischi sono velocissimi, solo un Super Saiyan \u00e8 in grado di schivarli o di superare la loro velocit\u00e0. Anche Cell e i Cell Junior sono in grado di utilizzarla, in quanto questi ultimi possiedono le cellule (perci\u00f2 anche le tecniche e le abilit\u00e0) del tiranno spaziale: nell'anime \"Dragon Ball Z\" Cell stesso usa questa tecnica contro Goku, durante il Cell game. \u00c8 una tecnica molto rischiosa in quanto i dischi di energia possono diventare delle pericolose lame vaganti una volta perso il controllo. Sar\u00e0 proprio questa particolarit\u00e0 che far\u00e0 perdere lo scontro a Freezer, venendo tagliato a met\u00e0 dalla sua stessa tecnica. Esso \u00e8 presente nei videogiochi \"Dragon Ball Z: Budokai tenkaichi\" 1, 2 e 3, in ', in ' e in \"\".\nLampo demoniaco.\nIl , chiamato nell'edizione italiana dell'anime \"Onda letale\" e talvolta \"Lampo distruttore\" (confuso spesso con la Kamehameha), \u00e8 una delle tecniche pi\u00f9 potenti di Gohan, inventata da Piccolo, e poi appresa da Gohan. Gohan la utilizza per la prima volta in un momento di rabbia dopo l'uccisione di Piccolo, usandola contro Nappa. La tecnica viene eseguita posizionando i palmi aperti delle mani l'uno davanti all'altro, pi\u00f9 o meno all'altezza della fronte, dove viene concentrata l'energia; dopo di ci\u00f2 si protendono le braccia in avanti con i palmi ancora uniti, lanciando cos\u00ec un raggio energetico di colore giallo. Questa tecnica viene usata anche da Trunks. Il lampo demoniaco usato da Gohan \u00e8 presente sia nella serie animata che nei videogiochi ' e ', mentre quello usato da Trunks era inizialmente presente solo nei videogiochi \"Dragon Ball: Raging Blast\" e \"Dragon Ball: Raging Blast 2\", ma si \u00e8 poi visto anche in \"Dragon Ball Super\".\nManipolazione corporea.\nLa Manipolazione corporea \u00e8 una tecnica esclusiva di Majin Bu, che consiste nel deformare e nel contorcere il suo corpo a proprio piacimento.\nMajin Bu pu\u00f2 allungare i propri arti in maniera praticamente infinita, permettendogli addirittura di poter entrare all'interno dei corpi delle persone. Pu\u00f2 liquefarsi ed entrare in una bambina per poi farla esplodere, passare per fessure estremamente ridotte, cambiare i lineamenti del proprio viso, ecc.. La utilizza contro un terrestre facendolo esplodere e, solo in Dragon Ball Z, contro Vegeth senza sortire alcun effetto.\nIn \"Dragon Ball Super\" durante il torneo del potere appare un guerriero che \u00e8 in grado di cambiare la forma del proprio corpo a piacimento e di rigenerarsi sempre. Tale guerriero \u00e8 Maji Kayo del Terzo Universo.\nQuesta abilit\u00e0 gli permette di utilizzare le seguenti tecniche:\nAttacco del grasso corporeo.\n\u00c8 una tecnica utilizzata soltanto dal Bu grasso: essa consiste nell'estrarre parte del grasso dalla pancia e lanciarlo verso il bersaglio, avvolgendolo; il grasso inizia cos\u00ec a stritolare la vittima immobilizzata.\nQuesto attacco, chiamato anche \"Attacco del grassone\" o \"Attacco di grasso\", pu\u00f2 essere annullato solamente se la persona intrappolata \u00e8 abbastanza forte da liberarsi, oppure se viene liberata da qualcun altro.\nSfera di Bu.\nTecnica usata da Bu contro Gotenks Super Saiyan 3, contro Gohan Supremo ed in seguito contro Goku Super Saiyan 3 sul pianeta dei Kaiohshin: essa consiste nel contorcere il proprio corpo assumendo la forma di una palla di cannone e scagliarsi sul nemico ad alta velocit\u00e0, percuotendolo ripetutamente.\nQuesta tecnica viene chiamata anche \"Attacco Sfera del Male\" nei videogiochi della serie \"Budokai\" o \"Combinazione Mistica\" nei videogiochi della serie \"Budokai Tenkaichi\".\nOnda dell'arginamento demoniaco.\nL\u2019, chiamata Onda sigillante nell'edizione italiana dell'anime, \u00e8 una tecnica molto particolare, che consente di intrappolare il nemico all'interno di un recipiente dotato di tappo, come ad esempio una boccetta.\nLa sua esecuzione richiede un enorme dispendio di energia, tanto che, per coloro che non hanno un livello combattivo sufficientemente alto, risulta mortale. Il suo vantaggio \u00e8 che pu\u00f2 consentire di mettere fuori combattimento un nemico troppo potente per essere sconfitto, oppure impedirgli di nuocere senza doverlo uccidere.\nL'esecutore deve riuscire ad intrappolare in una sorta di vortice di energia l'avversario, e quando quest'ultimo raggiunge il termine della spirale, deve essere indirizzato con grande precisione all'interno del recipiente; mentre il riuscire nell'impresa \u00e8 piuttosto arduo, per liberare la persona intrappolata \u00e8 sufficiente aprire il contenitore.\nLa tecnica \u00e8 stata utilizzata la prima volta da Mutaito (insegnante del Maestro Muten) per imprigionare il Grande Mago Piccolo in una pentola cuociriso elettrica (o thermos nell'edizione italiana della vecchia edizione del manga). Dopo che l'essere malvagio \u00e8 stato liberato, il Maestro Muten tenta a sua volta di intrappolarlo nuovamente, ma sfortunatamente fallisce mancando il recipiente e perdendo la vita invano a causa dell'eccessivo sforzo.\nSuccessivamente anche Tenshinhan apprende questa tecnica, con la speranza di sconfiggere il crudele Grande Mago Piccolo: purtroppo, quando si trova davanti al suo temibile avversario, scopre con orrore che il contenitore dentro al quale avrebbe voluto rinchiuderlo definitivamente si \u00e8 danneggiato durante i suoi allenamenti: per questo rinuncia ad eseguirla. Al contrario del manga, nell'anime Tenshinhan compie la tecnica ma il Grande Mago Piccolo riesce a distruggere in tempo il contenitore: dopo aver usato la tecnica, Tenshinhan riesce a sopravvivere, ma non \u00e8 in grado nemmeno di stare in piedi.\nDurante il 23\u00b0 Torneo Tenkaichi, anche il Dio della Terra tenta di intrappolare Piccolo con la stessa tecnica, ma quest'ultimo ha previsto tale eventualit\u00e0 e nei tre anni precedenti ha inventato una tecnica per rispedire la l'onda dell'arginamento demoniaco contro l'avversario: in tal modo \u00e8 il Dio della Terra a venire sigillato.\nIn \"Dragon Ball Super\" Muten insegna a Goku la tecnica per poter sconfiggere Black Goku e Zamasu nel futuro di Trunks che tuttavia non utilizza perch\u00e9 il contenitore per il sigillamento viene rotto. Questo viene riparato da Bulma e con il cellulare mostra una ripresa della tecnica a Trunks del futuro, cos\u00ec facendo egli impara la tecnica e la utilizza contro Zamasu riuscendo a sigillarlo. Tuttavia non avendo il sigillo per tenere chiuso il contenitore il nemico si libera dopo pochi minuti. Nel manga la cosa avviene diversamente, il vaso non viene rotto ed \u00e8 Goku ad utilizzare la tecnica contro Zamasu del futuro, anche se poi il finale non cambia e non avendo il sigillo il nemico si libera. \nDurante il Torneo del Potere, solo nella serie animata, Muten utilizza tale tecnica per sigillare Dercori del Quarto Universo, riuscendo a sconfiggerla. Utilizza tale tecnica anche contro Frost del Sesto Universo, tuttavia manca il bersaglio; riprova ad utilizzarla anche contro Magetta, compagno di Frost, ma quest'ultimo riesce a bloccare la tecnica e a rigirarla contro Vegeta, riuscendo a sigillarlo. Il principe dei Saiyan verr\u00e0 poi liberato da Muten.\nNel film live action \"Dragonball Evolution\", questa tecnica viene utilizzata da Muten contro Piccolo, ma senza successo (nel film, Piccolo era gi\u00e0 stato precedentemente rinchiuso per duemila anni tramite tale tecnica, ma in qualche modo era uscito dal contenitore).\nOnda demoniaca esplosiva.\nL\u2019 \u00e8 un colpo molto potente che parte da una sola mano mentre l\u2019altra fa di supporto. Provoca una grande esplosione in grado di devastare totalmente un'ampia zona attorno al bersaglio, radendo al suolo tutto ci\u00f2 che si trova nelle vicinanze. Una tecnica simile \u00e8 l'attacco Polveroso, usato da Piccolo contro Radish. L'onda demoniaca esplosiva viene usata dal Grande Mago Piccolo e da Piccolo.\nOnda Dodonpa.\nL\u2019Onda , chiamata anche Onda distruttiva o Onda Dod\u00f2 nel doppiaggio italiano dell'anime, \u00e8 un attacco esclusivo della scuola dell'Eremita della Gru. Viene usata da Tenshinhan, Jiaozi, Taobaibai e l'Eremita della Gru: si basa sul lancio dall'indice di un potente raggio giallo/arancione, difficile da fermare a causa della elevata velocit\u00e0 e potenza. Il colpo esplode al contatto col bersaglio, senza tuttavia provocare danni fisici visibili. Viene utilizzato soprattutto nella prima serie: Taobaibai, per esempio, la utilizza contro Son Goku per ucciderlo, ma senza avere successo. \u00c8 pi\u00f9 potente e veloce di una Kamehameha normale, ma al contrario di questa non si pu\u00f2 potenziare e viene quindi presto abbandonata da Tenshinhan e Jiaozi a favore di tecniche migliori.\nSuper onda Dodonpa.\nLa \u00e8 una variante pi\u00f9 potente dell\u2019\"Onda Dodonpa\". Viene usata da Taobaibai, rinato androide, che la emana da un'apertura segreta collocata sul polso destro. La utilizza contro Tenshinhan durante il 23\u00ba Torneo Tenkaichi.\nOnda Kamehameha.\nL\u2019, chiamata Onda energetica nell'edizione italiana dell'anime, \u00e8 un'emissione di energia bianco-azzurra utilizzata molto spesso in combattimento. \u00c8 stata inventata dal Maestro Muten dopo 50 anni di pratica.\nPapparap\u00e0.\nLa , chiamato Dandadad\u00e0 nella versione italiana, \u00e8 l'arte magica con la quale Babidy distorce lo spazio, teletrasportando con essa un ambiente chiuso come una stanza in un altro luogo, indipendentemente da quanto sia lontano, infatti quando Goku, Vegeta, Gohan e Kaiohshin si addentravano nei vari livelli della sua base, li teletrasportava ovunque volesse, persino nel pianeta Zoon e nel Pianeta delle Tenebre, sembra che la portata di questo potere non abbia limiti, addirittura \u00e8 stato capace di proiettarli anche nella Dimensione demoniaca.\nPotenziale sbloccato.\nIl , anche noto come o , \u00e8 una abilit\u00e0 usata da Son Gohan. In questa forma, egli \u00e8 conosciuto anche come . Non si raggiunge tramite un duro allenamento, ma attraverso un rito dell'Anziano Kaiohshin di 25 ore, che risveglia il potere latente del guerriero a cui \u00e8 dedicato il rito. In questa forma, Gohan, sebbene non si trasforma in Super Saiyan, possiede un potere superiore persino al Super Saiyan III. In questa forma i capelli di Gohan non cambiano colore ma spunta solo un ciuffo sulla fronte. Gohan non si \u00e8 mai trasformato in Super Saiyan mentre \u00e8 in questa forma; questo pu\u00f2 dipendere dal fatto che l'Anziano Kaiohshin disse a Gohan che se si fosse trasformato avrebbe perso i suoi poteri.\nProiettile dell'anima manovrabile.\nIl , chiamata S\"fera luminosa\" nel doppiaggio italiano dell'anime, \u00e8 la tecnica migliore di Yamcha: essa consiste in una sfera d'energia molto potente, formata dall'accumulo di \"ki\" nel palmo della mano; il braccio usato per lanciare la sfera serve anche per manovrarla a distanza (con gesti delle dita), indicandogli la direzione da seguire. La sfera pu\u00f2 anche andare ed essere guidata sottoterra. Viene usata per la prima volta contro Divo (in realt\u00e0 il Dio della Terra sotto mentite spoglie) al 23\u00ba Torneo Tenkaichi, mettendo in difficolt\u00e0 l'avversario, che tuttavia riesce a schivare pi\u00f9 volte l'attacco, venendo colpito soltanto all'ultimo ma senza particolare effetto.\nYamcha impiega il \"Proiettile dell'anima manovrabile\" anche nel 4\u00b0 speciale di \"Dragon Ball\" \"\", non in combattimento, bens\u00ec per salvare Olong, Bulma e Pual da un palazzo in crollo.\nProiettile infinito.\nIl \u00e8 una delle tecniche di Numero 18. 18 solleva entrambe le mani di fronte a lei e carica una sfera di energia vorticosa rosa. Poi, spara molti colpi energetici rosa fuori dalla sfera di energia verso l'avversario, infliggendo una grande quantit\u00e0 di danni. Super Bu dopo averla trasformata in un cioccolatino e averla assorbita lo imparer\u00e0. Successivamente verr\u00e0 utilizzata da Kid Bu e dal Bu buono.\nRaggio Akkumite.\nIl , chiamato Raggi diabolici nel doppiaggio italiano della serie, \u00e8 la tecnica mortale di Akkuman, dove lui, stendendo le dita medie e indici di entrambe le mani verso le tempie per poi puntarle contro l'avversario, lancia contro il suo bersaglio un raggio di energia a spirale, capace di uccidere chiunque celi cattiveria nel suo animo. Akkuman usa questa tecnica contro Goku, ma contro di lui non sortisce alcun effetto, dato che nel suo animo non alberga nessuna forma di cattiveria.\nRaggio della trasfigurazione.\nIl Raggio della trasfigurazione \u00e8 una speciale abilit\u00e0 del Grande Kaiohshin, in seguito acquisita da Majin Bu dopo l'assorbimento di quest'ultimo: la tecnica permette di trasformare qualunque oggetto solido in ci\u00f2 che si desidera, colpendolo con un particolare raggio. Nella serie Majin Bu usa la tecnica prevalentemente per trasformare gli esseri umani in dolci, di cui \u00e8 molto goloso, anche se dimostra di poter trasformare qualsiasi altro oggetto, oltre che le persone. Come accennato prima, non si tratta di una tecnica innata di Majin Bu, bens\u00ec di una tecnica inventata dal Grande Kaiohshin. Per questo motivo il Bu puramente malvagio non pu\u00f2 utilizzarla, in quanto in lui non vi \u00e8 la divinit\u00e0, la cui essenza \u00e8 presente nel Bu buono e, conseguentemente, nel Bu grasso e nel Super Bu, di cui il Bu buono \u00e8 un componente mentre Kid Bu l'ha imparata dopo averlo assorbito.\nRaggio letale.\nIl , \u00e8 una delle tecniche preferite di Freezer e di suo fratello Cooler:questo attacco consiste in un sottilissimo raggio di \"ki\" viola lanciato dall'indice, dotato di un'incredibile capacit\u00e0 perforante. Freezer utilizza questa tecnica su Namecc contro Vegeta, uccidendolo; la impiega anche contro Goku, ma il Saiyan riesce a schivare o parare abbastanza facilmente il colpo (\"Barrage Death Beam\"). Nel manga di \"Dragon Ball Super\" sviluppa una variante di questa tecnica che gli consente di lanciare contemporaneamente due raggi letali sia dall'indice che dal dito medio.\nAvendo parte del DNA di Freezer, anche Cell si dimostra capace di utilizzare tale tecnica, che user\u00e0 per uccidere Trunks del futuro. \u00c8 presente nei videogiochi della serie Budokai Tenkaichi, ' e '.\nRaggio oculare.\nIl , detto anche \"Eye Laser\", \u00e8 un attacco che consiste in due raggi energetici sparati dagli occhi. Questa tecnica viene usata da Piccolo, Freezer, Cooler, Cell, Nappa, Numero 16, Numero 20 e Numero 19. Una variante \u00e8 quella utilizzata da Tenshinhan in occasione del 23\u00ba torneo Tenkaichi, il quale utilizza il Raggio oculare emanandolo dal suo terzo occhio. A seconda del caso e dell'utilizzatore, questo attacco pu\u00f2 danneggiare soltanto una persona a breve distanza e guardata direttamente, oppure essere un colpo a lungo raggio (ad esempio il Dr. Gelo lo usa per devastare un intero quartiere). Questa tecnica \u00e8 molto utile anche per liberarsi da una morsa nemica dato che \u00e8 un colpo molto rapido, a sorpresa e nella maggior parte dei casi infallibile. Il raggio oculare usato da Cooler, 16, 20 e 19 \u00e8 presente nei videogiochi \"Dragon Ball Z Budokai Tenkaichi 2\" e \"3\" e in \"\", mentre quello usato da Freezer, Cell e Nappa \u00e8 presente solo nella serie animata.\nSalto temporale.\nIl \u00e8 la tecnica principale di Hit che gli permette di bloccare il tempo attorno a s\u00e9 per un decimo di secondo, e grazie alla sua eccezionale velocit\u00e0 lui pu\u00f2 colpire i suoi avversari in quel breve lasso di tempo. Il Salto temporale gli permette di creare immagini multiple di lui. Come viene specificato nel manga il Salto temporale funziona solo contro avversari che hanno un livello di forza inferiore a quello di Hit, infatti essendo Goku e Jiren pi\u00f9 forti di lui, la tecnica contro di loro sar\u00e0 inefficace. User\u00e0 questa tecnica nel torneo tra il Sesto e il Settimo Universo contro Vegeta riuscendo a batterlo facilmente, al contrario di Goku che riuscir\u00e0 con maestria a difendersi da questa tecnica. La user\u00e0 nuovamente al Torneo del Potere contro Jiren che per\u00f2 la neutralizzer\u00e0 facilmente.\nSfera dell'energia spirituale.\nLa , conosciuta come Energia sferica nelle edizione italiane dell'anime e Sfera Genki nei film, \u00e8 una tecnica di combattimento insegnata soltanto a Goku da Re Kaioh del Nord durante la permanenza di Goku sul suo pianeta, divenendo l'attacco pi\u00f9 potente del Saiyan. Presenta per\u00f2 lo svantaggio di non potersi muovere durante la raccolta dell'energia, rendendo Goku vulnerabile agli attacchi.\nTenendo le mani aperte verso il cielo, Goku \u00e8 in grado di richiedere a tutti gli esseri viventi una parte della loro energia, formando in tal modo una sfera di immense dimensioni e potenza pronta per essere scagliata contro l'avversario.\nIl Saiyan impiega varie volte questa tecnica:\nLa tecnica \u00e8 utilizzata anche nei film tratti dalla serie:\nNel film \"\" e nell'episodio 109 dell'anime di \"Dragon Ball Super\", Crilin afferma che Goku nello stadio di Super Saiyan non potrebbe utilizzare la \"Sfera dell'energia spirituale\" dal momento che in tale forma il cuore e la mente non sono puri. Nel film Goku \u00e8 per\u00f2 in grado di utilizzare la tecnica anche come Super Saiyan in quanto sarebbe divenuto puro di cuore anche in questa forma.\nBench\u00e9 Cell non abbia mai utilizzato la tecnica della \"Sfera dell'energia spirituale\", nel manga \"Dragon Ball\", durante il suo primo incontro con Trunks del futuro e Crilin, egli afferma chiaramente di saperla utilizzare. La cosa viene sfruttata nei videogiochi ' e ', dove il personaggio \u00e8 in grado di generare una Sfera Genkidama.\nPer un errore nell'adattamento italiano di \"Dragon Ball Z\" ad opera della Merak Film, nella scena in cui Goku utilizza per la prima volta il Kaioh Ken contro Nappa, il Saiyan dice \"Energia sferica, via!\" invece di \"Kai-O-Ken!\".\nSfera imprigionante.\nLa \u00e8 una tecnica che permette al suo utilizzatore di intrappolare il suo nemico in un piccolo campo di forza, Freezer riesce a usarla a distanza ravvicinata aprendo la mano sinistra e indirizzandola contro il bersaglio mentre la sua mano destra stringe il braccio sinistro, lui ne fa uso su Namecc durante il suo duello con Goku per imprigionarlo ma Goku riesce liberarsi dalla tecnica. Nel manga di \"Dragon Ball Super\" anche il Dio della distruzione Vermoud sa utilizzare questa tecnica, anche se la sua \u00e8 una versione migliore, infatti pu\u00f2 utilizzarla anche a lunga distanza, aprendo entrambe le mani puntandole contro il bersaglio, addirittura pu\u00f2 generare pi\u00f9 campi di forza intrappolando un numero maggiore di avversari.\nSfera letale.\nLa , \u00e8 l'attacco pi\u00f9 potente di Freezer: essa consiste in una sfera di colore nero delle dimensioni di una testa umana e avvolta da scariche elettriche rosse, scagliata dall'indice della mano. Il tiranno galattico la crea rivolgendo un braccio verso l'alto tenendo il pugno chiuso ad eccezione dell'indice che tiene alzato per creare la Sfera. Freezer prover\u00e0 a usarla contro Goku su Namecc ma non sar\u00e0 capace di completarla in quanto la Sfera \"Genkidama\" di Goku disintegrer\u00e0 facilmente la Sfera Letale di Freezer, visto che non era ancora completa, infatti il tiranno spaziale usa la tecnica nel suo pieno potere nel manga di Super, usandola contro Jiren il quale riuscir\u00e0, seppur a fatica, a respingerla. In molti videogiochi, anche Cooler utilizza questa tecnica, ma soltanto allo stadio base: dopo la trasformazione, infatti, preferisce la Super Nova in luogo della \"Sfera Letale\".\n\"Distrugger\u00f2 questo pianeta!\".\n \u00e8 un'ulteriore variante della \"Sfera letale\", concentrata al massimo, di colore rosso scuro e di misura maggiore:come per la tecnica \"Sfera letale 100%\", quest'attacco viene scagliato con ambedue le mani invece che con un solo indice. Essa \u00e8 la tecnica utilizzata da Freezer per distruggere il pianeta Namecc. Pare che sia una sfera letale che Freezer concentra in modo che non sia troppo potente da far esplodere anche lui insieme al pianeta (come afferma anche Goku). Si rivela pertanto efficace a distruggere il nucleo di Namecc ma non a distruggere immediatamente il pianeta, che esploder\u00e0 dopo diversi minuti dopo aver subito il tremendo colpo.\nIl nome della tecnica, sia in giapponese che in italiano, \u00e8 stato introdotto a partire dal videogame \"\", dove l'attacco \u00e8 la mossa finale di Freezer al quarto stadio.\nSfera letale 100%.\nLa \u00e8 una variante molto pi\u00f9 potente della \"Sfera letale\" introdotta nell'anime \"Dragon Ball Z\". Questo attacco viene anche chiamato \"Energia Distruttrice di Freezer\", dal narratore italiano dell'anime. Si tratta di una sfera enorme, paragonabile per le dimensioni alla Grande Genkidama ma rispetto a quest'ultima, possiede una potenza molto superiore. Essa \u00e8 di colore viola/bianco con rare scariche elettriche di colore blu. Tale sfera possiede una potenza smisurata, infatti \u00e8 capace di far esplodere un pianeta in un attimo. Freezer pu\u00f2 creare questa sfera in pochi secondi ma solo quando si trova al 100% delle sue possibilit\u00e0.\nFreezer utilizza questa mossa nella puntata \"Ultimo Round\" dell'anime, per dare il colpo di grazia a Namecc e farlo esplodere insieme a Son Goku che, tuttavia, pur venendo messo in serie difficolt\u00e0 dall'attacco, riesce comunque a respingere il colpo e a deviarlo verso il cielo facendolo scontrare con un vicino pianeta che esplode immediatamente all'impatto. Goku trasformato in Super Saiyan riesce a respingere la sfera letale 100% con un solo pugno, tuttavia dopo averlo fatto ha il fiatone e sembra aver consumato parecchia energia per riuscirci. Per eseguire questo attacco, Freezer, ha bisogno di entrambe le braccia che rivolge verso l'alto con il palmo della mano aperto, e non di un braccio solo con l'indice puntato in alto.\nIl nome della tecnica, sia inglese che italiano, \u00e8 stato coniato nel videogioco ', dove l'attacco \u00e8 la mossa finale di Freezer nella sua massima potenza. La mossa appare anche in ' dove anche Mecha Freezer la usa come mossa finale (ma in tal caso la mossa viene chiamata \"Vendetta dell'Imperatore\"). In entrambi i videogiochi, la sfera non appare di colore viola, bens\u00ec nera con scariche elettrica rosse, come la normale \"Death Ball\", ma naturalmente con dimensioni maggiori di quest'ultima.\nSupernova.\nLa \u00e8 una variante della \"Sfera letale\" introdotta nello special ' quando Freezer la utilizza per distruggere il pianeta Vegeta. Apparir\u00e0 una seconda volta nell'adattamento animato \"Dragon Ball Z\" quando Freezer la utilizzer\u00e0 contro Trunks del futuro, il quale trasformatosi in Super Saiyan riuscir\u00e0 a bloccarla e a salvarsi dall'esplosione di tale sfera. Sempre nell'anime Re Kaioh afferma che la Supernova \u00e8 dieci volte superiore al colpo usato da Freezer per distruggere Namecc. Oltre a Freezer anche Cooler si dimostra capace di utilizzare la tecnica, usandola contro Son Goku nel tentativo di sconfiggerlo in un film relativo all'anime \"Dragon Ball Z\". La Supernova pu\u00f2 causare l'esplosione di un pianeta in pochi secondi. Come per la Sfera Letale, la Supernova viene creata tenendo l'indice verso l'alto, anche se Cooler impiega tutta la mano e non solo l'indice, probabilmente perch\u00e9 la Supernova da lui creata \u00e8 pi\u00f9 potente rispetto a quella di Freezer. La Supernova di Cooler \u00e8 leggermente superiore per potenza alla Sfera Letale 100% di Freezer (visto che entrambe le mosse hanno messo in crisi Son Goku trasformato in Super Saiyan). Il nome della tecnica \u00e8 stato coniato in ', primo di molti videogiochi in cui \u00e8 presente. In quasi tutti i videogiochi \u00e8 la mossa finale di Cooler e Meta Cooler, ed in ', ' e ' \u00e8 la mossa finale anche di Freezer nella sua prima forma e di Mecha Freezer. Nel caso di Mecha Freezer, dopo aver lanciato la Supernova, nei videogiochi come nell'anime, la fa esplodere addosso all'avversario che tenta di bloccarla con un colpo energetico. La tecnica viene riproposta da Chilled nello special ' e da Aka nello special del 2008; quest'ultimo anzich\u00e9 caricarla con una mano puntata verso l'altro, la carica nella propria bocca per poi sputarla contro l'avversario.\nNel film ', anche Bills la usa durante lo scontro con Goku: lui la carica portando le mani davanti al petto (in maniera simile alla Bomba di Luce di Piccolo) per poi alzare le mani verso l'alto, ingigantendola. Goku riesce a bloccarla e allora Bills la ingrandisce colpendola con un Raggio Letale potenziato. Nonostante abbia l'aria di essere molto pi\u00f9 forte delle originali di Freezer e Cooler, i suoi effetti non si vedono visto che Goku, ritrasformatosi in Super Saiyan God la assorbe rendendo vani gli sforzi di Bills. Questa variante \u00e8 conosciuta come Sfera della distruzione.\nShiyoken.\nLo , chiamato anche Colpi della Dea Kali nel doppiaggio italiano della serie, \u00e8 la tecnica con la quale Tenshinhan genera altre due braccia supplementari da dietro la schiena, appena sotto le scapole. Utilizzer\u00e0 questa tecnica contro Goku, durante il 22\u00ba Torneo Tenkaichi. La tecnica dei quattro mistici richiede molta concentrazione durante il suo utilizzo, cosa testimoniata dal fatto che quando Goku aveva afferrato Tenshinhan per le gambe, quest'ultimo, a causa del dolore, non \u00e8 stato pi\u00f9 capace di concentrarsi, e dunque le sue braccia extra sono svanite.\nSputo pietrificante.\nLo \u00e8 la tecnica pi\u00f9 pericolosa di Darbula, con la quale lui pietrifica i suoi avversari usando la sua saliva, infatti sputando addosso a una persona o un oggetto qualunque, esso diventa pietra. Le persone pietrificate conservano la loro forza vitale bench\u00e9 sia necessario preservare l'incolumit\u00e0 delle statue di pietra ed evitare che si danneggino. L'unico modo per spezzare il sortilegio \u00e8 uccidere Darbula.\nSquarcio planetario.\nLo \u00e8 un potente attacco di Freezer. Viene eseguito caricando il colpo tenendo un braccio contro un lato del collo, distendendolo quindi totalmente eseguendo un movimento diagonale; dalle dita quindi parte un sottile raggio tagliente, appena percettibile ad occhio umano, che riesce a colpire il bersaglio anche a grande distanza.\nDurante il combattimento su Namecc tra Son Goku e Freezer, quest'ultimo riesce addirittura a provocare una crepa che taglia in due parti il pianeta.\nSuper Ghost Kamikaze Attack.\nIl , chiamato Attacco del super fantasma Kamikaze nel doppiaggio italiano della serie, \u00e8 la tecnica pi\u00f9 potente e pi\u00f9 caratteristica di Gotenks: l'attacco consiste nel produrre dalla bocca, come fossero palloncini di chewing-gum, dei \"fantasmi\" con le sue stesse sembianze da scagliare contro l'avversario; essi esplodono al minimo contatto con qualsiasi cosa, sprigionando una grande quantit\u00e0 di energia. Gotenks la utilizza per la prima volta dentro la Stanza dello Spirito e del Tempo contro Super Bu, mentre \u00e8 trasformato in Super Saiyan, senza riuscire tuttavia a sconfiggere l'avversario; in seguito, la tecnica viene appresa anche da Super Bu dopo che questi ha assorbito Gotenks, utilizzandola senza successo nella battaglia contro Vegeth (in questo caso i fantasmi hanno preso le sembianze del demone rosa e hanno fatto attacchi indipendenti, come la Kamehameha e il Masenko). \u00c8 introdotto nei videogiochi ', ' e \"\".\nTecnica delle immagini residue.\nLa , nell'edizione italiana dell'anime nominata in alcune occasioni come Ologramma, \u00e8 un'azione diversiva che sfrutta il concetto di persistenza della visione.\nGenerando una impercettibile emanazione di Ki, l'esecutore crea un'impalpabile superficie riflettente e al tempo stesso effettua uno spostamento per uscire istantaneamente dal campo visivo dell'osservatore. Questo movimento produce un'ombra della sua immagine che rimane impressa sulla superficie realizzando una vera e propria proiezione di s\u00e9. Sebbene questa appaia indefinita e tremolante e la sua persistenza si riduca a pochi secondi, risulta sufficientemente realistica da indurre una breve illusione percettiva da sfruttare a proprio vantaggio.\nA seconda del grado di esperienza, il numero di proiezioni eseguibili pu\u00f2 essere moltiplicato, diventando una e la proiezione integrata di ulteriori fotogrammi fino a simulare una sequenza in movimento.\nInventata dal maestro Karin, viene introdotta da Jackie Chun durante il 21\u00ba Torneo Tenkaichi. Tale tecnica viene poi utilizzata anche da Goku, Caulifla e Dyspo.\nTecnica dei quattro corpi.\nLa , chiamata Quadruplicazione nel doppiaggio italiano della serie \"Super\" \u00e8 una tecnica ideata da Tenshinhan, la quale permette all'utilizzatore di dividersi in quattro corpi, in modo da poter attaccare da pi\u00f9 direzioni e avere un campo visivo maggiore. Viene utilizzata per la prima volta durante il 23\u00ba Torneo Tenkaichi contro Goku, risultando per\u00f2 inutile, poich\u00e9 il Saiyan riusciva gi\u00e0 a percepire l'aura del nemico e prevedeva quando qualcuno dei cloni lo stava per colpire alle spalle.\nIl difetto di tale tecnica consiste nel fatto che ognuno dei corpi possiede solo 1/4 della forza, della velocit\u00e0 e della resistenza del guerriero originale, poich\u00e9 anche questi attributi vengono divisi in quattro durante la tecnica: di conseguenza, ognuno dei quattro combattenti risulta pi\u00f9 debole. Nell'anime altri personaggio si dimostrano capaci di utilizzare tale tecnica, fra questi abbiamo Piccolo, Crilin, il sergente Murasaki e Cell. Quest'ultimo riesce ad utilizzare la tecnica meglio dello stesso Tenshinhan, infatti i suoi quattro corpi mantengono la potenza dell'originale.\nTecnica della pallavolo.\nLa \u00e8 un colpo usato da Tenshinhan contro Goku durante il 22\u00ba Torneo Tenkaichi: essa consiste nell'utilizzare l'avversario come un pallone da Pallavolo.\nBu Bu Volleyball ultra violento.\nIdentica nell'esecuzione, Gotenks la effettua dopo aver compresso Super Bu dentro una sfera con il Super Doughnut continuo. Nello Special \"\", Gotenks la usa specificando come questa sia una tecnica copiata da Tenshinhan.\nTecnica delle palme fantasmagoriche.\nLa , chiamata nell'edizione italiana dell'anime Energia elettrica, viene realizzata e usata esclusivamente dal Maestro Muten. Concentrando e trattenendo il Ki all'altezza delle mani, il maestro genera un'emanazione costante che ne sfrutta gli effetti pi\u00f9 legati al calore e alla tensione che al comune impatto come nelle sue altre applicazioni. Il risultato \u00e8 un'emissione di energia crepitante che avvolge l'avversario bloccandolo in uno stato simile all'elettrocuzione continuata.\nPrima dell'evoluzione della Kamehameha, veniva considerata la tecnica pi\u00f9 pericolosa tra le appartenenti alla Scuola Tartaruga dato che l'esposizione prolungata porterebbe alla morte chi la subisce, pertanto il suo creatore era rest\u00eco ad avvalersene se non per costringere alla resa. Viene specificato infatti che Muten ne ha fatto uso solo in due occasioni: contro Son Gohan e contro suo nipote. In \"Dragon Ball Super\" Muten riutilizza tale tecnica durante il torneo del potere contro Preecho del Terzo Universo.\nNell'anime, Piccolo usa una tecnica molto simile per tenere a bada Gohan trasformato in una Scimmia gigante.\nNel videogioco \"\", \u00e8 la mossa finale del Maestro Muten.\nIl nome originale parodizza il titolo di una trasmissione televisiva giapponese degli anni '60, il Bankoku Bikkuri Show (lett. \"lo Spettacolo che Sorprender\u00e0 il Mondo\").\nTecnica di fissione dello spirito.\nLa \u00e8 una tecnica degli yardratiani, che tramite attacchi diretti permette di far s\u00ec che il nemico, nel caso faccia utilizzo di energie che non gli appartengono, venga privato di esse. Questa tecnica pu\u00f2 eliminare l'effetto delle tecniche di assimilazione corporea, e anche la Fusione, sia quella della Danza di Metamor che quella dei Potara. Se invece viene usata contro un avversario che incrementa la sua forza tramite l'assorbimento di energie esterne, l'utilizzatore della fissione dello spirito non solo pu\u00f2 sottrarlo di tali energie, ma anche manipolarle e distribuirle altrove, come nel caso di Molo, infatti Vegeta quando usa la tecnica per privarlo dell'energia degli esseri viventi che Molo aveva assorbito, la usa per riportare in vita i namecciani a cui Molo aveva drenato via la forza vitale. Come viene per\u00f2 puntualizzato da Molo, questa tecnica ha un punto debole: pu\u00f2 essere eseguita solo quando l'utilizzatore riesce a colpire il nemico mettendo a segno i suoi attacchi. Pu\u00f2 essere usata anche in maniera inversa incanalando l'energia altrui e trasferirla a un'altra persona per aumentarne la forza.\nTecnica di galleggiamento.\nLa con l'utilizzo del con l'utilizzo del Ki (vedi introduzione), permette di volare, comprimendo l'aura di luce del personaggio (che \u00e8 una manifestazione del suo Ki, rappresentata simile a una fiamma) e rilasciandola nella direzione opposta a quella di dove ci si vuole muovere, in maniera simile al funzionamento di un razzo a reazione. Espandendo maggiormente l'aura si pu\u00f2 volare a velocit\u00e0 maggiore. Il funzionamento della tecnica viene illustrato da Gohan a suo fratello, Goten e Videl mentre gli insegna a padroneggiarla.\nViene introdotta inizialmente da Tenshinhan e Jiaozi, ma in seguito viene appresa da quasi tutti i guerrieri (tranne Yajirobei e il Maestro Muten).\nTeletrasporto.\nPer , si intende la capacit\u00e0 di muoversi istantaneamente tra due punti senza percorrere fisicamente lo spazio che li separa.\nA parte una forma di teletrasporto caratteristica di Dio e Uranai Baba che dimostrano di potersi teletrasportare limitatamente al regno degli inferi e ritorno, nell'universo di \"Dragon Ball\" questa|tecnica viene ascritta in due tipologie:\nTeletrasporto di Yardrat.\nIn riferimento agli abitanti dell'omonimo pianeta che ne hanno sviluppato la tecnica, ovvero gli yardratiani. Per effettuare lo spostamento l'esecutore stabilisce un ponte con la destinazione servendosi della capacit\u00e0 di localizzare le fonti di Ki riconoscibili e sfruttandole come punti di rilevazione. Una volta individuata la fonte pi\u00f9 prossima al punto d'arrivo, l'esecutore effettua un'accelerazione istantanea tale da dislocare la propria struttura fisica all'interno di un wormhole fino a giungere all'ubicazione della fonte. Limite di questa tecnica \u00e8 la necessit\u00e0 di orientarsi mediante l'appoggio di una sorgente conosciuta che ne preclude l'uso qualora la suddetta non fosse rintracciabile. Bench\u00e9 l'esecuzione preveda la posa da fermo portando indice e medio alla fronte per favorire la concentrazione, Goku, ma anche Black Goku e Jimeze, uno yardratiano del Secondo Universo, sono in grado di inserirla in una qualunque fase di combattimento.\nNel film \"\" viene mostrato come anche all'interno del \"wormhole\" due guerrieri possano proseguire lo scontro, seppure per un lasso di tempo infinitesimale.\nCell e apprendono la tecnica dopo averla vista eseguire da Goku.\nIn \"Dragon Ball GT\" Goku non \u00e8 in grado di eseguirla sotto forma di bambino, mentre la utilizza quando trasformato in Super Saiyan IV (con tale trasformazione, egli assume nuovamente un aspetto adulto).\nIn \"Dragon Ball Super\" quando Zamasu scambia il suo corpo con quello di Goku diventando Black Goku apprende alcune tecniche del Saiyan, tra cui anche il teletrasporto.\nGoku utilizza questa tecnica anche contro il Dio della distruzione nel film \"\". Goku, dopo essere diventato un dio, \u00e8 stato in grado di percepire la sua aura e di utilizzare la tecnica contro di lui con successo.\nTeletrasporto incondizionato.\nIn riferimento alla totale assenza di vincoli. Non presenta particolari forme di realizzazione n\u00e9 alcun limite di movimento, l'esecutore pu\u00f2 spostarsi indifferentemente in un qualunque punto dello spazio conosciuto o sconosciuto. Richiede un grado di controllo particolarmente alto nella manipolazione della materia posseduto solo da un ristretto numero di entit\u00e0. Una di queste \u00e8 Kibith, capace di spostarsi su qualunque pianeta. Anche Kibitoshin, diviene in grado di usare questa tecnica. Il teletrasporto di Kibitoshin viene poi \"assimilato\" da Kid Bu, semplicemente guardandolo.\nUltra Istinto.\nL', chiamato Quintessenza dell'istinto nel manga di \"Dragon Ball Super\", \u00e8 uno stato particolare peculiare degli Angeli, insito nella loro natura in quanto essi ne possono beneficiare in stato permanente, ed estremamente difficile da raggiungere perfino per gli Dei della distruzione. Come spiegato da Whis, in condizioni normali la velocit\u00e0 di reazione alle minacce \u00e8 limitata dai tempi di percorrenza dei segnali nervosi dalle aree sensoriali al cervello, di elaborazione di una risposta e di trasmissione dal cervello all'apparato motorio. I corpi di coloro che si trovano in tale stato, invece, oltrepassano il sistema nervoso: ogni singola cellula \"pensa\" e si adatta alla minaccia automaticamente. Oltre agli angeli, gli unici personaggi noti a far uso dell'Ultra Istinto sono Son Goku, il quale riesce ad acquisirlo durante il Torneo del Potere e, solo nel manga di \"Dragon Ball Super\", Beerus che ne usa una versione incompleta durante il torneo di dimostrazione per gli Zeno. L'energia dell'Ultra Istinto pu\u00f2 essere percepita solo dagli essere divini, inoltre non pu\u00f2 essere assorbita da Molo, tra l'altro essendo comunque un potere di natura divina esso \u00e8 pi\u00f9 affidabile se alimentato proprio da enerigia divina. L'Ultra Istinto \u00e8 una tecnica che pu\u00f2 sempre essere perfezionata e infatti la sua forza varia a seconda della capacit\u00e0 del suo utilizzatore nel saperlo padroneggiare, il Gran sacerdote \u00e8 colui che ha saputo evolverlo meglio di qualunque altro angelo.\nUltra Istinto incompleto.\nL', chiamato ufficialmente in Giappone e Segno della quintessenza dell'istinto nel manga di \"Dragon Ball Super\", \u00e8 una forma incompleta dell'Ultra Istinto risvegliata da Son Goku durante lo scontro con Jiren al Torneo del Potere. Imparando a controllare perfettamente questa forma, si raggiunge lo stadio dell'Ultra Istinto completo. Con questa forma, il corpo \u00e8 in grado di reagire automaticamente a qualsiasi minaccia o attacco senza che sia necessario riconoscerlo. I suoi immensi riflessi possono essere usati per attaccare o contrastare e per scopi difensivi. Poich\u00e9 il corpo si muove senza l'uso del cervello, \u00e8 libero di trovare la migliore strategia e con il giusto giudizio, pu\u00f2 schivare un'ampia variet\u00e0 di attacchi, anche in condizioni indebolite. Dal momento che il corpo si muove sul riflesso e non sulla reazione, le tecniche illusorie sono inutili. Il corpo combatte senza dover pensare alle mosse fatte, i riflessi si adattano automaticamente a tutti i fattori e raggiungono la massima efficienza, garantendo un successo ottimale. In tale forma Goku consuma un'enorme quantit\u00e0 di energia e non \u00e8 in grado di mantenere la forma per molto tempo. Goku, grazie all'allenamento di Merus impara ad attivarla a suo piacimento.\nUltra Istinto completo.\nL' \u00e8 la forma pi\u00f9 potente dell'Ultra Istinto, raggiunta da Son Goku dopo aver ottenuto il pieno controllo dell'Ultra Istinto. \u00c8 la versione completa del Ultra Istinto incompleto. Il suo tratto pi\u00f9 notevole \u00e8 che garantisce a Goku la completa padronanza dell'Ultra Istinto, rendendo tutte le sue mosse automatiche e in grado di difendere e contrattaccare con facilit\u00e0 senza essere ostacolato dai pensieri che in precedenza avevano reso imperfetto l'uso dell'Ultra Istinto da parte di Goku. Solo quando Goku lasci\u00f2 andare tutti i suoi dubbi e pensieri, comprendendo a pieno gli insegnamenti di Whis, pot\u00e9 accedere a tutto il potenziale della sua abilit\u00e0 di combattimento. Se all'inizio Goku non era capace di invocare questo potere di sua volont\u00e0, successivamente imparer\u00e0 ad attivarlo senza problemi. Nonostante sia una forma basata sull'impulso neutro, pu\u00f2 ancora incanalare la rabbia per amplificare il suo potere. Tuttavia nel manga viene spiegato che ogni emozione deve essere soppressa per la padronanza della tecnica: ad esempio quando Merus muore durante il suo scontro con Molo, Goku si infuria per qualche istante ma poi ritrova la completa calma e, trasformato, affronta il nemico. Con l'aiuto dell'energia di tutti i guerrieri e di Ub chiamato dal Grande Kaiohshin (risvegliato nel corpo di Bu), Goku guadagna un'ulteriore potenziamento e crea una sorta di proiezione gigante di se stesso composta di pura energia per battere Molo ingigantito e fuso con il terreno.\nAccoglienza.\nLucia Lasorsa di MangaForever ha definito come i 10 colpi pi\u00f9 devastanti del mondo di \"Dragon Ball\" le tecniche: Lama circolare dell'anima, Attacco bruciante, Big Bang Attack, Attacco dell'estinzione umana, Il cannone demoniaco della luce omicida trapassante, Final Flash, Raggio letale, Garrick Cannon, Sfera dell'energia spirituale e Onda Kamehameha. Amedeo Sebastiano di Everyeye.it invece ha trovato che le dieci migliori tecniche di combattimento fossero rispettivamente: Onda Kamehameha, Kaioh Ken, Colpo del sole, Lama circolare dell'anima, Raggio Akkumite, Danza di Metamor, Gabbia temporale, Nuovo cannone dell'anima, Ultra Istinto e Sfera dell'energia spirituale."}
{"id": "1113507", "revid": "339392", "url": "https://it.wikipedia.org/wiki?curid=1113507", "title": "KrustyBurger", "text": ""}
{"id": "1113509", "revid": "9016345", "url": "https://it.wikipedia.org/wiki?curid=1113509", "title": "America's Cup Class", "text": ""}
{"id": "1113510", "revid": "30909", "url": "https://it.wikipedia.org/wiki?curid=1113510", "title": "Tecniche speciali di Dragon Ball", "text": ""}
{"id": "1113513", "revid": "76963", "url": "https://it.wikipedia.org/wiki?curid=1113513", "title": "John Garfield", "text": "Biografia.\nNato nel quartiere povero del Lower East Side di New York da contadini di origine ucraina, trascorse i primi anni della sua vita in Rivington Street, nella zona abitata da immigrati provenienti prevalentemente dall'Europa orientale. Suo padre David era un uomo molto severo, attaccato alle tradizioni religiose ebraiche (pi\u00f9 tardi lo stesso Garfield lo defin\u00ec \"un uomo ignorante, un fanatico religioso\"). Sua madre Anna, al contrario del marito, era una donna affettuosa e paziente, ma ben presto si ammal\u00f2 per le conseguenze del difficile parto del secondogenito Max, e mor\u00ec nel 1920, quando John aveva solo sette anni, e suo fratello due.\nDopo la morte di Anna, il padre David si spost\u00f2 con i due figli a Brooklyn ma, incapace di mantenerli ed educarli, li lasci\u00f2 in custodia ai suoi familiari. Durante la sua infanzia, \"Julie\" (questo era il nomignolo con cui fu noto ad amici e parenti John Garfield) era un bambino vivace, con una spessa zazzera di capelli e un sorriso da furbetto. Ben presto dovette affrontare la dura esperienza della strada, dove impar\u00f2 a sopravvivere cercando di non perdersi nel promiscuo mondo della delinquenza. Gi\u00e0 quando era solo un monello appartenente alle tante gang metropolitane di ragazzini, era considerato un istrione capace di far ridere tutti, mostrando gi\u00e0 in et\u00e0 precoce le sue qualit\u00e0 di attore. La sua vita cambi\u00f2 quando Angelo Patri, un insegnante della scuola pubblica, riusc\u00ec ad incanalare la sua aggressivit\u00e0 nella boxe e il suo talento nella recitazione. A tredici anni, lo studente John Garfield vide migliorare anche i voti delle sue mediocri pagelle e, grazie all'intervento di Patri, anch'egli figlio di immigrati, ottenne una borsa di studio alla Heckscher Foundation, grazie alla quale pot\u00e9 studiare i fondamenti della recitazione nella scuola di Maria Ouspenskaya.\nNel 1930, a soli 17 anni, Garfield cominci\u00f2 a recitare in piccoli ruoli teatrali, imparando l'arte dall'osservazione degli attori professionisti. Improvvisamente, forse seguendo l'impeto della sua energia giovanile, abbandon\u00f2 tutto e si diede al vagabondaggio, viaggiando per tutto il paese servendosi dei treni merci per spostarsi come passeggero clandestino. Al suo ritorno a New York, Jules Garfield (come si faceva chiamare all'epoca) divenne assistente ed apprendista al Civic Repertory Theater e, nel 1932, ebbe la sua grande occasione unendosi alla compagnia di avanguardia \"Theater Group\". All'interno di questo gruppo, conobbe alcuni artisti che sarebbero diventati futuri grandi personaggi dello spettacolo statunitense e mondiale, e suoi amici per la vita, come lo scrittore Clifford Odets, gli attori Stella e Luther Adler, Morris Carnovsky e il regista Elia Kazan. Fu proprio durante gli anni del \"Group\" che Garfield cominci\u00f2 a interessarsi di politica: i componenti erano quasi tutti di idee orientate a sinistra e la scelta dei lavori da interpretare cadeva spesso su pi\u00e8ces che trattavano temi di critica sociale. Il \"Group\" inoltre si faceva portatore di uno stile di recitazione che, sulla scia del metodo Stanislavskij, accentuava l'aspetto emozionale a scapito della teoria e della tecnica, cercando di ridurre l'enfasi per ottenere una recitazione pi\u00f9 naturale e pi\u00f9 vicina alla psicologia dei personaggi. Per questo motivo, molti critici cinematografici riconoscono in Garfield un prototipo per attori che pi\u00f9 tardi portarono al massimo livello questo stile: tra gli altri, Marlon Brando, James Dean e, in modo forse meno evidente, Paul Newman e Montgomery Clift.\nIn quello stesso periodo, Garfield conobbe la giovane attrice Roberta Seidman, detta \"Robbie\", che sarebbe divenuta sua moglie nel 1935. La collaborazione con il Theater Group ebbe un improvviso arresto quando la parte di Joe Bonaparte, che Clifford Odets aveva creato appositamente per Garfield nel dramma \"Golden Boy\", venne invece affidata a Luther Adler. Disilluso da questa esperienza, Garfield decise di tentare la via di Hollywood e accett\u00f2 un'offerta di ingaggio da parte della Warner Bros. Fu cos\u00ec che nel 1938, lasciando la moglie a New York, Garfield arriv\u00f2 a Hollywood nel pi\u00f9 assoluto anonimato. Il suo futuro mecenate Jack Warner cre\u00f2 per l'attore il nuovo e definitivo nome d'arte, John Garfield.\nLa pellicola d'esordio di Garfield fu \"Quattro figlie\" (1938), al fianco di Priscilla Lane e delle sue sorelle Lola e Rosemary, oltre che di Gale Page. Negli intenti di Warner, il film avrebbe dovuto essere il trampolino di lancio di un altro attore, Jeffrey Lynn. In realt\u00e0, la storia del tormentato e tenebroso musicista Mickey Borden, che sconvolge la tranquilla vita di quattro sorelle di provincia, segn\u00f2 un grande successo per Garfield, che convinse il produttore Warner a offrirgli un contratto di ben sette anni. Sua moglie Robbie pot\u00e9 cos\u00ec raggiungerlo a Hollywood, dove nacque la loro figlioletta Katharine.\nNegli anni trenta e quaranta gli studi della Warner erano una vera e propria catena di montaggio ben collaudata, di cui Garfield divenne un importante ingranaggio interpretando quattro o cinque pellicole all'anno. Sebbene una precisa clausola nel contratto con la Warner gli permettesse di recitare in teatro, l'attore se ne serv\u00ec molto di rado, restando quasi sempre impegnato sui set cinematografici. Dopo il successo ottenuto con il personaggio di Mickey Borden in \"Quattro figlie\", il produttore Warner segu\u00ec la politica di scegliere per Garfield dei soggetti che contemplassero lo stesso stereotipo di personaggio ribelle, come nei successivi film \"Il conquistatore del Messico\" (1939), \"Profughi dell'amore\" (1939) e \"Il lupo dei mari\" (1941).\nDurante la seconda guerra mondiale, Garfield contribu\u00ec alla causa bellica partecipando a raccolte di fondi e a spettacoli di intrattenimento per le truppe, ma la sua iniziativa pi\u00f9 famosa rimane l'apertura dell'Hollywood Canteen, ideata con l'amica Bette Davis, un locale dove i militari in licenza a Hollywood potevano mangiare e bere gratuitamente, venendo serviti da stelle del cinema come Joan Crawford e Lana Turner, e assistere a spettacoli dal vivo di Benny Goodman o Tommy Dorsey. Nel 1945 una tragedia segn\u00f2 profondamente l'animo e la carriera stessa dell'attore: la morte della figlioletta Katharine, di soli sei anni, causata da una reazione allergica. Dal matrimonio con Roberta Seidman, Garfield ebbe altri due figli che seguirono entrambi le orme del padre nel mondo del cinema: David Garfield, morto d'infarto nel 1995, e Julie Garfield, interprete cinematografica e teatrale.\nNel 1946, alla scadenza del suo contratto con la Warner, Garfield decise di diventare un attore indipendente, creando una propria casa di produzione, la Enterprise, e dichiarando alla stampa:\nPrima di dare il via alla Enterprise, tuttavia, Garfield interpret\u00f2 per la MGM la pellicola per la quale viene maggiormente ricordato, \"Il postino suona sempre due volte\" (1946). Basato sull'omonimo romanzo di James Cain, il film venne realizzato a soli tre anni di distanza dalla riduzione dello stesso romanzo girata in Italia da Luchino Visconti con il titolo di \"Ossessione\" (1943). La MGM, che deteneva i diritti del libro ed era riuscita a bloccarne la circolazione negli Stati Uniti, decise di metterne in scena una versione pi\u00f9 morbosa: la carica erotica che si sprigiona tra Lana Turner e Garfield \u00e8 la chiave dell'intero film, che all'epoca riscosse un enorme successo commerciale e nel tempo divenne un vero e proprio \"cult movie\".\nIl primo progetto della neonata casa produttrice Enterprise fu \"Anima e corpo\" (1947). Il film, che comprendeva nel cast molti attori politicamente \"impegnati\", era stato scritto da Abraham Polonsky, uno sceneggiatore che qualche anno pi\u00f9 tardi sarebbe finito nella \"lista nera\" di Hollywood, e diretto da Robert Rossen, un regista al quale, sempre a seguito delle persecuzioni maccartiste, verr\u00e0 impedito di girare altri film per pi\u00f9 di quattro anni. Con \"Anima e corpo\", Garfield guadagn\u00f2 la seconda candidatura all'Oscar al miglior attore.\nAlla fine degli anni quaranta, con il crescente serpeggiare dei sentimenti anticomunisti che avrebbero portato al periodo della cosiddetta caccia alle streghe, nacque la Commissione per le attivit\u00e0 antiamericane (HUAC), un organo governativo di controllo la cui funzione era scovare presunti militanti o simpatizzanti comunisti all'interno del mondo dello spettacolo. Sebbene Garfield non venisse mai direttamente accusato, forse a causa della sua partecipazione alla compagnia del \"Group Theatre\" e forse anche per il suo netto rifiuto di fare da informatore per l'HUAC, egli cadde presto in disgrazia, vedendo totalmente distrutta la sua carriera. Quando le offerte cinematografiche terminarono e il suo telefono smise di squillare, l'attore decise di tornare in teatro a New York per prendersi una rivincita: finalmente pot\u00e9 interpretare sui palcoscenici di Broadway il ruolo di Joe Bonaparte nel dramma \"Golden Boy\", scritto per lui da Clifford Odets quindici anni prima. Le proposte di tornare a recitare in teatro non erano mai venute meno: qualche anno prima gli era stata offerta anche la parte di Stanley Kowalski in \"Un tram che si chiama desiderio\", ma Garfield aveva rifiutato, spianando involontariamente la strada al talento del giovane e ancora sconosciuto Marlon Brando.\nSdegnato per i sospetti infamanti sul tradimento nei confronti del suo paese, Garfield cominci\u00f2 a raccogliere ogni tipo di prova in suo possesso per rigettare ogni accusa di fronte all'opinione pubblica. Tuttavia, negli ultimi giorni della sua tormentata esistenza, forse colto da sconforto e ormai schiacciato dalla pesante macchina dell'inquisizione statale, si allontan\u00f2 dalla famiglia rendendosi irreperibile. Il suo corpo fu ritrovato il 21 maggio 1952 nell'appartamento di un'attricetta, morto probabilmente per scompenso cardiaco acuto dopo aver bevuto grandi quantit\u00e0 di alcoolici. Il suo cuore era gi\u00e0 minato da una febbre reumatica contratta da bambino, e le prime crisi cardiache si erano gi\u00e0 manifestate nel corso delle riprese de \"La sua donna\" (1950). I medici gli avevano prescritto un riposo quasi assoluto, ma Garfield aveva voluto continuare a lavorare, quasi come se si rendesse conto di dover utilizzare al meglio il poco tempo che gli rimaneva a disposizione. Alla sua cerimonia funebre parteciparono circa 10.000 ammiratori, una folla che non si vedeva pi\u00f9 dai tempi del funerale del celebre idolo Rodolfo Valentino. Garfield venne seppellito al Westchester Hills Cemetery, a New York."}
{"id": "1113518", "revid": "30909", "url": "https://it.wikipedia.org/wiki?curid=1113518", "title": "Tecniche in Dragon Ball", "text": ""}
{"id": "1113521", "revid": "30909", "url": "https://it.wikipedia.org/wiki?curid=1113521", "title": "Tecniche di dragonball", "text": ""}
{"id": "1113522", "revid": "767487", "url": "https://it.wikipedia.org/wiki?curid=1113522", "title": "Patto di famiglia", "text": "Patto di famiglia (in francese \"pacte de famille\", in spagnolo \"pacto de familia\") \u00e8 il nome usato per indicare tre diverse alleanze tra Francia e Spagna nel corso del XVIII secolo, quando entrambe le nazioni erano governate da sovrani appartenenti alla casa reale dei Borbone."}
{"id": "1113523", "revid": "287204", "url": "https://it.wikipedia.org/wiki?curid=1113523", "title": "566 (disambigua)", "text": ""}
{"id": "1113524", "revid": "30909", "url": "https://it.wikipedia.org/wiki?curid=1113524", "title": "Attacchi di Dragonball", "text": ""}
{"id": "1113525", "revid": "287204", "url": "https://it.wikipedia.org/wiki?curid=1113525", "title": "567 (disambigua)", "text": ""}
{"id": "1113526", "revid": "287204", "url": "https://it.wikipedia.org/wiki?curid=1113526", "title": "568 (disambigua)", "text": ""}
{"id": "1113528", "revid": "430604", "url": "https://it.wikipedia.org/wiki?curid=1113528", "title": "Sciurus vulgaris meridionalis", "text": ""}
{"id": "1113529", "revid": "1008732", "url": "https://it.wikipedia.org/wiki?curid=1113529", "title": "569 (disambigua)", "text": ""}
{"id": "1113533", "revid": "287204", "url": "https://it.wikipedia.org/wiki?curid=1113533", "title": "570 (disambigua)", "text": ""}
{"id": "1113535", "revid": "80648", "url": "https://it.wikipedia.org/wiki?curid=1113535", "title": "Sus scrofa ferus", "text": ""}
{"id": "1113536", "revid": "287204", "url": "https://it.wikipedia.org/wiki?curid=1113536", "title": "571 (disambigua)", "text": ""}
{"id": "1113538", "revid": "287204", "url": "https://it.wikipedia.org/wiki?curid=1113538", "title": "572 (disambigua)", "text": ""}
{"id": "1113542", "revid": "287204", "url": "https://it.wikipedia.org/wiki?curid=1113542", "title": "573 (disambigua)", "text": ""}
{"id": "1113545", "revid": "287204", "url": "https://it.wikipedia.org/wiki?curid=1113545", "title": "574 (disambigua)", "text": ""}
{"id": "1113546", "revid": "729019", "url": "https://it.wikipedia.org/wiki?curid=1113546", "title": "Djurg\u00e5rden", "text": "Djurg\u00e5rden \u00e8 un'isola ed un parco di Stoccolma in Svezia, posto ad est della citt\u00e0. Conta circa 800 abitanti ed una superficie di 279 ettari e 10.200 metri di costa.\n\u00c8 un luogo molto frequentato dai turisti oltre per il suo grande parco anche per numerosi musei, lo zoo e il parco di divertimenti Gr\u00f6na Lund.\nOltre all'isola di Djurg\u00e5rden, esiste anche un'altra area chiamata Norra Djurg\u00e5rden (traducibile in \"Djurg\u00e5rden nord\"), anch'essa facente parte della circoscrizione di \u00d6stermalm."}
{"id": "1113548", "revid": "62004", "url": "https://it.wikipedia.org/wiki?curid=1113548", "title": "Stade Rennais F.C.", "text": ""}
{"id": "1113550", "revid": "1305772", "url": "https://it.wikipedia.org/wiki?curid=1113550", "title": "Figueiredo", "text": ""}
{"id": "1113552", "revid": "22356", "url": "https://it.wikipedia.org/wiki?curid=1113552", "title": "Flexiraptor", "text": ""}
{"id": "1113553", "revid": "287204", "url": "https://it.wikipedia.org/wiki?curid=1113553", "title": "575 (disambigua)", "text": ""}
{"id": "1113554", "revid": "88740", "url": "https://it.wikipedia.org/wiki?curid=1113554", "title": "Mendon\u00e7a", "text": "Il termine Mendon\u00e7a pu\u00f2 riferirsi a:"}
{"id": "1113555", "revid": "287204", "url": "https://it.wikipedia.org/wiki?curid=1113555", "title": "576 (disambigua)", "text": ""}
{"id": "1113556", "revid": "767487", "url": "https://it.wikipedia.org/wiki?curid=1113556", "title": "Agostino Accorimboni", "text": "Poco si sa della vita di Accorimboni. Dopo aver studiato musica con Rinaldo di Capua debutt\u00f2 come operista nel gennaio del 1768 nella citt\u00e0 natale con \"Le scaltre contadine di Montegelato\". Da questo momento in poi, sino al 1786, scrisse parecchie opere, tra le quali si ricordano \"Il marchese di Castelverde\" e \"Il regno delle Amazzoni\", opera buffa che ottenne un certo successo e che fu ripresa per i palcoscenici di Bologna, Firenze, Genova e Praga."}
{"id": "1113557", "revid": "62004", "url": "https://it.wikipedia.org/wiki?curid=1113557", "title": "Nuno Maniche", "text": ""}
{"id": "1113560", "revid": "287204", "url": "https://it.wikipedia.org/wiki?curid=1113560", "title": "Tomas Galasek", "text": ""}
{"id": "1113563", "revid": "287204", "url": "https://it.wikipedia.org/wiki?curid=1113563", "title": "577 (disambigua)", "text": ""}
{"id": "1113564", "revid": "287204", "url": "https://it.wikipedia.org/wiki?curid=1113564", "title": "Jan Polak", "text": ""}
{"id": "1113565", "revid": "287204", "url": "https://it.wikipedia.org/wiki?curid=1113565", "title": "David Jarolim", "text": ""}
{"id": "1113566", "revid": "287204", "url": "https://it.wikipedia.org/wiki?curid=1113566", "title": "578 (disambigua)", "text": ""}
{"id": "1113567", "revid": "767487", "url": "https://it.wikipedia.org/wiki?curid=1113567", "title": "I vestiti nuovi dell'imperatore (film 2001)", "text": "I vestiti nuovi dell'imperatore (\"The Emperor's New Clothes\") \u00e8 un film del 2001 diretto da Alan Taylor e co-prodotto da Italia, Germania e Regno Unito.\nNarra la storia immaginaria di Napoleone Bonaparte successiva all'esilio sull'Isola di Sant'Elena. Bench\u00e9 ambientato a Parigi, il film \u00e8 stato in gran parte girato a Torino.\nTrama.\nUn ragazzino sta osservando alla lanterna magica la storia di Napoleone, quando entra un uomo che alla vista della scena della morte sentenzia: \"Non \u00e8 andata affatto cos\u00ec!\", e inizia a raccontare.\nNapoleone, esiliato a Sant'Elena, sembra tranquillo mentre detta le sue memorie. Cambia atteggiamento e ragiona su un piano di fuga, per\u00f2, appena i suoi collaboratori trovano un mozzo di una nave commerciale che gli somiglia molto: Eugene Lenormand. Napoleone critica la scelta del nome: \"Non sarebbe meglio un nome pi\u00f9 maschio, per esempio Alessandro?\". Dice che non gli somiglia e ne critica la qualifica. Questo mozzo sostituisce Napoleone che fugge sotto il falso nome di Eugene Lenormand. La nave dovrebbe approdare in Francia e permettere a Napoleone di tornare trionfalmente al potere, invece il capitano conduce la nave in Belgio in quanto in quel paese la melassa viene pagata meglio. Napoleone manca quindi l'appuntamento con i cospiratori francesi e sbarca ad Anversa dove inutilmente cerca un contatto. Deve riuscire a tornare in Francia con i suoi soli pochi mezzi. Prima utilizza una chiatta fluviale e poi una corriera espressa che lungo il tragitto transita per il campo di battaglia di Waterloo. Napoleone ripercorre il campo di battaglia della sua ultima sconfitta e si ferma alla fattoria di Le Calliou, insieme ad un gruppo di turisti dove su una targa posta su un letto \u00e8 scritto: \"\"Napoleone ha dormito qui\", al che Napoleone spiazzato commenta: \"Non ho mai dormito in questo posto\", poi, stanco, si addormenta sul letto e perde la corriera per Parigi. La sera discutendo con la padrona della locanda dice di aver trovato il campo di battaglia di Waterloo: \"Molto cambiato\". Su consiglio della donna, il mattino seguente prende uno scomodissimo postale per Parigi, ma alla frontiera francese viene fermato da un gruppo di soldati e messo in una cella. Napoleone crede a questo punto che tutto \u00e8 perduto. Fortunatamente a riconoscerlo \u00e8 solo il bonapartista Sergente Bommel della Vecchia Guardia che lo libera e lo aiuta a passare la frontiera, accomiatandosi calorosamente e sperando nel prossimo ritorno al trono dell'Imperatore.\nNapoleone giunge finalmente a Parigi recandosi da un certo Tenente Truchot, vecchio camerata bonapartista del Sergente Bommel, ma una volta arrivato scopre che il Tenente \u00e8 morto da poco. Nel frattempo a Sant'Elena il vero Eugene le Norman si trova un po' in difficolt\u00e0 nei suoi nuovi panni di imperatore, ma si cala nella parte quando un ufficiale inglese gli rivolge la parola, e almeno inizialmente sembra voler seguire il piano concordato. Napoleone a Parigi si ferma a dormire dalla vedova di Truchot, madame Nicole (detta \"zucchina\") la quale per\u00f2 si trova in grandi difficolt\u00e0 economiche, al punto che i creditori le portano via tutti i mobili. Napoleone resta indifferente a questi fatti, perch\u00e9 \u00e8 troppo impegnato a cercare di trovare contatti, in particolare spera nel Dottor Lambert, amico stretto di Nicole, che afferma di conoscere tutti i vecchi camerati di Truchot. Napoleone per\u00f2 non ha notizie dei cospiratori, n\u00e9 i giornali riportano la notizia della sua fuga, e rimane perci\u00f2 particolarmente irritato dal fatto che Eugene non abbia ancora deciso di svelare la sua vera identit\u00e0. Litiga quindi con Nicole, ma, mentre sta per andare via scivola sul gradino della porta e cade; quando Nicole e il Dottor Lambert vanno per soccorrerlo, gli chiedono se si ricorda il suo nome e Napoleone, ancora intontito, dichiara placido: \"Imperatore Napoleone\"\". Viene messo a letto, perch\u00e9 guarisca dalla distorsione alla caviglia, ma il Dottor Lambert comincia a nutrire qualche dubbio sulla sua identit\u00e0 quando nota la ferita sul tallone, ferita che Napoleone aveva ricevuto nella battaglia di Austerlitz. Nel frattempo Eugene si \u00e8 calato perfettamente nella parte dell'Imperatore, detta le \"sue\" memorie, mangia, beve, si concede le abluzioni quotidiane, e, quando i cospiratori gli ordinano di dire la verit\u00e0, Eugene fa orecchie da mercante e afferma: \"\"Quell'uomo \u00e8 stato imperatore per 18 anni, 18 anni!, mentre io lustravo il ponte delle sue navi, b\u00e9 ora \u00e8 il mio turno!\"\".\nNapoleone si riprende dalla distorsione con straordinaria velocit\u00e0, viene quindi condotto dal Dottor Lambert dai vecchi compagni d'arme di Truchot e cercando di galvanizzarli, ma li trova piuttosto depressi e abbastanza freddi all'idea di nuove guerre. Quindi prova a recarsi alla guarnigione per parlare con il Comandante, ma l'udienza gli viene sempre negata : per\u00f2 scopre che il Sergente Bommel verr\u00e0 di l\u00ec a poco a prendere servizio, quindi si accontenta di aspettare, pur di incontrarlo. Tornato a casa, Napoleone osserva i vani tentativi dei mercanti di meloni di vendere il loro prodotto e decide di coordinarli : alla sera li raduna tutti in una stanza e organizza il piano per la vendita strategica dei meloni come se si trattasse di una battaglia. Il Dottor Lambert osserva l'ombra di Napoleone che si ingigantisce sul muro fino a dominare la scena e l\u00ec capisce chi ha davanti.\nCoordinati da Napoleone i mercanti di meloni ottengono uno straordinario e insperato successo di vendite. Il Dottor Lambert continua ad avere sempre pi\u00f9 dubbi sul sedicente Eugene, nota la straordinaria velocit\u00e0 di ripresa e accenna alla sua forza di volont\u00e0, ma Napoleone non si scopre, per\u00f2 alla fine notando il sentimento affettuoso che Nicole e Napoleone stanno maturando reciprocamente, si decide a frugare tra i bagagli di Eugene-Napoleone: qui dopo una lunga ricerca trova il ritratto del Re di Roma, il figlio che Napoleone ha avuto con Maria Luisa d'Austria, e comprende che Eugene \u00e8 Napoleone. Nel frattempo Nicole e Napoleone intensificano la loro relazione, cos\u00ec, roso dalla gelosia, il Dottor Lambert critica la donna per la velocit\u00e0 con cui ha sostituito il defunto Truchot e alla fine le svela i suoi sentimenti, ma Nicole lo gela dicendo di considerarlo solo un buon amico. Il Dottor Lambert decide per\u00f2 di non svelare la vera identit\u00e0 di Eugene per rispetto nei confronti di Nicole, infatti la donna ha sempre dimostrato ben poca considerazione, se non addirittura disprezzo, nei confronti di Napoleone, le cui campagne militari hanno sempre tenuto lontana da lei il suo defunto marito, costringendola ad una vita di solitudine. Nel frattempo il vero Eugene, ancora nei panni di Napoleone mangia talmente tanto che ha un malore e muore. L'ufficiale inglese che comanda la guarnigione decide per non fare brutte figure e non esporsi a critiche sul suo operato di non svelare l'identit\u00e0 del morto, e di seppellire Eugene Lenorman come Napoleone Bonaparte; \u00e8 il 5 maggio 1821: il mondo e anche Napoleone viene a sapere della morte dell'\"Imperatore\" a Sant'Elena.\nNapoleone viene attraversato da una gravissima crisi d'identit\u00e0 in cui cerca di convincere almeno Nicole di essere il vero e vivente Napoleone, ma lei ovviamente non gli crede; Napoleone vaga per Parigi e cerca di convincere chiunque che \u00e8 il vero Imperatore, infine trova il Dottor Lambert in un bar. Napoleone sa o ha intuito che il Dottor Lambert lo ha riconosciuto ma questi invece finge di non averlo riconosciuto, e per sbarazzarsi di lui lo conduce in un manicomio affollato da pazzi megalomani, contando di lasciarlo tra di essi e avere cos\u00ec campo libero con Nicole. Napoleone tuttavia capisce il tranello, e prima che gli infermieri possano trovarlo, fugge dal manicomio scavalcando il muro di cinta. Soltanto il Dottor Lambert lo vede mentre scappa, ma ancora una volta colpito dalla forza di volont\u00e0 dimostrata da Napoleone, non lo insegue n\u00e9 gli impedisce la fuga; estrae da tasca il ritratto del figlio dell'Imperatore, precedentemente trovato e sottratto dalle sue cose, e, forse vinto dal rimorso o dalla piet\u00e0 al pensiero di aver tentato di separare un padre dal figlio, rinuncia completamente ad ostacolare il suo rivale, mentre il ritratto gli scivola di mano e si perde definitivamente in un tombino.\nNapoleone torna a casa da Nicole, e il film si ricongiunge alla scena iniziale perch\u00e9 il ragazzino \u00e8 il trovatello \"adottato\" dalla donna e benvoluto anche da lui. Qui, finalmente, davanti al focolare domestico, Napoleone capisce quanto di importante ha rischiato di perdere per le proprie manie di grandezza, e per il volersi a tutti i costi far riconoscere come Imperatore in un mondo che ormai pu\u00f2 fare a meno di lui. Decide allora di restare accanto a Nicole, e, affinch\u00e9 il Sergente Bommel, ovvero l'unica persona in Francia che sa con certezza della sua vera identit\u00e0 ed esistenza si metta l'anima in pace e non lo cerchi, gli manda a riferire che Eugene Lenorman \u00e8 morto, anzi, \"passato a miglior vita\", e gli lascia le proprie cose e la propria uniforme.\nIl film si conclude dichiarando che alla D\u00f4me des Invalides, dove c'\u00e8 la tomba di Napoleone, riposa il mozzo di terza Eugene Lenorman, mentre il vero Napoleone Bonaparte riposa nella tomba di Eugene Lenorman accanto a Nicole."}
{"id": "1113569", "revid": "122287205", "url": "https://it.wikipedia.org/wiki?curid=1113569", "title": "Woody Herman", "text": "Herman \u00e8 soprattutto noto per essere stato un formidabile scopritore di talenti e per aver entusiasticamente diretto una lunga serie di orchestre (chiamate \"herds\", cio\u00e8 \"mandrie\" o \"greggi\" da un gioco di parole sul suo cognome: in inglese Herman si pronuncia come \"herdsman\", cio\u00e8 \"mandriano\" o \"pastore\") che ebbero quasi sempre un grande successo anche dopo la fine dell'era delle big band (che vide il suo culmine tra gli anni venti e gli anni quaranta del XX secolo), allineando il proprio messaggio musicale alle tendenze della musica del periodo e rimanendo in attivit\u00e0 fino quasi alla sua morte. Fu uno dei pochissimi direttori di big band dell'et\u00e0 dello swing (gli altri furono Duke Ellington, Stan Kenton, Earl Hines e Count Basie) a poter vantare una carriera cos\u00ec prolungata.\nGli inizi.\nWoodrow Charles Thomas Herman nacque a Milwaukee, in Wisconsin il 16 maggio 1913, da Ray e Myrtle Herman. Da bambino lavor\u00f2 negli spettacoli di vaudeville, divenendo un sassofonista professionista all'et\u00e0 di 15 anni. Nel 1931, incontr\u00f2 l'aspirante attrice Charlotte Neste, che sarebbe in seguito divenuta sua moglie.\nHerman fece parte dapprima dell'orchestra di Tom Gerun, con cui registr\u00f2, come cantante, \"Lonesome Me\" and \"My Heart's At Ease\". Fu poi con le orchestre di Harry Sosnick, Gus Arnheim e Isham Jones. Quest'ultimo era un autore di successo ed era stanco dell'attivit\u00e0 di \"bandleader\", preferendo quello di autore. \"Mentre eravamo con Jones, quando sentimmo che Isham stava per mollare discutemmo sulla possibilit\u00e0 che Woody diventasse il direttore\". Herman fin\u00ec per assumere il ruolo di Jones, che si ritir\u00f2.\nL'orchestra che suona il blues (1936-1943).\nLa prima orchestra di Herman divenne famosa per le sue orchestrazioni di brani blues ed era perci\u00f2 chiamata anche \"The Band That Plays The Blues\".\nIl 12 aprile 1939 Herman registr\u00f2 \"Woodchoppers' Ball\", il suo primo e pi\u00f9 grande successo commerciale, con Herman stesso al clarinetto, Neal Ried al trombone, Saxie Mansfield al sax, Steady Nelson alla tromba e Hy White alla chitarra. \nLa stessa formazione ebbe altri notevoli successi: \"Blue Flame\", \"Dupree Blues\", \"Blues Upstairs and Downstairs\" e \"Blues in the Night\" (prima posizione nella Billboard Hot 100 nel 1942) con Joe Bishop al flicorno, Tommy Linehans al pianoforte, Cappy Lewis alla tromba ed una robusta sezione ritmica costituita da Walt Yoder e Frankie Carlson.\nNel 1940 la rivista \"Down Beat\" classific\u00f2 l'orchestra, che registrava per la Decca Records, al terzo posto in popolarit\u00e0 fra le \"big band\". L'orchestra fu chiamata per la prima volta \"la mandria (herd) di Herman\" in una pubblicit\u00e0 per strumenti bandistici della ditta Martin, sul numero di \"Down Beat\" del 1\u00ba aprile 1941.\nLa vera e propria \"Prima mandria\" prese gradualmente forma nel corso degli anni quaranta: \"L'orchestra sub\u00ec un gran numero di cambi di formazione, ad esempio con l'introduzione di Chubby Jackson nel 1943 e di Neal Hefti, Ralph Burns, Flip Phillips e Bill Harris nel 1944\"\nPrimo gregge 1944-1946.\n\"Alla fine del 1944 [...] Woody firm\u00f2 con la Columbia Records. Disse poi che gli era piaciuto il suono che i fonici della Columbia avevano ottenuto alla Liederkrantz Hall a New York [...].\" La Liederkrantz Hall era stata una chiesa ed aveva un soffitto molto alto. Il contratto con la Columbia coincise con un cambiamento di repertorio, che per la durata della \"Prima Mandria\" fu molto influenzato da Duke Ellington e Count Basie. I brillanti arrangiamenti dell'orchestra, che combinavano temi bebop e una ritmica swing divennero estremamente popolari.\nNel febbraio del 1945 l'organico era costituito da Sonny Berman, Pete Candoli, Billy Bauer, Ralph Burns, Davey Tough Flip Phillips.. Il 26 febbraio 1945 Herman registr\u00f2 \"Caldonia\". \"Ralph (Burns) sent\u00ec Louise Jordan cantare \"Caldonia\" in uno spettacolo teatrale e scrisse le dodici battute di intro e le otto del finale...ma la cosa pi\u00f9 stupefacente della registrazione sono le otto battute di tromba verso la fine.\" Queste otto battute sono stae in passato attribuite a Dizzy Gillespie, ma il trombettista era in realt\u00e0 Neal Hefti.\nNel 1946, l'orchestra fu prima in classifica come migliore orchestra nei sondaggi di \"Downbeat\", \"Metronome\", \"Billboard\" e \"Esquire\", compilati raccogliendo le opinioni di musicisti professionisti. Igor' F\u00ebdorovi\u010d Stravinskij scrisse per loro \"Ebony Concerto\" di cui Herman ebbe poi a dire \"Le cose che facevamo allora, colla prima mandria, erano brani jazz robusti, rumorosi, con molti ottoni, mentre \"Ebony Concerto\" \u00e8 un pezzo delicato, molto triste.\" Stravinskij pensava che dei jazzisti avrebbero trovato difficile seguire i numerosi cambi di tempo del suo pezzo. Flip Phillips (sax) disse che \"durante le prove... c'era un passaggio che toccava a me, e io lo facevo piano, e Stravinskij mi disse 'Suonalo, sono qui!'. Allora lo suonai pi\u00f9 forte, e lui mi mand\u00f2 un bacio.\" \"Ebony Concerto\" fu presentato, con esito trionfale, alla Carnegie Hall il 25 marzo 1946.\nNonostante i molti successi, Herman sciolse l'orchestra nel corso dello stesso anno, al culmine della fama. Fu l'unica orchestra, tra le molte che diresse, ad essere anche un successo commerciale, ed egli la lasci\u00f2 per poter stare pi\u00f9 tempo con la sua famiglia. In questo periodo, egli si era trasferito ad Hollywood, nella casa che era appartenuta a Humphrey Bogart e Lauren Bacall: sua moglie Charlotte, per\u00f2, aveva problemi di alcolismo e di dipendenza da narcotici, e questo ebbe probabilmente influenza sulla sua decisione. \"Dopo lo scioglimento dell'herd, Charlotte cominci\u00f2 a frequentare gli Alcolisti Anonimi e smise di bere anche il vino. Herman ricordava, ridendo: 'Una volta andai ad una riunione della AA con Charlotte e ci trovai tutti i musicisti della mia orchestra'\".\nL'orchestra si sciolse nel dicembre del 1946, una data che molti indicano come quella della fine dell'era delle big band: nello stesso periodo si erano sciolte altre otto importanti formazioni. Tra le quali, buona ultima fu la band di Billy Eckstine, col quale, peraltro, nei primi anni cinquanta, Woody incider\u00e0 un 33 giri a quattro brani, esibendosi pure in un duetto vocale con Mr.B che all'epoca era il numero uno di tutte le classifiche americane (Billboard, Down Beat e Metronome). Il duetto riguardava \"Life Is Just a Bowl of Cherries\" un brano popolarissimo del 1931, scritto da Ray Henderson, Buddy G. DeSylva e Lew Brown.\nSecondo Gregge ed altre orchestre 1947-1987.\nIl secondo gregge fu fondato da Herman nel 1947. Questa orchestra fu anche chiamata \"The Four Brothers Band\" (l'orchestra dei quattro fratelli), dal titolo del brano scritto da Jimmy Giuffre registrato il 27 dicembre 1947 per la Columbia, \"Four Brothers\". \"Il brano \u00e8 basato sul giro di Jeepers Creepers e mette in evidenza la sessione sassofoni - tre tenori e un baritono...\". Gli assoli, nell'ordine, sono di Zoot Sims, Herbie Steward, Serge Chaloff (che aveva sostituito Giuffre) e un giovane Stan Getz. Tra le file dell'orchestra figuravano anche Al Cohn, Gene Ammons, Lou Levy, Oscar Pettiford, Terry Gibbs, e Shelly Manne.. \"Four Brothers\" fu un successo travolgente, che tutte le future orchestre di Herman dovettero tenere in repertorio. Altri successi furono \"Early Autumn\" e \"The Goof and I\".\nHerman continu\u00f2 a fondare e a dirigere orchestre: il terzo gregge, col tenorsassofonista Richie Kamuca, dur\u00f2 dal 1950 al 1956, e il \"Thundering Herd\" (mandria tonante) vide varie edizioni tra il 1959 e il 1987. Il terzo gregge intraprese anche una tourn\u00e9e di successo in Europa. Herman cercava di assumere i migliori tra i giovani musicisti e arrangiatori e di conseguenza le sue orchestre degli anni sessanta subirono l'influenza della musica rock. \"Nel 1968 Woody adott\u00f2 una sezione ritmica elettronica con un piano e un basso elettrici, combinandola con l'organico tradizionale della big band e ottenendo una singolare pulsazione rock combinata col timbro dei fiati\".\nNegli anni settanta Herman apparve con Frank Sinatra nella trasmissione televisiva \"Main Event\" e nel disco Reprise dello stesso nome. Il 13 ottobre 1974 Sinatra e l'orchestra di Herman diedere un concerto al Madison Square Garden di New York con un repertorio di successi di Sinatra (\"It Was A Very Good Year\", \"I've Got You Under My Skin\", e \"My Way\"). Segu\u00ec un altro concerto alla Carnegie Hall di un'altra edizione dell'orchestra, che il 20 novembre 1976 commemor\u00f2 i quarant'anni di direzione di orchestra di Herman.\nNel corso degli anni ottanta, Herman torn\u00f2 ad un idioma jazz pi\u00f9 tradizionale, e fu messo sotto contratto dal Concord Music Group (che allora si chiamava Concord Records). Una recensione di uno dei primi dischi Concord, a firma John S. Wilson e pubblicata il 15 marzo 1981 sul New York Times affermava: \"Questo disco lo riporta ai giorni precedenti alla prima mandria del 1944 e 1945, allo stile rilassato della sua orchestra degli anni 30, \"the band that plays the blues\"...\"\nGli ultimi anni.\nHerman non smise mai l'attivit\u00e0 anche dopo la morte della moglie e quando la sua salute inizi\u00f2 a declinare, anche per ripagare un pesantissimo conto fiscale che la pessima gestione di uno dei suoi manager degli anni 60 gli aveva lasciato.\nNel 1985 scriveva Wilson sul New York Times, a proposito di un concerto al Blue Note Jazz Club: \"Nel corso di un'ora, Herman ci ha mostrato le sue giovani star: il baritonista Mike Brignola, il bassista Bill Moring, il pianista Brad Williams, il trombettista Ron Stout e ha ricordato a tutti l'asciutto humour con cui interpreta il blues...con gli arrangiamenti di Bill Holman e John Fedchock... e mostrando tuttora l'influenza di Duke Ellington...\"\nQuando la sua salute peggior\u00f2 ulteriormente, poco prima della sua morte nel 1987, Herman deleg\u00f2 quasi tutte le sue funzioni al primo sax Frank Tiberi che ancora oggi dirige l'orchestra. Tiberi disse che, dalla morte di Herman \"Non voglio suonare gli arrangiamenti di nessun altro...rimarremo con quello che faceva Woody.\"\nRiconoscimenti.\nIl sito della Concord elenca i premi vinti da Herman nel corso della sua carriera: oltre alle classifiche che capeggi\u00f2, gli furono assegnati due Grammy per gli album \"Encore\" (1963) e \"Giant Steps\"(1973) Gli fu inoltre assegnato il Grammy Lifetime Achievement Award del 1987"}
{"id": "1113571", "revid": "287204", "url": "https://it.wikipedia.org/wiki?curid=1113571", "title": "579 (disambigua)", "text": ""}
{"id": "1113575", "revid": "731511", "url": "https://it.wikipedia.org/wiki?curid=1113575", "title": "Luis Garc\u00eda", "text": ""}
{"id": "1113579", "revid": "767487", "url": "https://it.wikipedia.org/wiki?curid=1113579", "title": "Oligokyphus", "text": "L'oligochifo (gen. Oligokyphus) \u00e8 un piccolo terapside fossile, vissuto nel Giurassico inferiore, i cui resti sono stati rinvenuti in Inghilterra.\nQuesto animale \u00e8 uno degli ultimi terapsidi, ovvero quel gruppo di vertebrati considerati gli antenati dei mammiferi. Lungo meno di mezzo metro, l'oligochifo era dotato di un corpo allungato e zampe corte, una lunga coda e un cranio altamente specializzato. In effetti, questo animale era il pi\u00f9 evoluto rappresentante dei tritilodontidi (Tritylodontidae), un gruppo di piccoli terapsidi divenuti erbivori. Il cranio dell'oligochifo era basso, dotato di una dentatura che richiama quella dei mammiferi erbivori: in avanti erano presenti denti simili a incisivi, separati da un ampio diastema dai molari piatti, adatti a masticare foglie. L'oligochifo e i suoi stretti parenti sono comunque troppo specializzati per aver dato origine ai mammiferi primitivi come \"Morganucodon\", apparsi qualche milione di anni prima, nel Triassico superiore."}
{"id": "1113580", "revid": "599013", "url": "https://it.wikipedia.org/wiki?curid=1113580", "title": "Rik Smits", "text": "Venne soprannominato dai tifosi \"The Dunking Dutchman\" (l'Olandese Schiacciante), in riferimento al leggendario Olandese Volante (\"The Flying Dutchman\").\n\u00c8 stato un centro tradizionale, alto 2,24 metri e pesante 114 chili. Indossa scarpe taglia 20 (misura americana).\nCarriera cestistica.\nNel draft NBA 1988 attir\u00f2 l'interesse di numerose squadre: nei suoi quattro anni di universit\u00e0 a Marist College (dal 1984 al 1988) aveva condotto la sua squadra a traguardi elevati, e nella sua ultima stagione aveva stupito in molti collezionando una media a partita di 24,7 punti, 8,7 rimbalzi, 3,9 stoppate e il 62% al tiro.\nAl draft gli Indiana Pacers lo selezionarono spendendo la 2\u00ba scelta assoluta. Sin dall'inizio, Smits ricevette un notevole spazio in squadra, con un minutaggio superiore alla mezza partita, anche per via del drammatico infortunio che chiuse prematuramente la carriera di Steve Stipanovich, allora centro titolare dei Pacers. Il ragazzo olandese matur\u00f2 in breve tempo, e con le medie di 11,7 punti e 6,1 rimbalzi venne scelto per il 1\u00ba quintetto \"rookie\". Negli anni successivi si conferm\u00f2 sempre di pi\u00f9 una sicurezza per Indiana, che per 4 stagioni consecutive venne eliminata al primo turno della post-season; in particolare, ai play-off del 1993 Rik Smits gioc\u00f2 alla grande, superando i 22 punti a partita.\nNel 1994 per i Pacers avviene la svolta, come grande potenza delle squadre ad est: guidata da un Miller strabordante, la squadra di Indianapolis raggiunse le finali di Conference; agli avversari, i New York Knicks, storici rivali dei Pacers negli anni novanta, occorse vincere gara-7 per aggiudicarsi la serie ed approdare alle Finals. Nel 1995 Smits raggiunge quasi i 18 punti a partita nella stagione regolare; ai play-off, Indiana si riconferm\u00f2 fra le primissime ad est, battendo per la prima volta i rivali di New York e conquistandosi nuovamente l'accesso per la finale della Eastern Conference; anche stavolta i Pacers vennero liquidati per 4-3, per mano degli Orlando Magic, ed a nulla servirono le importanti medie di 25,5 e 20,1 punti collezionate nella post-season da Reggie Miller e Rik Smits.\nIl 1996 fu la stagione pi\u00f9 prolifica dell'olandese, che con 18,5 punti a partita registr\u00f2 il suo massimo in carriera nella regular season, ma per la squadra fu per\u00f2 una stagione non felicissima, proprio come quella successiva. Nel 1998 tornarono invece al successo i Pacers, che trascinati da un Miller indemoniato raggiungono ancora una volta la vetta delle Finali ad est, ed ancora una volta vengono sconfitti in 7 partite dai Chicago Bulls. Nel 1998 Smits partecip\u00f2 all'unico All-Star Game della sua carriera, concludendo la partita delle stelle con 10 punti e 7 rimbalzi, oltre ad una meravigliosa presenza fra gli highlights della serata con uno spettacolare assist da dietro la schiena. Ancora nel 1999 i Pacers vennero sconfitti nella finale della Eastern Conference, per 4-2 dai soliti New York Knicks.\nLa finale NBA.\nIl 2000 si apprestava ad essere l'ultima stagione per Smits. I Pacers quell'anno chiusero la stagione con uno dei migliori record della loro storia (56 vinte-26 perse); ai play-off il loro cammino non si ferm\u00f2 neanche di fronte ai Knicks, che sconfissero 4-2 nelle finali dell'Est, raggiungendo per la prima ed unica volta nella storia della franchigia le Finals NBA. La squadra campione ad Ovest erano i Los Angeles Lakers, allora decisamente la formazione pi\u00f9 forte della lega. Smits si trov\u00f2 faccia a faccia contro Shaquille O'Neal, che attraversava in quel periodo il miglior stato di forma della sua carriera, ma nonostante ci\u00f2 l'olandese non sfigur\u00f2. La serie, apparentemente fuori discussione a favore dei californiani, si rivel\u00f2 pi\u00f9 combattuta del previsto, anche grazie ad alcune eccellenti prestazioni di Reggie Miller e di Jalen Rose. I Pacers alla fine si arresero, dopo aver impegnato i Lakers per ben 6 partite.\nSi ritir\u00f2 in quella estate 2000, dopo 867 partite disputate con 14,8 punti e 6,1 rimbalzi per partita.\nNazionale.\nHa militato per un biennio nelle file della Nazionale olandese, con la cui maglia ha disputato:"}
{"id": "1113583", "revid": "287204", "url": "https://it.wikipedia.org/wiki?curid=1113583", "title": "580 (disambigua)", "text": ""}
{"id": "1113585", "revid": "62004", "url": "https://it.wikipedia.org/wiki?curid=1113585", "title": "Joaquin S\u00e1nchez", "text": ""}
{"id": "1113592", "revid": "287204", "url": "https://it.wikipedia.org/wiki?curid=1113592", "title": "581 (disambigua)", "text": ""}
{"id": "1113600", "revid": "287204", "url": "https://it.wikipedia.org/wiki?curid=1113600", "title": "582 (disambigua)", "text": ""}
{"id": "1113602", "revid": "118115038", "url": "https://it.wikipedia.org/wiki?curid=1113602", "title": "Gottfried von Stra\u00dfburg", "text": "Biografia.\nMancano documentazioni che accertino notizie biografiche complete sul poeta, e sebbene le sue date di nascita e morte non siano certe, si sa che fu contemporaneo di Walther von der Vogelweide, di Hartmann von Aue e di Wolfram von Eschenbach, che le sue origini familiari furono borghesi, che possedeva un'erudita cultura letteraria e che mor\u00ec senza riuscire a completare l'opera fondamentale della sua carriera letteraria, il \"Tristano\", un poema cavalleresco di 20000 versi, ispirato al mito di Tristano e Isotta, scritto attorno al 1210.\nGottfied, considerato uno dei migliori poeti ad avere illustrato l'alto tedesco medio, per la realizzazione di questo capolavoro si ispir\u00f2 alla leggenda propagata dallo scrittore francese Thomas de Britanje, arrivato fino ai nostri tempi grazie al ricalco in prosa eseguito dal monaco Roberto.\nOltre al tema principale dell'opera, Gottfried riprese anche il significato innovativo assegnato alla leggenda, cio\u00e8 la fatale e affascinante attrazione dei due protagonisti, schiacciati da un destino tragico.\nMa il \"Tristan\" di Gottfried appare persino pi\u00f9 riuscito dell'originale per la forma, per l'originalit\u00e0 e la brillantezza degli approfondimenti psicologici, per l'afflato lirico, per una visione moderna della natura e per la sincera partecipazione dell'autore all'esaltazione della passione amorosa. Diversamente dall'originale, la narrazione del Gottfried evidenzi\u00f2 una maggiore sensibilit\u00e0 e armonia con le emozioni e i sentimenti dei protagonisti, senza intaccare una certa raffinatezza e maestria stilistica.\nSe Gottried pu\u00f2 essere definito il pi\u00f9 irreligioso fra i poeti cavallereschi, la sua vera fede la dimostr\u00f2 nella magnificazione dell'amore ideale, secondo il quale la 'Grotta d'Amore' prende il posto del regno del 'Santo Graal'.\nAnche le funzioni civili e la missione della poesia furono spesso sottolineate da Gottfried, assumendo, a loro modo, qualcosa di mistico.\nIl suo poema fu portato a termine da vari scrittori, e le versioni pi\u00f9 significative risultarono quelle di Enrico di Freiberg e di Ulrico di Turheim."}
{"id": "1113603", "revid": "1711941", "url": "https://it.wikipedia.org/wiki?curid=1113603", "title": "Gh\u00e2n-buri-Gh\u00e2n", "text": ""}
{"id": "1113605", "revid": "287204", "url": "https://it.wikipedia.org/wiki?curid=1113605", "title": "583 (disambigua)", "text": ""}
{"id": "1113607", "revid": "287204", "url": "https://it.wikipedia.org/wiki?curid=1113607", "title": "584 (disambigua)", "text": ""}
{"id": "1113611", "revid": "287204", "url": "https://it.wikipedia.org/wiki?curid=1113611", "title": "585 (disambigua)", "text": ""}
{"id": "1113614", "revid": "287204", "url": "https://it.wikipedia.org/wiki?curid=1113614", "title": "586 (disambigua)", "text": ""}
{"id": "1113618", "revid": "287204", "url": "https://it.wikipedia.org/wiki?curid=1113618", "title": "587 (disambigua)", "text": ""}
{"id": "1113621", "revid": "287204", "url": "https://it.wikipedia.org/wiki?curid=1113621", "title": "588 (disambigua)", "text": ""}
{"id": "1113623", "revid": "287204", "url": "https://it.wikipedia.org/wiki?curid=1113623", "title": "Tales to Astonish", "text": "Tales to Astonish \u00e8 una serie a fumetti antologica, pubblicata dalla Marvel Comics dal gennaio 1959 al marzo 1968.\nStoria editoriale.\nLa testata esord\u00ec nel gennaio 1959 come collana antologica presentando inizialmente storie di fantascienza per poi concentrarsi sul genere supereroistico, facendo esordire personaggi come lo scienziato Henry Pym nei panni di Ant-Man e poi Giant-Man, oltre ad altri gi\u00e0 noti come Hulk e Sub-Mariner, i quali compariranno fino alla chiusura della testata per poi proseguire entrambi su testate dedicate come Sub-Mariner e la seconda serie di The Incredible Hulk, la quale proseguir\u00e0 la numerazione della testata.\nIl supereroe Ant-Man fece la sua prima apparizione su Tales to Astonish n. 27 (1962) come Henry Pym. L'albo riscosse un elevato successo e Stan Lee decise di renderlo la colonna principale della collana a partire dal n. 35 (1962). Le vendite tuttavia calarono col passare dei mesi, e allora Stan Lee decise di abbinare Ant-Man a un altro personaggio, Wasp, a partire dal n. 44 (giugno 1963); inoltre qualche mese dopo, nel n. 49 (novembre 1963), Ant-Man assunse anche l'identit\u00e0 di Giant-Man, che divenne la principale.\nDopo la prima serie di Hulk, terminata dopo soli 6 numeri (marzo 1963), il gigante verde fece la sua comparsa su \"Tales to Astonish\" in uno scontro con Giant-Man nel n. 59 del settembre 1964. Dal n. 60 (ottobre 1964) Hulk prosegu\u00ec la sua storia editoriale su \"Tales to Astonish\".\nSuccessivamente la Marvel decise di rimuovere Ant-Man e Wasp dalla testata e di sostituirli con Namor the Sub-Mariner a partire dal n. 70 (agosto 1965).\nLa collana chiuse con il n. 101, del marzo 1968, e dal n. 102 la testata cambi\u00f2 in \"The Incredible Hulk\" (aprile 1968), con storie realizzate da Gary Friedrich &amp; Marie Severin.\nSeconda serie.\nDal dicembre 1979 al gennaio 1981, per 14 numeri, venne pubblicata una seconda serie della testata che presentava ristampe di storie di Namor gi\u00e0 edite nella serie omonima dal n. 1 (maggio 1968) al n. 14 (giugno 1969).\nIn essa sono ristampate gli episodi di Principe Namor, il Sub-Mariner dal n. 1 (maggio 1968) al n. 14 (giugno 1969). Gli autori sono lo sceneggiatore Roy Thomas e i disegnatori John Buscema, Gene Colan e Marie Severin. In questa collana alcune tavole sono state rimontate, tagliando delle vignette.\nTeam up.\nNel dicembre 1994 la Marvel pubblica un volume unico con una storia intitolata Tales to Astonish con un team-up fra Hulk, Giant-Man e Wasp. La storia \u00e8 stata realizzata da Peter David (testi) &amp; John Estes (disegni). L'albo \u00e8 caratterizzato dalla copertina di lamina trasparente. Il nemico principale della storia \u00e8 Loki, che con un inganno riesce a trasformare un uomo in un dio asgardiano."}
{"id": "1113625", "revid": "287204", "url": "https://it.wikipedia.org/wiki?curid=1113625", "title": "589 (disambigua)", "text": ""}
{"id": "1113629", "revid": "287204", "url": "https://it.wikipedia.org/wiki?curid=1113629", "title": "590 (disambigua)", "text": ""}
{"id": "1113630", "revid": "729019", "url": "https://it.wikipedia.org/wiki?curid=1113630", "title": "Battaglia di Fleurus (1690)", "text": "La battaglia di Fleurus del 1690 (1\u00ba luglio 1690) fu combattuta nell'ambito della Guerra della Grande Alleanza. L'armata francese delle Fiandre era comandata da Francesco Enrico di Montmorency-Bouteville, duca di Luxembourg mentre l'armata alleata, composta da truppe olandesi, austriache, tedesche, spagnole ed inglesi dal principe Giorgio Federico di Waldeck. Nonostante le rilevanti perdite (6\u00a0000 tra morti e feriti), la battaglia si chiuse con una schiacciante vittoria francese (gli alleati persero, fra morti, feriti e prigionieri, circa 20\u00a0000 uomini) e, sebbene i vincitori avessero rinunciato ad inseguire le truppe sconfitte permettendo loro di riparare a Bruxelles, essi poterono imporre su un vasto territorio indifeso pesanti imposte di guerra.\nLa situazione.\nNel 1690 l'ampio teatro di guerra si era spostato nelle Fiandre spagnole. Le forze francesi, dopo la sostituzione del loro comandante, il Maresciallo di Francia Louis de Crevant, duca di Humi\u00e8res, (1628-1694), erano passate sotto il comando del prestigioso Maresciallo Luxembourg, che lo mantenne fino al 1695. Quest'ultimo poteva contare sull'eventuale intervento delle truppe dell'armata francese della Mosella al comando del maresciallo Louis Fran\u00e7ois de Boufflers.\nDi fronte al Luxembourg il principe Guglielmo di Orange, che era impegnato in Irlanda a prevenire i tentativi di Giacomo II d'Inghilterra e dei suoi seguaci giacobiti di riprendersi il trono inglese, aveva posto a capo delle truppe dell'Alleanza, nella regione, il principe Giorgio Federico di Waldeck. Nella valle del Reno le forze francesi erano comandate dal Guido di Durfort, duca di Lorges (sebbene nominalmente il loro comando fosse stato affidato al Delfino), che fronteggiava le truppe dell'alleanza al comando del principe elettore di Baviera, subentrato a Carlo di Lorena, da poco deceduto. Il Maresciallo Catinat guidava un'armata in Delfinato contro il duca di Savoia mentre le forze spiegate sul confine catalano erano agli ordini di Anne-Jules, Duca di Noailles.\nGli antefatti.\nIl principe di Waldeck aveva sperato di ritardare l'inizio dei combattimenti per consentire al principe elettore di Brandeburgo di portarsi con le sue truppe sulla Mosella ed impegnare cos\u00ec il maresciallo Boufflers, ma le prime manovre del Luxembourg avevano permesso a quest'ultimo di spostarsi tra i fiumi Sambre e Mosa per coadiuvarlo. Il Waldeck lasci\u00f2 il punto di congiungimento di Tienen Tirlemont ed avanz\u00f2 su Wavre. Dopo essersi sparpagliato per raccogliere vettovaglie, l'esercito alleato si riun\u00ec ed avanz\u00f2 su Genappe l'8 giugno.\nA met\u00e0 giugno il Luxembourg divise le sue forze, distaccando alcuni battaglioni sotto il comando del maresciallo Humi\u00e8res per controllare le forze spagnole, ora rafforzate da truppe dello Hannover, mentre il grosso dell'armata francese lasci\u00f2 Deinze e si diresse verso sud, attraversando il fiume Sambre a Jeumont il 23 giugno.\nNel frattempo distaccamenti delle forze del Boufflers avevano accresciuto quelle del Luxembourg, che il 27 dello stesso mese si erano accampate a Boussu.Non appena il Luxembourg manovr\u00f2 a sud di Mons e Charleroi, Waldeck sost\u00f2 il suo accampamento fra Nivelle e Pieton il 28 giugno. Quella stessa sera il Duca di Lussemburgo condusse personalmente un distaccamento da Gerpinnes (con alcuni ponti mobili) per stabilire un attraversamento della Sambre ad Ham. Una posizione fortificata alleata a Froidmont (la guarnigione era costituita da un centinaio di uomini) fu costretta alla resa dal fuoco di artiglieria proveniente dalla riva opposta mentre un simultaneo attacco di dragoni francesi prendeva possesso di una ridotta nemica, abbandonata dagli occupanti all'arrivo delle truppe francesi. Con la testa di ponte in sicurezza il resto dell'armata del Luxembourg attravers\u00f2 la Sambre il giorno 30.\nAllora il Waldeck lev\u00f2 l'accampamento e mosse verso la testa di ponte francese. Reparti di cavalleria francese ed olandese incrociarono le armi in uno scontro inconcludente presso Fleurus ma la sera la cavalleria francese si era ritirata su Velaine ove si riun\u00ec al resto dell'esercito, a soli tre chilometri dalle forze degli alleati.\nLo svolgimento della battaglia.\nAl mattino del 1\u00ba luglio il Luxembourg marci\u00f2 verso Fleurus. Il Waldeck aveva disposto i suoi 30\u00a0000 uomini sulle usuali due linee sulle alture fra il villaggio di Heppignies, sulla destra, e quello di St. Amant sulla sinistra., mentre il centro del suo schieramento era coperto dalle alte ripe del fiume Orme che rendevano un assalto frontale nemico pressoch\u00e9 impossibile.Il Luxembourg divise le sue forze per attaccare entrambi i fianchi dell'armata nemica, un piano audace per il successo del quale occorrevano segretezza ed astuzia. Le colonne della prima linea francese si divisero per prendere posizione fra Heppignies e Fleurus, con una parte che si spost\u00f2 verso St. Amant, mentre quelle dell'ala destra francese divaricarono dallo schieramento spostandosi verso nord attraverso il fiume Orme, nascosti al nemico dalle rive del fiume e dai campi di frumento e sotto la protezione della cavalleria. Quaranta cannoni furono posizionati presso il castello di St. Amant ed altri trenta fra questo e Fleurus. Cos\u00ec, nascostamente a Waldeck, il Luxembourg aveva aggirato i suoi fianchi: se le truppe alleate se ne fossero accorte in tempo, avrebbero facilmente potuto aver ragione delle colonne francesi sull'ala sinistra prima che quelle sulla destra avessero preso posizione, ma non se ne accorsero. Verso le ore 10, quando l'ala destra francese, comandata personalmente dal Luxembourg, ebbe preso posizione, l'artiglieria francese inizi\u00f2 il cannoneggiamento, colpendo la fanteria dell'Alleanza molto efficacemente. L'ala sinistra francese, al comando del luogotenente generale Jean-Christophe, conte di Gournay, inizi\u00f2 l'attacco con un assalto di cavalleria ma lo stesso comandante Gournay rimase ucciso, il che scompigli\u00f2 la cavalleria che si ritir\u00f2 su Fleurus per ricomporre i propri ranghi. Tuttavia un altro assalto della cavalleria dell'ala destra ebbe miglior successo, spingendo indietro la cavalleria nemica. Subito dopo la cavalleria, la fanteria francese avanz\u00f2 su entrambi i fianchi dello schieramento nemico che infine non resse. Una parte delle truppe alleate cerc\u00f2 di raggrupparsi nuovamente preso Fleurus ma fu sopraffatta dai francesi. Bench\u00e9 incalzato dalla cavalleria nemica, il Waldeck fu in grado di creare una nuova linea di resistenza con le truppe rimastegli, ma questa collass\u00f2 presto, investita dalla fanteria francese resa euforica dal successo iniziale. Quello che era rimasto delle truppe di Waldeck flu\u00ec verso Nivelles.\nConseguenze.\nLa parte pi\u00f9 intensa dei combattimenti si svilupp\u00f2 fra le 11 e le 14: entro quell'ora il Luxembourg aveva gi\u00e0 schiacciato il nemico infliggendogli perdite per quasi il 50%, compresi 6\u00a0000 morti. Il Waldeck si ritir\u00f2 infine a Bruxelles ove i suoi feriti furono sostituiti dalle truppe della guarnigione. Le truppe spagnole del generale Gasta\u00f1aga raggiunsero l'armata alleata, cos\u00ec come fu per le truppe del conte di Tilly da Liegi e dal Brandeburgo. Il 2 agosto, con l'arrivo delle truppe del principe elettore di Brandeburgo, le forze a disposizione del Waldeck raggiunsero il numero di 55\u00a0000. Una settimana dopo, con questo organico, il Waldeck marciava verso Nivelles.\nLa battaglia di Fleurus fu un completo successo ma privo di risultati importanti. Il ministro della guerra di Luigi XIV, marchese di Louvois voleva ordinare al Luxembourg l'immediato assedio di Namur e di Charleroi, ma il re, preoccupato per le sorti dell'esercito del Delfino in Germania e per l'imminente arrivo del principe elettore di Brandeburgo, ordin\u00f2 al Luxembourg di rafforzare l'esercito di Boufflers e di rinunciare agli assedi. Comunque il Luxembourg fu abile nel sottoporre a forte tassazione gran parte del territorio ad est di Bruxelles. Il resto della campagna nelle Fiandre fu relativamente tranquilla. Il Boufflers riun\u00ec per breve tempo le proprie forze a quelle del Luxembourg ma gi\u00e0 nel tardo agosto torn\u00f2 nella zona fra la Sambre e la Mosa. Dopo una serie di schermaglie minori, sia le truppe francesi che quelle alleate rientrarono in ottobre nei loro acquartieramenti invernali, Luxembourg in territorio nemico mentre gli avversari si accamparono presso Maastricht. Le truppe dell'Hannover tornarono in patria mentre quelle del Brandeburgo e del Limburgo si sistemarono nei Paesi Bassi spagnoli."}
{"id": "1113646", "revid": "13302", "url": "https://it.wikipedia.org/wiki?curid=1113646", "title": "Il signor Smith va a Washington", "text": ""}
{"id": "1113648", "revid": "125687122", "url": "https://it.wikipedia.org/wiki?curid=1113648", "title": "Legislazione italiana a tutela delle minoranze linguistiche", "text": "La Legislazione italiana a tutela delle minoranze linguistiche riconosce dodici comunit\u00e0 linguistiche storiche parlanti idiomi ascritti a varie famiglie linguistiche presenti entro i confini della Repubblica italiana e diversi dall'italiano, lingua ufficiale dello stato. Questi dodici gruppi linguistici (albanesi, catalani, croati, francesi, francoprovenzali, friulani, germanici, greci, ladini, occitani, sardi, sloveni) sono rappresentati da circa 2.400.000/3.000.000 parlanti distribuiti in di 14 regioni, tutelati da apposite leggi nazionali (come la legge quadro ) e regionali.\nLegislazione.\nTutela costituzionale.\nIl contenuto dell'Art. 6 della Costituzione esprime l'indirizzo politico che la Repubblica Italiana decise di adottare rispetto alle sue minoranze etnico-linguistiche, differente dalle politiche d'ispirazione assimilatrice prima perseguite, in particolare durante il fascismo..\nNel 1934 il ministro Francesco Ercole escluse dai programmi scolastici ogni dialetto o idioma o lingua diversi dall'italiano standard secondo la politica del nazionalismo linguistico.\nPer la Corte costituzionale della Repubblica Italiana l'art. 6 Cost. \u00abrappresenta un superamento delle concezioni dello Stato nazionale chiuso dell\u2019Ottocento e un rovesciamento di grande portata politica e culturale, rispetto all'atteggiamento nazionalistico manifestato dal fascismo\u00bb oltre che essere \u00abuno dei principi fondamentali del vigente ordinamento\u00bb costituzionale.\nTale articolo trov\u00f2 la prima piena attuazione solo mezzo secolo pi\u00f9 tardi, quando venne approvata la legge \"Norme in materia di tutela delle minoranze linguistiche storiche\" 15 dicembre 1999 N. 482. Secondo il noto linguista Tullio De Mauro il ritardo italiano di oltre 50 anni all'attuazione dell'art. 6 fu determinato dalla pluridecennale ostilit\u00e0 nei confronti del plurilinguismo e da un'opaca ignoranza\nPrima dell'approvazione di tale legge, solo quattro minoranze linguistiche (la comunit\u00e0 francofona in Valle d'Aosta; la comunit\u00e0 germanofona e, con diritti linguistici pi\u00f9 limitati, la minoranza ladina, in provincia di Bolzano; la minoranza di lingua slovena in provincia di Trieste e, con diritti linguistici pi\u00f9 limitati, in provincia di Gorizia) godevano, mediante leggi statali, di una tutela linguistica derivante da clausole di trattati internazionali firmati dall'Italia. La minoranza slovena della provincia di Udine fu riconosciuta con tale legge, cos\u00ec pure le minoranze germaniche (Cimbri, Mocheni, Walser, germanici della Provincia di Udine e dei comuni di Sauris, Tarvisio, Timau, Sappada, Malborghetto-Valbruna e Pontebba) residenti in province diverse da quella di Bolzano.\nAltre lingue, poi riconosciute minoritarie con la L. 482/99, erano state riconosciute e valorizzate sul piano culturale mediante leggi regionali (la lingua friulana in Friuli-Venezia Giulia, la lingua sarda e quella catalana in Sardegna).\nLegge sulle norme di tutela delle minoranze linguistiche storiche.\nAgli inizi degli anni Settanta il Parlamento, per attuare la tutela delle minoranze, nomin\u00f2 un \"comitato di tre saggi\" a cui deleg\u00f2 il riconoscimento delle comunit\u00e0 costituenti minoranze linguistiche motivandone l'inclusione. I designati furono Tullio De Mauro, Giovan Battista Pellegrini e Alessandro Pizzorusso, i primi due accademici linguistici e giurilinguista il terzo; costoro in una relazione depositata nell'archivio del Parlamento, individuarono tredici minoranze, corrispondenti alle dodici attualmente riconosciute con l'aggiunta dei Sinti e Rom. Il 20 novembre 1991 la Camera dei Deputati approv\u00f2, per la prima volta, la legge n. 612 ( in 18 articoli) per la tutela delle minoranze linguistiche. La proposta di legge n. 612 non fu approvata perch\u00e9 fu sciolto il Parlamento prima della sua approvazione anche al Senato. Soltanto dopo molti anni, nel dicembre 1999, durante il governo D\u2019Alema (1998-2000), la legge n. 482 fu finalmente approvata. L'elenco originale comprensivo delle 13 comunit\u00e0 etniche-linguistiche riconosciute minoranze linguistiche, curato sulla base di considerazioni linguistiche, storiche e antropologiche, fu confermato in tutte le numerose proposte di legge di tutela presentate per l'approvazione in Parlamento, con l'eccezione delle popolazioni nomadi che non presentano il requisito della territorialit\u00e0. L'approvazione della legge fu segnata da un lungo processo normativo, essendo il legislatore restio ad accogliere dibattiti sulla diversit\u00e0 etnico-linguistica del Paese, che si concluse nel 1999 con l'approvazione della legge di tutela (482/99), proposta dal relatore Felice Besostri.\nL'art. 2 della legge 482/1999, riconosce l'esistenza di dodici minoranze linguistiche definite \"storiche\" ammettendone la tutela:\nL'elenco di queste minoranze fu inserito nell'art. 2 della legge 482/99, suddiviso in due gruppi. Il primo gruppo contiene le lingue non neo-latine e la lingua catalana che \u00e8 una lingua neo-latina; il secondo gruppo include solo minoranze parlanti lingue neo-latine. Le misure di tutela sono uguali per tutte le dodici minoranze riconosciute. Prima dell'approvazione della L.482/99, su circa 4,3 milioni e mezzo di persone, appartenenti a queste minoranze (di cui un 1,8 milioni a quella sarda e un milione a quella friulana), ne risultavano tutelate meno di 400.000.\nLa tutela giuridica \u00e8 di tipo \"collettivo\" (per l'art. 2 della L. 482/99, tutelate dalle norme sono le \"popolazioni\") e l'individuo gode di tutela in quanto appartenente ad una comunit\u00e0 tutelata.\nNella sentenza n. 81 del 20 marzo 2018 della Corte Costituzionale, viene ribadito che \"\u201dil compito di determinare gli elementi identificativi di una minoranza da tutelare non pu\u00f2 che essere affidato alle cure del legislatore statale, in ragione della loro necessaria uniformit\u00e0 per l'intero territorio nazionale. (\u2026) In questa cornice (sentenza n. 170 del 2010) non \u00e8 consentito al legislatore regionale configurare o rappresentare la \u201cpropria\u201d comunit\u00e0 in quanto tale come \u201cminoranza\u201d. (\u2026) Riconoscere un tale potere al legislatore regionale significherebbe, infatti, introdurre un elemento di frammentazione nella comunit\u00e0 nazionale contrario agli artt. 2, 3, 5 e 6 Cost\u201d\".\nPoich\u00e9 si tratta di \"minoranze linguistico-territoriali\" i componenti queste \"popolazioni\" perdono la tutela linguistica se emigrano in una zona territoriale diversa dai \"Comuni di insediamento\", definiti ai sensi dell'art. 3 della L. 482/99, in quanto, ai sensi dell'art. 9 della legge gi\u00e0 citata, l'uso pubblico della lingua minoritaria, ossia un suo utilizzo nell'ambito scolastico pubblico, nella pubblica amministrazione, nella toponomastica, nei cartelli stradali, ecc., \u00e8 circoscritto ai soli \"Comuni di insediamento\" del relativo gruppo linguistico. La Corte Costituzionale chiamata a verificare la costituzionalit\u00e0 della L.r. n. 29 del 18 dicembre 2007, tutela minoranza linguistica friulana, regione Friuli-Venezia Giulia, relativamente all'uso pubblico della lingua friulana sull'intero territorio regionale anche al di fuori del Comuni dichiaratisi di lingua friulana, ha dichiarato incostituzionale l'uso della lingua friulana nel territorio regionale non riconosciuto friulanofono, incluso l'uso della lingua friulana, per iscritto e oralmente, negli uffici regionali con sede a Trieste, citt\u00e0 non dichiaratisi friulanofona e pur essendo il capoluogo della regione stessa.\nAi sensi dell'art. 3 della L. 482/99, la determinazione dell'ambito territoriale della tutela pu\u00f2 essere adottata a seguito di \"richiesta\" di \"almeno il quindici per cento dei cittadini iscritti nelle liste elettorali e residenti nei comuni stessi\", oppure dopo consultazione della popolazione residente o in seguito al riconoscimento di una proposta di un organismo di coordinamento di minoranze sparse in diverse territori.\nNella prassi effettiva, non tutte le lingue minoritarie riconosciute dalla stessa legge nazionale godono comunque della stessa considerazione: tutte le lingue oggetto di tutela subiscono tuttoggi una qual certa pressione sociale che consente loro spazi relativamente limitati di espressione ufficiale, e alcune non dispongono di uno standard unanimemente riconosciuto e praticato dalle rispettive comunit\u00e0 di minoranza. La minoranza francese della Val d\u2019Aosta e quella tedesca della provincia di Bolzano costituiscono una rilevante eccezione, in quanto godono di benefici derivanti da accordi internazionali, sottoscritti dall'Italia con alcuni stati confinanti, preesistenti alla approvazione della legge 482. I siti governativi e parlamentari non hanno una versione, nemmeno ridotta, nelle lingue delle minoranze, salvo rare eccezioni (ad esempio, il sito della Camera dei deputati ha una versione in francese); ancora, l'Agenzia delle Entrate mette a disposizione il modello 730 e le relative istruzioni, oltre che in italiano, solo in tedesco e in sloveno. Un DDL del governo Monti, in seguito convertito in una legge, impugnata dal Friuli-Venezia Giulia ma non dalla Sardegna, introduceva un trattamento differenziato riservato alle minoranze storiche \"di lingua madre straniera\" (minoranze linguistiche storiche \"con Stato\": la Francia, l'Austria e la Slovenia) rispetto a quelle storiche \"senza Stato\" (ovvero, tutte le altre), in tal modo a queste ultime i benefici previsti di assegnazione degli organici per le scuole non erano applicabili; con la sentenza numero 215, depositata il 18 luglio 2013, la Corte Costituzionale ha per\u00f2 successivamente dichiarato incostituzionale tale trattamento differenziato..\nL'art. 12 della L. 482/99 ha richiesto alla RAI di realizzare trasmissioni televisive e radiofoniche nelle lingue delle minoranze nelle zone d'appartenenza; che vengono regolarmente prodotte per le tre minoranze protette anche da trattati internazionali stipulati prima del 1948, mentre le altre 9 minoranze ricevono una attenzione minore o questa \u00e8 del tutto assente\nRelativamente ai finanziamenti erogati dallo Stato italiano in attuazione alla L. 482/99 e a tutela delle dodici minoranze linguistiche storiche di cui all'art. 2 della legge citata (3 milioni di cittadini italiani), si registra una loro contrazione nel corso degli anni; nel 2001 questi ammontavano a 8.884.542,58 euro, per il 2009 ne erano stati stanziati 2.072.000,00. La regione Sardegna, ospitante la pi\u00f9 numerosa comunit\u00e0 minoritaria (ossia, un milioni di cittadini italiani di lingua sarda), nel 2018 ha ricevuto in attuazione della L. 482/99 euro un totale di 661.785,00 euro.\nIl Consiglio d'Europa - in applicazione della \"Convenzione-quadro per la protezione delle minoranze nazionali\", ratificata anche dall'Italia - nella sua risoluzione del luglio 2017, ha richiamato l'Italia ad una migliore tutela delle sue minoranze linguistiche storiche..\nFiorenzo Toso sostiene che la legge quadro sia viziata da una sostanziale confusione tra patrimonio linguistico e diritto linguistico, discriminando le diverse alloglossie in comunit\u00e0 politicamente riconosciute come \u00abminoranze linguistiche storiche\u00bb e non; giacch\u00e9 la definizione dei confini di queste minoranze \u00e8 delegata alla discrezionalit\u00e0 delle amministrazioni locali, in alcuni casi si sono verificate dichiarazioni di appartenenza a gruppi minoritari inesistenti perch\u00e9 venisse loro garantito l'accesso ai relativi finanziamenti pubblici, oltre alla rimozione di tradizioni di plurilinguismo e pluriglossia effettivamente esistenti.\nLa Costituzione italiana prevede la valorizzazione e la promozione culturale del patrimonio nazionale materiale e immateriale \"(incluso il patrimonio linguistico storico della nazione)\" all'art. 9.. All'articolo 6 Cost., prevede norme di tutela a favore delle sole minoranze linguistiche, identificate successivamente dal Parlamento italiano con l'art 2 della L. 482/99 in base a criteri stabiliti da studiosi di fama nazionale nominati dal Parlamento stesso. La differenziazione concettuale, giuridica e costituzionale, tra \u201cvalorizzazione del patrimonio linguistico\u201d e \u201ctutela diritti linguistici\u201d \u00e8 una costante nella legislazione italiana.\nTutela penale.\nIn attuazione dell'articolo 23 della L. 38/2001 e dell'art. 18 bis della L. 482/99, sono penalmente vietati \u201cfenomeni di intolleranza e di violenza nei confronti degli appartenenti alle minoranze linguistiche\" elencate all'articolo 2 della L. 482/99.\nNel 2018, la Corte di Cassazione ha esteso la tutela (civile e penale) prevista dall'art. 28 dello Statuto dei Lavoratori a un sindacato trentino che era l'unica rappresentanza delle minoranze linguistiche ladina e tedesca del territorio provinciale. Soprattutto nell'ottica di garantire la tutela delle minoranze che \u00e8 sancita nei primi dodici articoli della Costituzione., la sentenza ha reinterpretato in modo del tutto nuovo il requisito oggettivo della \"nazionalit\u00e0\" del sindacato, inteso fino ad allora in relazione all'effettiva presenza geografica di una rete di sedi operative distribuite in tutto lo Stato italiano.\nDistribuzione territoriale.\nLa distribuzione territoriale delle lingue minoritarie \u00e8 complessa. Di seguito si riporta un elenco delle dodici lingue minoritarie riconosciute con l'indicazione delle regioni in cui sono parlate.\nI dettagli della loro distribuzione geografica presenti nelle rispettive voci dell'enciclopedia.\nLingua albanese.\nI parlanti questa lingua si trovano in circa cento comuni sparsi nel Sud Italia; costituisce la lingua comunale a Piana degli Albanesi.\nLingua catalana.\nParlata in Sardegna ad Alghero, dove \u00e8 lingua comunale.\nLingua greca.\nParlata in alcuni comuni in Puglia e in Calabria:\nLingua slovena.\nNei territori italiani con minoranze di lingua slovena si parlano sei dialetti diversi tra loro: il dialetto carsico che \u00e8 il pi\u00f9 vicino alla koin\u00e8 e i cinque dialetti della Slavia friulana che appaiono piuttosto divergenti, con un alto grado di arcaicit\u00e0 (specialmente il resiano) e una certa infiltrazione di friulanismi, pur non formando una lingua autonoma e indipendente dallo sloveno. Prima della legge 482/99 erano riconosciute e tutelate sole le popolazioni slovene di Trieste e Gorizia che godevano, grazie a clausole contenute in accordi internazionali firmati nel 1946, di scuole nella loro lingua. Nel 1972, una richiesta di un gruppo di sloveni di San Leonardo (Udine) di istituire un \"corso facoltativo\" di lingua slovena venne negata dalle autorit\u00e0 italiane. Dal 1984 in Provincia di Udine, Comune di San Pietro al Natisone, esiste una scuola bilingue italiano-sloveno, istituita inizialmente come scuola privata per iniziativa di alcuni sloveni, ora scuola statale. Nella provincia di Udine (\"Videmska Pokrajina\") i comuni in cui trovano applicazione la l. 482/99 e la l. 38/2001 sono i seguenti, per un totale di 21: Attimis, Cividale del Friuli, Drenchia, Faedis, Grimacco, Lusevera, Malborghetto-Valbruna, Montenars, Nimis, Pontebba, Prepotto, Pulfero, Resia, San Leonardo, San Pietro al Natisone, Savogna, Stregna, Taipana, Tarcento, Tarvisio e Torreano; in questi comuni si parlano delle varianti linguistiche locali di matrice slovena come quelle delle Valli del Natisone, del Torre e della Val Canale, oltre al resiano parlato in Val Resia. I comuni in provincia di Gorizia in cui trovano applicazione la l. 482/99 e la l. 38/2001 sono Gorizia, Cormons, Doberd\u00f2 del Lago, Monfalcone, Ronchi dei Legionari, San Floriano del Collio, Savogna d'Isonzo e Sagrado. I comuni in provincia di Trieste in cui trovano applicazione la l. 482/99 e la l. 38/2001 sono Trieste, Duino Aurisina, Sgonico, Monrupino, San Dorligo della Valle e Muggia.\nLingua croata.\nParlata nei comuni molisani di:\nLingua francese.\nCon la legge 482/99, all'art. 2, la Repubblica italiana ha riconosciuto le minoranze linguistiche \u201cfrancese\u201d, \u201dfranco-provenzale\u201d e \u201coccitana\u201d. Relativamente alla Valle d'Aosta, \u00e8 questo un territorio per secoli bilingue (francese e franco-provenzale, le lingue della Valle d'Aosta) e solo nel 1861, a seguito dell'unit\u00e0 d'Italia, \u00e8 iniziata l'imposizione della lingua italiana. Scrive Sergio Salvi che \u201cdai dialetti franco-provenzali, estremamente frazionati (\u2026) non \u00e8 mai sorta una lingua di cultura e i loro fruitori hanno subito l'attrazione della lingua francese\u201d. A partire dal 575 e sino alla met\u00e0 del 1800, la lingua francese in Valle d'Aosta \u00e8 la lingua dell'amministrazione pubblica, della Chiesa e della scuola. Nella Valle d'Aosta massiccia \u00e8 stata l'immigrazione di cittadini di lingua italiana, durante il regime fascista, con l'obiettivo di italianizzarla.. Nel 1948, con l'approvazione dello Statuto speciale di autonomia della Valle d'Aosta \u00e8 stato riconosciuto e ripristinato nuovamente l'insegnamento della lingua francese in tutte le scuole di ogni ordine e grado che era stato cancellato nel 1861.. Il bilinguismo italiano-francese \u00e8 stato istituito a tutela dei diritti linguistici della popolazione valdostana e previsto dallo Statuto di autonomia speciale. Relativamente alla Regione Piemonte, nel suo sito istituzionale sono elencate come francofone le seguenti localit\u00e0: \u201cLa comunit\u00e0 storicamente francofona \u00e8 presente in Piemonte in 19 Comuni della Provincia di Torino. Il territorio comprende la Val Pellice, la Val Chisone, la Valle Germanasca e il Comune di Susa.\u201d\nLa Valle d'Aosta fu la prima amministrazione al mondo ad adottare la lingua francese come idioma ufficiale (1536), tre anni prima della Francia stessa. Il francese divenne lingua ufficiale della Valle d'Aosta con la promulgazione dell'Editto di Rivoli da parte di Emanuele Filiberto I il 22 settembre 1561.\nA seguito della seconda guerra mondiale e della promulgazione dello statuto speciale, la lingua francese e quella italiana sono parificate in Valle d'Aosta a tutti i livelli e in tutti gli ambiti, in quanto l'apprendimento scolastico parificato elimina il concetto di separazione in due comunit\u00e0 linguistiche, tipico di altri regimi di bilinguismo in Italia.\nUn sondaggio del 2003 della \"Fondation \u00c9mile Chanoux\" ha messo in luce l'inversione di tendenza in seguito al secondo conflitto mondiale, che ha visto l'italiano imporsi nella vita quotidiana ad Aosta (maggiormente interessata da flussi immigratori da fuori regione) e il \nfrancoprovenzale valdostano (localmente chiamato \"patois\", cio\u00e8 \"dialetto\") nelle valli e nei comuni limitrofi. Tuttavia, grazie alla parificazione a livello scolastico, alla presenza di media regionali in lingua francese, e alla relativa vicinanza tra il \"patois\" e il francese, tutti i valdostani di nascita conoscono tale lingua a un livello medio-alto.\nLingua francoprovenzale.\nIl francoprovenzale \u00e8 in uso in Valle d'Aosta, in alcune valli del Piemonte nonch\u00e9 in due comuni (Celle di San Vito e Faeto) della Val Maggiore in Puglia.\nIl neologismo \u201cFranco-Provenzale\u201d \u00e8 stato creato dal glottologo Graziadio Isaia Ascoli. Con questo termine si raggruppano una moltitudine di parlate legate alla lingua francese antica, pur possedendo una loro spiccata individualit\u00e0 e autonomia linguistica. Secondo una ricerca del MIUR e dell'universit\u00e0 Ca' Foscari di Venezia \u201cI con\ufb01ni geogra\ufb01ci dell\u2019area francoprovenzale sono piuttosto labili e \ufb02uttuanti, tuttavia lo studio dei tratti comuni a questa famiglia linguistica ha permesso di compiere una demarcazione territoriale che, per la parte Italiana comprende la Valle d\u2019Aosta, con 71 dei suoi 74 comuni (ad eccezione dei tre comuni di parlata tedesca della valle del Lys) e il Piemonte alpino occidentale, con i 43 comuni delle 8 vallate alpine: la Valle dell\u2019Orco, la Val Soana, le tre valli di Lanzo, la Val Cenischia, la media e bassa Valle di Susa e la Val Sangone. Sul territorio italiano esistono anche le due isole linguistiche di Faeto (700 abitanti) e Celledi San Vito (200 abitanti) in provincia di Foggia\u201d\nLingua occitana.\nParlata nelle Valli occitane del Piemonte e nel comune di Guardia Piemontese in Calabria.\nLingua sarda.\nUltima lingua romanza meridionale sopravvissuta fino ai giorni nostri, parlata nell'isola di Sardegna.\nLingue retoromanze.\nLingua ladina.\n\"Statuto di autonomia della regione Trentino-Alto Adige\": con la \u00e8 stato riconosciuto ufficialmente il trilinguismo (italiano - tedesco - ladino) nella provincia di Bolzano.\nLingua friulana.\nTutte le varianti della lingua friulana sono perfettamente comprensibili ai parlanti friulani essendo molto convergenti tra di loro. Con la legge regionale 15/1996 \u00e8 stata fissata la grafia ufficiale della lingua friulana. Con questa grafia \u00e8 possibile scrivere anche tutti i dialetti della lingua friulana.\nIn nota l'elenco dei Comuni che si sono dichiarati di lingua friulana nella Regione Friuli-VG. La lingua friulana \u00e8 inoltre riconosciuta e tutelata nella Regione Veneto, Dipartimento di Portogruaro.\nDistribuzione non territoriale.\nLingua dei segni italiana.\nLa LIS, la lingua dei segni italiana \u00e8 una lingua non territoriale della Repubblica Italiana, composta da una comunit\u00e0 di persone sorde, la comunit\u00e0 sorda. In Italia la LIS \u00e8 diffusa in tutto il territorio italiano, ha delle radici culturali, della grammatica, del movimento e della morfologia, il movimento spazio-tempo. che utilizzano la LIS, cui vanno aggiunti gli assistenti alla comunicazione e dagli interpreti della lingua dei segni, presenti nella societ\u00e0 dei sordi italiani.\nLa lingua dei segni \u00e8 riconosciuta dalla convenzione ONU \"Convenzione sui diritti delle persone con disabilit\u00e0\" del 13 dicembre 2006. In Italia \u00e8 in corso di procedimento parlamentare. A livello di legislazione regionale, la Sicilia ha promosso per la diffusione della LIS, con la legge del 4 novembre 2011 numero 23.\nLa lingua dei segni non \u00e8 considerata una lingua parlata da una comunit\u00e0 etnico-linguistica minoritaria; n\u00e9 \u00e8 stata presa in considerazione dal legislatore italiano nel momento in cui andava a dare attuazione all'art. 6 della Costituzione italiana. Non \u00e8 stata presa in considerazione, n\u00e9 considerata \"lingua minoritaria\" da nessun trattato internazionale europeo di tutela delle lingue minoritarie.\nBraille.\nIl Braille, \u00e8 invece la forma di scrittura utilizzata dai ciechi, che conta su una popolazione di circa 20.000.\nLa scrittura Braille non \u00e8 considerata una lingua scritta da una comunit\u00e0 etnico-linguistica minoritaria; n\u00e9 \u00e8 stata presa in considerazione dal legislatore italiano nel momento in cui il Parlamento dava attuazione all'art. 6 della Costituzione italiana. Non \u00e8 stata presa in considerazione, n\u00e9 considerata \"lingua minoritaria\", da nessun trattato internazionale europeo di tutela delle lingue minoritarie.\nLingua dei Segni Tattile.\nLingua Tattile dei Sordo-Ciechi (LIST), altra comunit\u00e0 di italiani sordo-ciechi che conta sui circa 5.000 abitanti; presenti a Roma e in varie parti d'Italia, in particolare ad Osimo.\nLa lingua tattile dei sordo-ciechi non \u00e8 assimilabile alle minoranze linguistiche e per questo non \u00e8 stata presa in considerazione dal legislatore italiano nel momento in cui il Parlamento dava attuazione all'art. 6 della Costituzione italiana. Tutte le minoranze linguistiche storiche elencate all'art. 2 della L. 482/99 sono minoranze etnico-linguistiche territoriali. Non \u00e8 stata presa in considerazione, n\u00e9 considerata \"lingua minoritaria\", da nessun trattato internazionale europeo di tutela delle lingue minoritarie.\nCondizione delle minoranze linguistiche non riconosciute dalla legge nazionale.\nNon sono giuridicamente riconosciute le \u00ab\"alloglossie interne\"\u00bb, comunit\u00e0 parlanti idiomi di ceppo italo-romanzo trasferitesi dalle proprie sedi originali in altri territori (come gli idiomi gallo-italici dell'Italia insulare e meridionale), le \u00ab\"minoranze diffuse\"\u00bb, le comunit\u00e0 parlanti variet\u00e0 non territorializzate (come i rom e i sinti) quindi prive dell'elemento \"territorialit\u00e0\", e le \u00ab\"nuove minoranze\"\u00bb, le lingue alloglotte parlate in comunit\u00e0 di recente immigrazione conservanti \u00ablingua, cultura, religione e identit\u00e0 di origine\u00bb perch\u00e9 mancanti dell'elemento di \"storicit\u00e0\". \u00c8 tuttavia anche da ricordare che le lingue dei migranti non sono comprese tra le lingue tutelate dal trattato internazionale (europeo) \"Carta europea delle lingue regionali e minoritarie\"\nLa legge quadro 482/99 che d\u00e0 attuazione all'art. 6 della Costituzione italiana (tutela minoranze linguistiche storiche), come precisato dalla Corte Costituzionale nella sua sentenza nr. 88 del 2011, non esaurisce ogni forma di riconoscimento e sostegno al plurilinguismo presente in Italia; sia prima che dopo la legge 482/99 con apposite leggi regionali \u00e8 stata infatti prevista la \"valorizzazione\" dei diversi patrimoni linguistici e culturali delle Regioni. in attuazione all'art. 9 Cost.\nAlloglossie interne.\nPur essendo lingue a rischio di estinzione, non godono di tutela da parte dello Stato Italiano le comunit\u00e0 linguistiche parlanti i dialetti gallo-italici della Sicilia, della Basilicata e della Campania, nonch\u00e9 il tabarchino parlato in Sardegna. A partire dalla XIV legislatura, \u00e8 stata presentata alla Camera dei deputati una proposta di legge che preveda una \"modifica dell'articolo 2 della legge 15 dicembre 1999, n. 482\" affinch\u00e9 vengano incluse anche queste comunit\u00e0 linguistiche nella legge di tutela. Tuttavia, allo stato attuale, il tabarchino gode solamente di riconoscimento culturale a livello regionale mentre cinque comuni della minoranza gallo-italica della Sicilia (Nicosia, Sperlinga, Aidone, Piazza Armerina, San Fratello, Novara di Sicilia) rientrano nel Registro delle Eredit\u00e0 Immateriali istituito dalla Regione Siciliana, e, di recente, anche per i gallo-italici della Basilicata sono state avviate iniziative per la valorizzazione del patrimonio linguistico con il coinvolgimento delle amministrazioni comunali.\nRelativamente all'idioma tabarchino negli Statuti dei Comuni sia di Carloforte sia di Calasetta \u00e8 scritto, all'art. 23 che \"durante le sedute consiliari, di commissione e di giunta \u00e8 consentito l'uso del dialetto tabarchino\". Secondo Daniele Bonamore \"il tabarchino, nonostante la singolarit\u00e0 di origine e di conservazione, \u00e8 e continuer\u00e0 ad essere un dialetto, il ligure, che non \u00e8 ammesso a tutela (...)\". La legge regionale sarda, 15 ottobre 1997.n.26, \u00e8 intitolata \u201cpromozione e valorizzazione della cultura e della lingua della Sardegna\"; la ratio legis riguarda esclusivamente la lingua sarda e cita solo in un inciso, al punto 4 dell'art. 2, il dialetto tabarchino (citato assieme ai dialetti sassarese e gallurese), senza pi\u00f9 nominarlo nel testo di legge. Nella L.r. della regione Sardegna 3 luglio 2018 n. 22 all'art.2 punto 2 lettera b) manca il vocabolo \"tutela\" presente invece nella lettera a), riservando solo una promozione e valorizzazione culturale al tabarchino che viene elencato nella lettera b) assieme ai dialetti sassarese e gallurese; in nessun articolo della legge sopra citata la parola tabarchino \u00e8 preceduta dall'appellativo \"lingua\" n\u00e9 viene riconosciuto alla comunit\u00e0 parlante il tabarchino lo status giuridico di minoranza linguistica, avendo riservato il legislatore regionale la tutela linguistica alle sole comunit\u00e0 etnico-linguistiche parlanti la lingua sarda e la lingua catalana di Alghero. L'UNESCO, nel suo \u201cAtlante delle lingue in pericolo di estinzione\u201d attribuisce un codice ISO 639-3 ad ogni idioma incluso nell'atlante e per ogni idioma censito stabilisce i vari livelli di pericolo di scomparsa. Aver il riconoscimento Unesco significa che un idioma ha il codice ISO 639-3 ed \u00e8 inserito nell'Atlante delle lingue in pericolo di estinzione; l'Unesco non d\u00e0 riconoscimenti di \"minoranza linguistica\" n\u00e9 di \"lingua minoritaria\" in quanto scopo di questo atlante \u00e8 solo quello di segnalare gli idiomi in pericolo di estinzione. L'Atlante dell'Unesco \u00e8 curato dal linguista Christopher Moseley e i criteri di catalogazione delle lingue possono essere difformi da quelli seguiti dai linguisti italiani; \u00e8 il caso ad esempio della lingua napoletana.\nMinoranze diffuse.\nA livello nazionale non \u00e8 tutelata la lingua rom (\"roman\u00ec\") parlata da secoli in Italia dai numerosi gruppi appartenenti ai popoli roman\u00ed rom e sinti. Il criterio della \"territorialit\u00e0\" e il loro nomadismo \u00e8 stato utilizzato dal legislatore per escludere le comunit\u00e0 parlanti la lingua roman\u00ed, in Italia, dai benefici della legge n. 482 del 1999.. Prima della approvazione definitiva della L.482/99 al Senato della Repubblica italiana, l'art. 2 di questa legge includeva anche i Rom e i Sinti; poi esclusi in fase di dibattito parlamentare prima della votazione finale in Senato, con la contemporanea previsione di una successiva e futura approvazione di una legge di tutela a loro riservata. Vari progetti di legge sono rimasti finora non adottati. L'iter per il riconoscimento del roman\u00ec come minoranza linguistica \u00e8 stato avviato nel 2016 dall'Universit\u00e0 di Teramo.. Nel 1999, quando fu approvata la L. 482/99, il Parlamento italiano nell'escludere Rom e Sinti, aveva previsto l'approvazione di una legge apposita per Rom e Sinti; legge che ad oggi non \u00e8 ancora stata approvata.\nIdiomi regionali.\nNon sono considerati dalla legge nazionale altri idiomi regionali, tra cui alcuni definiti dall'UNESCO \"a rischio\" o \"vulnerabili\": l'emiliano, il romagnolo, il ligure, il lombardo, il napoletano, il piemontese, il veneto e il siciliano, le cui comunit\u00e0, secondo alcuni studiosi, rientrerebbero \"stricto sensu\" nella definizione di \u00abminoranze linguistiche\u00bb in quanto parlanti idiomi tipologicamente differenziati rispetto alla lingua italiana. Secondo la maggior parte dei linguisti italiani, pur riconoscendone l'origine genetica direttamente dal latino locale, gli idiomi sopra citati rientrano nel gruppo dell'italiano\nIdiomi quali il veneto, il piemontese, il lombardo, etc., in attuazione art. 9 Cost., oggi trovano valorizzazione culturale nella legislazione regionale. Relativamente ai dialetti veneti, si ricorda per\u00f2 che la comunit\u00e0 slovena e croata parlante dialetti istroveneti (un gruppo ascritto al veneto coloniale) ha chiesto e ottenuto, in base ad accordi internazionali sottoscritti dall'Italia nel 1946, di essere riconosciuta e tutelata come \"minoranza nazionale di lingua italiana\" (l'allora Repubblica Federativa Popolare di Jugoslavia nella sua Costituzione utilizzava il termine giuridico di minoranza nazionale per indicare tutte le minoranze linguistiche insediate sul territorio della Jugoslavia senza alcuna distinzione tra minoranze \"con Stato\" e minoranze \"senza Stato\"). Ossia, in forza di accordi internazionali tra l'Italia e l'allora Jugoslavia, in questo specifico caso \u00e8 stata la popolazione stessa a definire la propria identit\u00e0 storico-linguistica e a considerare l'italiano come propria lingua materna. Lo stesso governo centrale italiano, oltre a quello regionale veneto, finanzia la tutela di questa minoranza in Slovenia e Croazia, che, considerando come proprio idioma storico la lingua italiana, basa su questo elemento la sua rivendicazione di appartenenza culturale alla nazione italiana; recentemente, anche l'istroveneto \u00e8 stato valorizzato sul piano culturale dalla comunit\u00e0 italo-istriana. In parte diversa \u00e8 invece la posizione in merito all'identit\u00e0 linguistico-culturale assunta in Brasile da parte dei locutori di quei dialetti veneti battezzati col nome di \"talian\" (per via dell'origine dei locutori stessi) o talvolta \"veneto-brazileiro\". Il \"talian\", in Brasile \u00e8 un idioma riconosciuto nel Comune di Serafina Correa e secondo studi sociolinguistici risulta ormai limitato alla fascia pi\u00f9 anziana degli italo-brasiliani.\nGli idiomi regionali non inclusi nelle dodici minoranze linguistiche riconosciute, possono richiedere un riconoscimento legislativo regionale \"culturale\" ai sensi dell'art. 9 della Costituzione italiana. Come chiarito da sentenze della Corte Costituzionale, il riconoscimento delle minoranze linguistiche \u00e8 di competenza esclusivamente statale e sottratta alla legislazione concorrente; la Consulta ha, per esempio, dichiarato incostituzionale sia l'uso dell'espressione \"lingua piemontese\" contenuta nella L.r. nr. 11 del 7 aprile 2009 della regione Piemonte sia la legge della Regione Veneto nr. 28/2016 in cui definiva \u201cminoranza nazionale\u201d il complesso dei residenti in quella regione.\nDaniele Bonamore ha osservato che a molti idiomi regionali non viene riconosciuta dignit\u00e0 di lingua in virt\u00f9 del fatto che essi, bench\u00e9 non associabili \"tout court\" all'italiano, \"sono\" l'italiano: il siciliano (Scuola siciliana) di Giacomo da Lentini, di Cielo d'Alcamo, il bolognese di Guido Guinizelli, l'umbro di Jacopone da Todi, il veneto di Carlo Goldoni, il toscano di Dante, di Guido Cavalcanti e dei loro contemporanei, sono considerati i fondatori della maggioranza linguistica italiana; al di fuori di questo epicentro si collocano, per contro, il friulano, il ladino, il sardo, il franco-provenzale e l'occitano, a cui \u00e8 riconosciuta dignit\u00e0 di lingua. Michele Salazar considera la spiegazione di Bonamore \"nuova e convincente\".\nTullio De Mauro considera sardo, ladino e friulano come \"formazioni autonome rispetto al complesso dei dialetti italoromanzi\", laddove assegna tutti gli idiomi italoromanzi, che De Mauro chiama \"dialetti italoromanzi\", al sistema linguistico italiano. Per Raines Schlosser, la minoranza linguistica friulana e quella sarda parlano due lingue che non appartengono al gruppo italo-romanzo e che sono classificate in maniera autonoma nell'ambito delle lingue romanze. Relativamente alla lingua sarda, sull'enciclopedia Treccani, Fiorenzo Toso precisa che \"il sardo rappresenta un insieme dialettale fortemente originale nel contesto delle variet\u00e0 neolatine e nettamente differenziato rispetto alla tipologia italoromanza, e la sua originalit\u00e0 come gruppo a s\u00e9 stante nell\u2019ambito romanzo \u00e8 fuori discussione\"; ancora lo stesso autore, nell'enciclopedia anzidetta, ribadisce con riguardo stavolta al friulano che \"quando il Friuli rientr\u00f2 nell'orbita culturale italiana, la fisionomia linguistica del friulano era ormai definita e differenziata dai dialetti italo-romanzi\".\nSergio Salvi, nel suo saggio \"Le lingue tagliate\", afferma che:\nNell'enciclopedia Treccani alla voce \u201cdialettologia italiana\u201d a firma di Ugo Vignuzzi, \u00e8 ribadito che Gerhard Rohlfs \u00e8 stato uno tra i pi\u00f9 importanti studiosi dei dialetti italiani.\nSecondo Tullio Telmon, le minoranze linguistiche e le lingue non riconosciute sono tutte sullo stesso livello rispetto all'italiano, indipendentemente dalle loro origini e dai loro tratti distintivi. \nSergio Salvi, nei suoi saggi dedicati alle minoranze linguistiche italiane ed europee (tra i quali \"Le lingue tagliate\" nel caso italiano), ha teorizzato un indirizzo assimilatore promosso nei confronti delle dodici minoranze linguistiche storiche, con l'unica parziale eccezione di quelle tutelate da accordi internazionali imposti all'Italia nel 1946. Giovan Battista Pellegrini ha osservato che la contrapposizione tra due comunit\u00e0 quali la friulana e la sarda (riconosciute dalla legge come minoranze linguistiche) a comunit\u00e0 \"italoromanze\" renda ambiguo tale aggettivo, tanto da mettere potenzialmente in discussione la posizione sociolinguistica di tutte le lingue parlate in Italia. \u00c8 tuttavia da precisare che, secondo molti autori, il Pellegrini nel classificare le lingue e i dialetti parlati in Italia adotterebbe criteri di classificazione che non coincidono con \"i criteri maggioritari di classificazione delle lingue\": i criteri scelti dal Pellegrini sono infatti essenzialmente culturali e sociolinguistici ed hanno come principale punto di riferimento la lingua italiana, mentre le singole strutture linguistiche (morfologia, fonetica) vengono scarsamente considerate..\nNei manuali di linguistica adottati nelle universit\u00e0 italiane, il ladino e il friulano (codificati spesso come gruppo retoromanzo assieme al \"romancio\" svizzero e talvolta con il termine \"ladino\" inclusivo anche della lingua friulana) e il sardo, risultano generalmente inclusi tra le \u201clingue romanze\u201d e non nello specifico gruppo dell'italiano."}
{"id": "1113672", "revid": "174925", "url": "https://it.wikipedia.org/wiki?curid=1113672", "title": "Massimo (metropolita di Kiev)", "text": "\u00c8 venerato come santo dalla Chiesa ortodossa russa, che lo ricorda il 6 dicembre.\nBiografia.\nDi origini greche, durante la guerra tra i Khan dell'Orda d'Oro Nogai Khan e Tokhta e quella tra quest'ultimo e i Cumani, lasci\u00f2 Kiev, dopo aver visto la citt\u00e0 distrutta pi\u00f9 volte dai Tatari. Si spost\u00f2 prima a Briansk e quindi a Suzdal', dove conobbe il monaco Pietro, che successivamente sarebbe diventato suo successore. Nel 1299 decise di spostare definitivamente a Vladimir il soglio di Metropolita.\nMassimo \u00e8 conosciuto per i suoi viaggi ecclesiastici presso l'Orda d'Oro e per la sua mediazione tra i riottosi principi del Nord (come Dimitrij Aleksandrovi\u010d e Andrej Aleksandrovi\u010d, figli di Aleksandr Nevskij). Nel 1301, Massimo prese parte a un concilio di patriarchi a Costantinopoli, dove rappresent\u00f2 l'intero clero russo. Appoggi\u00f2 il Gran Principe di Vladimir e Tver' Mikhail Jaroslavi\u010d nella sua lotta per l'appannaggio del titolo di Gran Duca, incoronandolo tale nel 1304.\nA livello ecclesiastico introdusse periodi precisi per le feste consacrate, come la Quaresima ortodosso, e si batt\u00e9 strenuamente contro le unioni di fatto non santificate dal matrimonio.\nCulto.\nMor\u00ec il 6 dicembre 1305 e fu seppellito nella Cattedrale dell'Ascensione di Vladimir."}
{"id": "1113685", "revid": "28592", "url": "https://it.wikipedia.org/wiki?curid=1113685", "title": "XXX Festival di Sanremo", "text": ""}
{"id": "1113689", "revid": "1305772", "url": "https://it.wikipedia.org/wiki?curid=1113689", "title": "Conches", "text": "Conches \u00e8 nome comune a una serie di localit\u00e0 francesi."}
{"id": "1113690", "revid": "287204", "url": "https://it.wikipedia.org/wiki?curid=1113690", "title": "Gottfried von Strassburg", "text": ""}
{"id": "1113696", "revid": "118194892", "url": "https://it.wikipedia.org/wiki?curid=1113696", "title": "Donna Prassede", "text": "Donna Prassede \u00e8 un personaggio secondario del romanzo di Alessandro Manzoni \"I Promessi Sposi\".\nCompare nella seconda parte della vicenda, specialmente nei capitoli e ; tenta di aiutare Lucia, protagonista del romanzo insieme al promesso sposo Renzo, a superare il trauma della prigionia da lei patita presso il castello dell'Innominato. Donna Prassede \u00e8 un personaggio esemplarmente bigotto, che si intromette negli affari di tutti e lo dimostra con il comportamento di protezione che assume con le sue figlie. Si convince che Renzo sia un poco di buono per via degli ordini di cattura che lo riguardano, ed \u00e8 quindi risoluta a far s\u00ec che Lucia lo dimentichi offendendo la persona di costui: questo nominare Renzo in continuazione non aiuta Lucia, la quale vorrebbe provare a dimenticare Renzo avendo fatto voto di castit\u00e0 nel castello dell'Innominato:\nLucia dimora a casa di donna Prassede durante tutto l'inverno e la primavera del 1630, per poi spostarsi nel lazzaretto. Donna Prassede \u00e8 sposata con don Ferrante, uomo di cultura che Manzoni descrive come il perfetto erudito seicentesco, completamente assorbito dallo studio dei suoi libri ma tutt'altro che aggiornato. Da don Ferrante ha avuto 5 figlie; 2 si sono sposate e 3 sono entrate in convento.\nNel suo desiderio di bene c'\u00e8 una smania di dominio, ha l'ossessione delle cause e dei princ\u00ecpi; esercita una pseudo-carit\u00e0 balordamente raziocinante; si cura di detenere il monopolio di tutte le buone azioni. Non crede mai all'innocenza ed ha un'idea meschina della giustizia di Dio.\nEsercita su Lucia una vera inquisizione poliziesca, assumendosi il compito di correggere l'opera del Cardinale Federigo Borromeo; interpreta alla rovescia la morale cattolica. \u00c8 una piccola inquisizione prassediana che ha i suoi bravi \"metodi sacramentali\": sorveglianza, repressione, ma anche persuasione. \nL'autore prova sdegno e disprezzo per lei (sia pure con la temperanza dell'ironia) e la condanna totalmente.\nAlla fine del romanzo, donna Prassede muore contagiata dalla peste. Celebre, a questo proposito, il lapidario ritratto-epitaffio che ne fa lo scrittore:"}
{"id": "1113711", "revid": "28592", "url": "https://it.wikipedia.org/wiki?curid=1113711", "title": "Gruppo De Agostini", "text": ""}
{"id": "1113713", "revid": "4175", "url": "https://it.wikipedia.org/wiki?curid=1113713", "title": "Mariano d'Ayala", "text": "Biografia.\nStudi\u00f2 all'Accademia Militare della Nunziatella di Napoli uscendone nel 1828 con il grado di alfiere. Dapprima fu ligio ai Borbone e, distintosi per le proprie qualit\u00e0 e doti, fu richiamato alla Nunziatella come insegnante. Fu per\u00f2 oggetto di sospetti, in particolare per le sue idee liberali che gli costarono dapprima l'allontanamento dall'insegnamento (1843), poi l'arresto con l'accusa di complotto contro lo stato borbonico (nel 1844 e nel 1847). Nel 1848 il governo costituzionale di Carlo Troya lo nomin\u00f2 intendente dell'Abruzzo Ultra, la provincia dell'Aquila. Dopo il colpo di mano di Ferdinando II del 15 maggio 1848, con cui venne sciolto il parlamento democratico e sostituito il ministero Troya con uno reazionario, si rifugi\u00f2 in Toscana.\nA Firenze partecip\u00f2 al governo del Ministero Guerrazzi del 1848 con l'incarico di ministro della guerra, carica che per\u00f2 abbandon\u00f2 presto non condividendo gli ideali d'azione di Guerrazzi.\nFu a Torino dal 1852 al 1860 e di seguito a Napoli dove assunse il comando della Guarda Nazionale. Massone, rappresent\u00f2 la Loggia \"Bandiera e Moro\" di Firenze all'Assemblea massonica costituente di Napoli del 21 e 22 giugno 1867. Il 15 maggio 1876 fu nominato senatore del Regno.\nMor\u00ec a Napoli ove il suo corpo giace imbalsamato e visibile in una cappella al cimitero di Poggioreale nel Recinto degli uomini illustri.\nOpere.\nDurante la sua vita \u00e8 stato anche autore di numerose opere, tra le quali possono essere ricordate, tra le pi\u00f9 significative:"}
{"id": "1113715", "revid": "87270", "url": "https://it.wikipedia.org/wiki?curid=1113715", "title": "Case editrici", "text": ""}
{"id": "1113718", "revid": "30610", "url": "https://it.wikipedia.org/wiki?curid=1113718", "title": "Pacem in Terris", "text": "La Pacem in Terris \u00e8 l'ultima enciclica pubblicata da papa Giovanni XXIII l'11 aprile 1963, quando il Pontefice era gi\u00e0 gravemente segnato dai sintomi della malattia - un cancro allo stomaco - che, in meno di due mesi, l'avrebbe portato alla morte.\n\u00c8 una delle encicliche pi\u00f9 famose, conosciute e dibattute di papa Giovanni XXIII. Essa costituisce un inequivocabile mezzo di rinnovamento e cambiamento politico, cui il Pontefice aveva voluto dare inizio con la convocazione del Concilio Vaticano II, l'11 ottobre 1962.\nContenuto.\nIl testo dell'enciclica fu redatto dal professore e poi rettore della Pontificia Universit\u00e0 Lateranense Pietro Pavan, gi\u00e0 collaboratore nella redazione dell'enciclica \"Mater et magistra\" del 15 maggio 1961. Il lavoro di Pavan fu affiancato dal contributo del Segretario generale del Papa, Loris Capovilla. \nNell'enciclica, il Pontefice si rivolge a \u00abtutti gli uomini di buona volont\u00e0\u00bb, credenti e non credenti, perch\u00e9 la Chiesa deve guardare ad un mondo senza confini e senza \"blocchi\", e non appartiene n\u00e9 all'Occidente n\u00e9 all'Oriente. \u00abCerchino, tutte le nazioni, tutte le comunit\u00e0 politiche, il dialogo, il negoziato\u00bb. Bisogna ricercare ci\u00f2 che unisce, tralasciando ci\u00f2 che divide. La \"Pacem in Terris\" non \u00e8 un \u00abmessaggio utopistico, culturalmente neutro\u00bb, \u00e8 un messaggio di speranza per combattere la paura dell'avvenire ed \u00e8 un inestimabile patrimonio etico - culturale, che permette di guardare con occhi rinnovati alla Chiesa e alla sua missione pastorale e di scorgere \u00abl'evoluzione verso una nuova, migliore umanit\u00e0\u00bb. \nContenuti.\nGli argomenti, trattati in maniera precisa e schematica, sono suddivisi in sei parti:\nStesura e pubblicazione.\nIl 25 ottobre 1962, papa Giovanni XXIII, in un messaggio radiofonico, si rivolge pubblicamente agli uomini di buona volont\u00e0, chiedendo \u00abpace, pace, pace\u00bb. Pochi giorni dopo, il 31 ottobre, in seguito all'Udienza generale, il Pontefice annota sul proprio diario personale i punti discussi, tra cui compare quello fondamentale della pace. Partendo da questo spunto, monsignor Pietro Pavan scrive una lettera, indirizzata a Papa Roncalli, ma consegnata al Segretario generale Capovilla, nella quale sottolinea la necessit\u00e0 della Chiesa di indicare ai fedeli una linea d'azione per la pacificazione internazionale; egli suggerisce la pubblicazione di un documento sotto forma di enciclica, cos\u00ec da poterlo ricollegare alle encicliche emanate sul medesimo argomento dai suoi predecessori, a partire da Leone XIII. La particolare richiesta avanzata, di celare il contenuto della lettera alla Segreteria di Stato e al Sant'Uffizio, \u00e8 un indicatore delle opposizioni e critiche che la \"Pacem in Terris\" avrebbe sollevato in seguito alla sua pubblicazione. \nLa reazione di Capovilla e del Sostituto monsignor Dell'Acqua \u00e8 positiva e Pavan, in solitaria, inizia a scrivere, con scadenza fissata per la Santissima Pasqua del 1963, a causa delle gravissime condizioni di salute di Papa Roncalli. La bozza di 110 fogli, presentata il 7 gennaio, riceve piena soddisfazione e l'8 gennaio ha inizio la fase operativa; questa si conclude il 24 dello stesso mese, con la prima stesura della \"Pax in Terra\", titolo tratto dal Vangelo secondo Luca. L'enciclica \u00e8 in seguito configurata in forma \"giovannea\" da Capovilla. \nRevisioni.\nLa prima versione dell'enciclica, datata 24 gennaio, \u00e8 sottoposta alla revisione di Luigi Ciappi, maestro del Sacro Palazzo apostolico, le cui varie rettifiche non trovano per\u00f2 spazio nella stesura finale. Una seconda versione, tradotta in latino da Guglielmo Zannoni, \u00e8 presentata al pontefice il 17 marzo e, ottenuta la sua approvazione, \u00e8 affidata a Georges Jarlot, teologo della Pontificia Universit\u00e0 Gregoriana. Egli giudica le affermazioni sulla pace \u00able pi\u00f9 coraggiose dell'enciclica, molto attese e dottrinalmente inattaccabili\u00bb, ma propone alcune riformulazioni, che anche in questo caso vengono per lo pi\u00f9 ignorate, nonostante le forti pressioni esercitate sul Pontefice da parte degli ambienti ecclesiastici. \nSulla base delle opinioni ricevute, Pavan stesso redige delle \"Osservazioni generali\" e successivamente vengono stilate delle brevi cartelle di \"Osservazioni generali\", \"Osservazioni particolari\" ed \"Errori di traduzione\", nelle quali sono raccolte tutte le obiezioni presentate da Ciappi e Jarlot. In seguito, prende forma un documento, denominato \"Suggerimenti\", nel quale vengono avanzate proposte di correzione e modifica del wording. \nCriticit\u00e0 della traduzione.\nLa traduzione dall'italiano, lingua in cui \u00e8 originariamente redatta l'enciclica, al latino, \u00e8 effettuata da Guglielmo Zannoni, in seguito all'approvazione della versione datata 17 marzo 1963. Da questa operazione, emerge per\u00f2 una criticit\u00e0 controversa: vi \u00e8 infatti una discrasia tra un passo della versione italiana, che parla di \"quasi impossibilit\u00e0 di utilizzo della guerra\", e quella latina, che definisce folle (\"alienum a rationem\") l'idea che la guerra possa essere uno strumento adatto a restaurare i diritti violati. In realt\u00e0, la formulazione della versione in lingua italiana non \u00e8 una mitigazione del messaggio pontificio, essa infatti sancisce fermamente l'impossibilit\u00e0 dell'esistenza della \"guerra giusta\", a differenza della versione latina, che lascia irrisolta la questione della legittimit\u00e0 della guerra difensiva.\nDinanzi alle telecamere della televisione italiana, la \"Pacem in Terris\" viene pubblicata l'11 aprile 1963, di Gioved\u00ec Santo, con qualche giorno di ritardo rispetto al previsto, regalando a Papa Roncalli l'appellativo \"Il Papa della pace\".\nOriginalit\u00e0.\nLa \"Pacem in Terris\" costituisce una svolta estremamente forte in un mondo dominato dalla Guerra fredda e diviso tra capitalismo e socialismo; Giovanni XXIII leva, dunque, la sua voce per richiamare il fondamentale valore della pace. \nAccoglienza e rifiuto.\nL'enciclica pone il Pontefice sotto i riflettori internazionali e sotto gli attacchi pi\u00f9 intransigenti; la sua risonanza \u00e8 globale e intercetta un\u2019esigenza mondiale, ma entusiasmi e ammirazione si accompagnano a forti critiche. La \"Pacem in Terris\" viene criticata soprattutto dagli ambienti pi\u00f9 conservatori, che la considerano troppo vicina ai valori del comunismo, tanto da ribattezzarla \"Falcem in terris\", con chiaro riferimento a falce e martello, simbolo dei movimenti marxisti. Essi, inoltre, la ritengono responsabile dell'avanzata elettorale del PCI alle elezioni politiche del 1963; in realt\u00e0, come dichiarato da Fanfani, lo spostamento dei voti versi il PCI \u00e8 irrisorio. La voce degli oppositori pi\u00f9 conservatori, \u00e8 sovrastata dall\u2019accoglienza positiva del segretario generale dell\u2019ONU, U-Thant, dell\u2019ambasciatore americano Reinhardt, del presidente degli Stati Uniti d\u2019America, John Fitzgerald Kennedy e dal Cremlino, che fa pubblicare una traduzione dell\u2019enciclica in russo.\nReazioni in ambiente cattolico gesuita.\nTerreno privilegiato per gli \u201cscontri\u201d tra sostenitori e oppositori della \"Pacem in Terris\", sono le riviste, sia italiane, che internazionali. I pareri sono estremamente variegati e la stampa italiana, in particolare cattolica, si occupa diffusamente del documento. Particolarmente interessanti sono le reazioni di due riviste consorelle gesuite: la tradizionalista \u201cCivilt\u00e0 Cattolica\u201d e la pi\u00f9 tollerante \u201cAggiornamenti Sociali\u201d. La romana \u201cCivilt\u00e0 Cattolica\u201d tratta dell\u2019enciclica in quattro fascicoli, il n. 8 del 20 aprile, i numeri 9 e 10 del 4 e 18 maggio e il n. 12 del 15 giugno; la milanese \u201cAggiornamenti Sociali\u201d le dedica invece un unico numero, il quinto del maggio 1963. I loro toni sono positivi e accomodanti, vi \u00e8 per\u00f2 una sottile, ma sostanziale differenza. Mentre l\u2019atteggiamento della rivista milanese \u00e8 totalmente favorevole, progressista e propenso ad accettare ed elogiare il testo dell\u2019enciclica senza particolari preoccupazioni, quello di \u201cCivilt\u00e0 Cattolica\u201d \u00e8 preoccupato e volto alla difesa delle posizioni del pontefice, accusate di abbandono dei principali fondamenti cattolici. La rivista romana, per\u00f2, cos\u00ec come \u201cAggiornamenti Sociali\u201d, non pu\u00f2 che dimostrarsi favorevole all\u2019iniziativa di Papa Giovanni XXIII. La graduale accettazione e distensione della Chiesa nei confronti della modernit\u00e0 e di tutto ci\u00f2 che ne fa parte, volta alla costruzione della pace e dell\u2019ordine mondiale, \u00e8 ormai inevitabile."}
{"id": "1113728", "revid": "599013", "url": "https://it.wikipedia.org/wiki?curid=1113728", "title": "Njazi Kuqi", "text": "Ha un fratello Shefki, anch'egli calciatore.\nCarriera.\nClub.\nKuqi cominci\u00f2 a giocare nei finlandesi del FC Lahti nel 2002, e, militando nelle file del Lahti, nel 2004 fu eletto il miglior giocatore finlandese under-21. Nelle tre stagioni al club, Kuqi colleziona 57 presenze e 20 gol. Nel gennaio 2005, Kuqi firma per gli inglesi del Birmingham City per 400.000 sterline, ma non ottiene alcuna presenza col club per il finale della stagione 2004-05&lt;ref name=\"Birmingham City 2004/2005 player appearances\"&gt;&lt;/ref&gt;, figurando fra le riserve una sola volta, in un 2-0 esterno subito dal in FA Cup. Kuqi \u00e8 titolare fisso della squadra delle riserve, ma trova difficile giocare in prima squadra a causa della presenza, prima di lui, di giocatori di grande esperienza come Emile Heskey o il connazionale Mikael Forssell&lt;ref name=\"Birmingham City 2005/2006 player appearances\"&gt;&lt;/ref&gt;. Nella seconda met\u00e0 della stagione 2005-06, allora, Kuqi va in prestito al , in Football League One, per un mese. Il giorno dopo l'arrivo a Blackpool, debutta nel 4-2 vittorioso contro il Doncaster Rovers, subentrando all'81\u00ba minuto. Debutta da titolare nella sconfitta esterna per 3-0 contro il MK Dons, e, in tutto, colleziona 4 presenze con il Blackpool, prima di tornare a Birmingham&lt;ref name=\"Games played by Njazi Kuqi in 2005/2006\"&gt;&lt;/ref&gt;. Nel marzo 2006, viene mandato ancora una volta in prestito, stavolta al Peterborough United, in Football League Two, sino alla fine della stagione. Nonostante ci\u00f2, Kuqi disput\u00f2 solo una partita per il club, giocando titolare nel 2-2 con il Barnet, prima di ritornare al Blackpool un mese prima del previsto. Alla fine della stagione 2006-07, Kuqi viene svincolato dal contratto che lo lega al Birmingham, senza aver mai collezionato una sola presenza ufficiale col club.\nNel giugno 2006, Kuqi firma per gli Olandesi del Groningen, dove si trova a competere per un posto da titolare con giocatori del calibro dell'ex-attaccante del Erik Nevland. Dopo una serie di dispute a causa di vari incidenti con i compagni di squadra, nell'agosto dello stesso anno, Kuqi rescinde il contratto con la societ\u00e0 olandese, senza aver mai giocato, solo due settimane dopo l'inizio della stagione&lt;ref name=\"FC Groningen - 2006/07\"&gt;&lt;/ref&gt;. Sei mesi dopo, firma un contratto per un anno e mezzo con i tedeschi dello Carl Zeiss Jena, dopo aver perso l'opportunit\u00e0 di legarsi all'ex-club di suo fratello Shefki, l'Ipswich Town. Comunque, nel suo nuovo club, Kuqi dovette lottare per ottenere un posto in prima squadra e dovette spesso giocare per la formazione delle riserve, in NOFV-Oberliga, quarta divisione del campionato tedesco. Nel gennaio 2008, viene messo sotto contratto per 3 anni dal Coblenza. Nella seconda met\u00e0 della stagione 2007-2008, Kuqi segna 4 gol in 9 presenze, segnando il suo primo gol con la nuova maglia nell'1-1 esterno contro il St. Pauli. Segna anche nel 3-2 esterno vittorioso sul Kaiserslautern 10 giorni dopo. A seguito di ci\u00f2, comincia la stagione successiva come punta di diamante del club, e gioca un totale di 29 partite, segnando per\u00f2 solo 5 volte, con il Coblenza che per poco evita la retrocessione. Rimane per la stagione 2009-10, ma gioca poco a causa di molti infortuni, con 14 partite disputate e 2 soli gol segnati, nelle sconfitte contro il St. Pauli ed il Karlsruher. Gioca la sua ultima partita nel marzo 2010, subentrando all'83\u00ba minuto nella sconfitta per 2-0 contro l'Oberhausen. Al termine della stagione, lascia il club.\nTrascorre una settimana in prova per gli olandesi di Eerste Divisie (la seconda divisione) del Roosendaal nel luglio 2010, segnando nell'1-0 dell'amichevole contro i belgi dell'Anversa. Solo tre giorni dopo il suo periodo di prova, Njazi si riunisce al fratello Shefki, dopo che i due avevano gi\u00e0 giocato insieme al Coblenza. Infatti Njazi si accasa ai gallesi dello Swansea, sempre in prova, stavolta per due settimane. Gioca un'amichevole pre-campionato contro il Port Talbot, segnando il gol della vittoria al 93\u00ba minuto. Segna anche in un'altra amichevole contro il Llanelli, segnando il gol finale da 25 metri del 5-1 conclusivo. Nonostante ci\u00f2 non ottiene un contratto con lo Swansea, e successivamente tenta una prova con lo Stevenage: gioca in un match per riserve contro l'Ipswich e in campionato contro lo Stockport County, ma non riesce ad ottenere un contratto neanche qui. Poco dopo, per\u00f2, il 1\u00ba settembre 2010, Kuqi ottiene un contratto per il club di Scottish First Division, il Dundee; il contratto ha durata annuale. Debutta nella sconfitta per 3-1 contro il Dunfermline, e gioca altre due volte per il club&lt;ref name=\"Dundee 2010/2011 player appearances\"&gt;&lt;/ref&gt;. Infatti, nell'ottobre successivo, \u00e8 fra i 9 giocatori svincolati dal club, finito in amministrazione controllata. Queste le parole di Kuqi sull'accaduto:\nIl 28 marzo 2011, per\u00f2, il TPS Turku annuncia sul suo sito web che Njazi Kuqi ha firmato col club un contratto annuale.\nNazionale.\nNel marzo 2005, Kuqi riceve la convocazione dalla Finlandia per un'amichevole contro il Kuwait, e segna l'unico gol dell'1-0 finale. Sei giorni dopo, subentra dalla panchina nell'amichevole contro l'Arabia Saudita e segna due gol nello spazio di 5 minuti, per il 4-1 finale. Nel 2005, viene cacciato per 6 mesi dalla nazionale per aver trascorso la notte dopo la partita per festeggiare il suo compleanno per le vie di Praga col compagno Toni Koskela. Dopo ci\u00f2, Kuqi non viene pi\u00f9 convocato in nazionale, e afferma che non gli dispiacerebbe giocare per il Kosovo, ma nell'agosto 2008 viene convocato dal c.t. Stuart Baxter per un'amichevole contro Israele, ma non viene utilizzato. Nel settembre successivo colleziona la terza presenza, subentrando al 75\u00ba minuto del 3-3 contro la Germania nelle qualificazioni per il mondiale 2010.\nStatistiche.\nPresenze e reti nei club.\n\"Statistiche aggiornate al 20 marzo 2014.\""}
{"id": "1113729", "revid": "339392", "url": "https://it.wikipedia.org/wiki?curid=1113729", "title": "Politehnica Timisoara", "text": ""}
{"id": "1113730", "revid": "1880836", "url": "https://it.wikipedia.org/wiki?curid=1113730", "title": "Trattato di Mantes", "text": "Il trattato di Mantes \u00e8 un trattato di pace siglato il 22 febbraio 1354 tra Giovanni II di Francia e Carlo II di Navarra, nella localit\u00e0 di Mantes, una citt\u00e0 non lontana da Parigi.\nL'accordo rientra nell'ambito della conclusione della fase \"edoardiana\" della guerra dei cent'anni, e consente alla dinastia di Navarra di aumentare sensibilmente i propri domini in Normandia.\nSecondo gli accordi, il re di Navarra Carlo II accettava di perdere le localit\u00e0 di Asni\u00e8res-sur-Oise, Pontoise e Beaumont, rinunciando in questo modo a ogni pretesa sulla Champagne, e ricevendo come contropartita le localit\u00e0 di Beaumont-le-Roger, i castelli di Breteuil, Conches e Pont-Audemer, la piana del Cotentin con la citt\u00e0 di Cherbourg, e le viscontee di Carentan, Coutances e Valognes in Normandia.\nQuesto trattato consentiva a Carlo II di mantenere ogni anno uno \"scacchiere\", ossia un erario, e dunque di amministrarsi autonomamente \u2013 un privilegio che era al tempo prerogativa ducale. Inoltre, questo trattato gli garantiva di ottenere in tempi brevi la dote, ancora non corrisposta, di sua moglie, Giovanna di Valois, equivalente a 60.000 denari d'oro.\nIl trattato \u00e8 largamente vantaggioso per Carlo II, nonostante la perdita delle piazzeforti del Vexin e dell'\u00cele-de-France, a indicare le cattive condizioni in cui si trovava il regno di Francia al termine della prima fase della guerra."}
{"id": "1113732", "revid": "30909", "url": "https://it.wikipedia.org/wiki?curid=1113732", "title": "TOTIP", "text": ""}
{"id": "1113751", "revid": "6923", "url": "https://it.wikipedia.org/wiki?curid=1113751", "title": "Harley Davidson Sportster", "text": ""}
{"id": "1113754", "revid": "22475", "url": "https://it.wikipedia.org/wiki?curid=1113754", "title": "Paraquat", "text": "Il Paraquat, nome commerciale del \"N,N\"'-dimetil-4,4'-bipiridinio dicloruro, \u00e8 un fitofarmaco diserbante ad azione disseccante, non selettivo, utilizzato nella preparazione di letti di semina o trapianto, all'interno dell'interfila di colture arboree, in argini, scoli, bordi stradali, etc. \u00c8 usato anche come legante nel SERS.\nL'avvelenamento da Paraquat pu\u00f2 determinare insufficienza respiratoria acuta (ARDS).\nRecenti studi hanno confermato che questo prodotto pu\u00f2 portare, nella popolazione vivente in zone limitrofe ai terreni trattati, ad un innalzamento del rischio dell'insorgere del Morbo di Parkinson misurabile tra il 75% e 80%. Vista la dimostrata pericolosit\u00e0 l'Unione Europea ne ha vietato la commercializzazione e utilizzo sul territorio comunitario. Il prodotto viene ancora prodotto in Europa per l'esportazione negli Usa e altri mercati dove non esiste ancora un divieto di utilizzo (Fonte indagine New York Times).\nUso.\nEsso agisce rapidamente sulle parti verdi, mentre non manifesta azione sulle parti legnose. \u00c8 utilizzabile in qualsiasi periodo dell'anno, necessita solamente di luce e ossigeno per esplicare la sua azione. \u00c8 sconsigliabile l'utilizzo nel caso in cui si prevedano piogge a distanza di poche ore. Il prodotto \u00e8 tossico per insetti utili, animali, pesci e bestiame. Non manifesta azione residua in quanto viene rapidamente assorbito dai colloidi del terreno e rapidamente inattivato.\nIn commercio si trova sia in preparati singoli che in miscela con altri diserbanti (diquat).\nMeccanismo di azione.\nIl fitofarmaco presenta una struttura particolare, con due anelli piridinici legati tra loro, e ognuno ha un gruppo metilico sull'azoto. Questa configurazione porta una carica positiva sull'azoto. Il paraquat esprime la sua azione a livello della catena di trasporto degli elettroni dal PSI (sistema fotosintetico I) al ciclo di Calvin. Il sistema di trasporto degli elettroni si basa sulla differenza di potenziale delle specie chimiche presenti. Il paraquat si inserisce all'interno di questa catena, prendendo gli elettroni e utilizzandoli per trasformare l'ossigeno atmosferico (presente in grandi concentrazioni a causa del ciclo della fotosintesi) in ione superossido (O2-) o in perossido di idrogeno (H2O2). Questi composti sono particolarmente pericolosi all'interno della cellula in quanto agiscono sui doppi legami di pigmenti (degradano clorofille, carotenoidi e altri pigmenti; \u00e8 la causa dello \"sbiancamento\" della pianta\") ma soprattutto sugli acidi grassi della membrana, che viene degradata con conseguente perdita di acqua e altre sostanze dalla cellula.\nIndicatore redox.\nIn chimica analitica l'uso pi\u00f9 comune del paraquat \u00e8 come indicatore nelle reazioni di ossidoriduzione, dato il suo colore blu in ambiente riducente che si converte in incolore in ambiente ossidante.\nHa un coefficiente di estinzione molare di 13700\u00a0M\u22121\u00a0cm\u22121 a lunghezza d'onda di 606\u00a0nm."}
{"id": "1113759", "revid": "1714743", "url": "https://it.wikipedia.org/wiki?curid=1113759", "title": "Roberto III di Scozia", "text": "Il suo nome di battesimo era John ed egli venne principalmente conosciuto come \"Conte di Carrick\" fino all'ascesa al trono all'et\u00e0 di 53 anni.\nJohn era il figlio primogenito di Roberto II di Scozia ed Elizabeth Mure e fu legittimato dalle nozze dei suoi genitori avvenute nel 1347. John nel 1363 si un\u00ec alla ribellione del padre Roberto contro lo zio sovrano Davide II di Scozia, ma vi si sottomise piuttosto presto, pochi anni dopo si spos\u00f2 con Annabella Drummond quando gli Stuart gli donarono il titolo di Conte di Atholl. Nel 1368 John vemne creato Conte di Carrick e tre anni dopo suo padre sal\u00ec al trono dopo che Davide II di Scozia era morto senza figli nel 1371. Negli anni seguenti l'influenza di John nella gestione degli affari del regno crebbe in continuazione, ma divenne anche, proporzionalmente, sempre pi\u00f9 impaziente vista l'elevata longevit\u00e0 del padre.\nNel 1384 John riusc\u00ec a farsi nominare luogotenente del regno dopo aver convinto il consiglio a rimuovere il padre dall'autorit\u00e0 di governo e la sua ascesa al potere coincise con una recrudescenza dei conflitti con gli inglesi. Nel 1388 gli scozzesi batterono gli inglesi alla Battaglia di Otterburn dove trov\u00f2 la morte anche James Douglas, II conte di Douglas uno dei principali sostenitori di John. Nella stessa occasione John stesso rimase ferito per una caduta da cavallo e parte dei nobili spost\u00f2 il proprio appoggio al fratello minore Roberto conte di Fife tanto che fu a lui che il consiglio affid\u00f2 la luogotenenza del regno nel dicembre di quell'anno.\nNel 1390 Roberto mor\u00ec e il trono pass\u00f2 a John che sal\u00ec al trono come Roberto III di Scozia, tuttavia Fife tenne la luogotenenza per altri tre anni fino a che nel 1393 il potere torn\u00f2 nelle mani del sovrano e del suo erede Davide Stuart, Duca di Rothesay (24 ottobre 1378-26 marzo 1402). Nel 1399 la declinante salute di John port\u00f2 David a divenire luogotenente sotto la \"supervisione\" di un gruppo di persone dominato da suo zio Fife divenuto ora Duca d'Albany. Dopo questo John si ritir\u00f2 nelle proprie terre all'ovest giocando una parte prossima allo zero negli affari di stato, quando nel 1401 David fu accusato da Albany di essersi appropriato di ingenti somme di denaro John non fu in grado di intervenire e il suo figlio ed erede venne imprigionato al Falkland Palace dove mor\u00ec l'anno seguente.\nIl consiglio non accus\u00f2 Albany per le circostanze sospette che avvolsero la morte del nipote e prese la luogotenenza al suo posto, a quel punto fra Albany e il trono restava solo il fratello di David, James un bambino di soli otto anni. Nel febbraio 1406 uno scontro fra i membri delle due fazioni port\u00f2 alla morte del consigliere di John e suo figlio James fu fatto fuggire alla Bass Rock insieme a Henry Sinclair, Conte delle Orcadi (1375circa-1422) e l\u00ec rimase per un mese circa prima di imbarcarsi per la Francia. Tuttavia la nave venne intercettata dagli inglesi e James rimase prigioniero di Enrico IV d'Inghilterra per i successivi diciotto anni. John mor\u00ec il 4 aprile 1406.\nLa strada verso il trono.\nFiglio di Roberto II di Scozia, settimo Grande intendente di Scozia, e Elizabeth Mure nacque il 14 agosto 1337 e divenne legittimo solo in seguito al matrimonio dei genitori avvenuto circa dieci anni dopo. La sua prima apparizione nei documenti pubblici risale al decennio del 1350 quando lo si trova impegnato in una campagna nell'Annandale per ristabilire il predominio scozzese nei territori occupati dagli inglesi. Dieci anni dopo circa lo ritroviamo al fianco del padre Roberto e di altri nobili, fra cui i Douglas e i March, sollevarsi contro Davide II di Scozia. I motivi di quella ribellione furono vari, l'anno precedente il sovrano aveva permesso che i suoi favoriti mettessero le mani sulle terre di pertinenza degli Stuart nel contado di Monteith e li avevano ostacolati alla scalata per il contado di Fife. Nello stesso periodo il re si trov\u00f2 coinvolto in una relazione con Margherita Drummond, che sarebbe poi divenuta sua moglie e questa pot\u00e9 costituire un'ulteriore minaccia per gli Stuart che avevano interesse per il contado di Strathearn che faceva molta gola anche ai Drummond.\nA questo si aggiungeva che questi nobili erano tutto meno che felici allo sciupio di denaro che il re era costretto a perpetuare per pagare il proprio astronomico riscatto dalle prigioni inglesi e la prospettiva di poter essere spediti in Inghilterra come pegno dei pagamenti doveva essere poco allettante. Entro la primavera del 1367 la situazione fra gli Stuart e il re parve rientrare, il 31 maggio gli Stuart diedero a John il titolo di Conte di Atholl e lui a quel tempo doveva essere gi\u00e0 sposato con Annabella Drummond, nipote della regina Margherita. Davide II rafforz\u00f2 la posizione di John e della moglie donando loro anche il contado di Carrick nel 1368 e offrendo la sua tacita approvazione a riconoscere John come suo erede. Una successione degli Stuart fu per\u00f2 messa in pericolo nel 1369 quando Davide chiese l'annullamento delle nozze con Margherita per via della sua incapacit\u00e0 di generare lasciandolo cos\u00ec libero di contrarre un altro matrimonio forse pi\u00f9 prolifico.\nIl 22 febbraio 1371 poco prima che Davide convolasse a nuove nozze mor\u00ec lasciando il trono allo zio Roberto II di Scozia che venne incoronato a Scone circa un mese dopo, immediatamente Roberto si mosse per assicurarsi che John venisse riconosciuto come suo erede e due anni dopo questo intento era stato raggiunto, il consiglio aveva proclamato John erede al trono e la posizione dei suoi fratelli rispetto alla corona venne definita nei dettagli. Cinque anni dopo nacque David, futuro Duca di Rothesay e primogenito di John che, tre anni dopo si autodefin\u00ec \"luogotenente delle marche\" sostenuto in questo da suo cognato James Douglas, II conte di Douglas che delle marche era uno dei pi\u00f9 grandi magnati.\nIl luogotenente che non mantenne le promesse.\nRoberto II fece in modo di divedere, virtualmente, la Scozia in due, il sud fin\u00ec sotto il controllo di John mentre il nord and\u00f2 sotto quello di suo fratello Alessandro conte di Buchan che divennero gli uomini pi\u00f9 importanti nelle rispettive zone d'influenza. Nel tempo l'uso che Buchan fece dei \"cateran\" (bande di combattenti provenienti dalle Highlands) provoc\u00f2 le lamentele dei nobili e dei prelati del nord e si mise in evidenza l'incapacit\u00e0 del re di controllare il figlio con il risultato che il consiglio cominci\u00f2 a supportarlo sempre meno. L'incapacit\u00e0 di Roberto di dare nuova linfa agli scontri con gli inglesi e l'abuso dell'appoggio del re da parte di Alessandro nel nord fu l'argomento centrale della seduta del concilio che si tenne alla Holyrood Abbey nel novembre 1384.\nQuel che ne emerse fu la decisione di mettere da parte il re e porre al centro John che fin\u00ec con l'assumere la luogotenenza del regno. Nel luglio seguente un gruppo di scozzesi insieme a un gruppo di soldati francesi capitanati da Jean de Vienne (1341-1396) penetr\u00f2 nel nord dell'Inghilterra senza ottenere grandi risultati se non l'avere una violenta rappresaglia da parte di Riccardo II d'Inghilterra. Tuttavia in quell'anno la preoccupazione maggiore del consiglio era quella di condannare i comportamenti di Buchan e di convincere John a prendere provvedimenti nei suoi confronti.\nCiononostante John non ag\u00ec direttamente contro il fratello e bench\u00e9 gran parte dei nobili fosse soddisfatta per la ripresa delle lotte contro gli inglesi non poteva apprezzare che il nord del paese fosse sempre di pi\u00f9 nelle mani di un singolo uomo che agiva al di fuori della legge. Se John aveva avuto la luogotenenza era anche perch\u00e9 tenesse a bada Alessandro e i suoi eccessi, ma a dispetto di questo nel febbraio 1387 Buchan fu fatto Giustiziere del Forth divenendo ancora pi\u00f9 potente ed influente di quanto gi\u00e0 non fosse.\nNegli anni intanto si susseguirono con gli inglesi una serie di tregue e riprese fino a che il 19 aprile 1308 Riccardo sped\u00ec in Scozia dei messi per negoziare una pace pi\u00f9 duratura, messi che tornarono a mani vuote giacch\u00e9 pochi giorni dopo Roberto II era Edimburgo per autorizzare nuovi conflitti contro gli inglesi ai propri nobili. In quell'estate gli inglesi vennero duramente sconfitti alla Battaglia di Otterburn dove trov\u00f2 la morte anche James Douglas, II conte di Douglas che, morendo senza figli, lasci\u00f2 un vuoto di potere che suscit\u00f2 le pi\u00f9 varie pretese circa la sua eredit\u00e0. John support\u00f2 suo cognato Malcolm Drummond mentre su fratello Roberto conte di Fife appoggi\u00f2 Archibald Douglas, III conte di Douglas che del morto era stato il cugino di suo padre e alla fine fu proprio lui a spuntarla.\nOra i Douglas non erano pi\u00f9 i fedeli alleati di John, ma di suo fratello Fife e insieme si assicurarono che alla seduta del consiglio di dicembre la luogotenenza passasse da John, che era infortunato a causa di una caduta da cavallo, a Fife. Fife promise che avrebbe condotto suo fratello Alessandro a pi\u00f9 miti consigli, lo spogli\u00f2 di molte delle sue cariche e quella di Giustiziere la pass\u00f2 al suo primogenito Murdoch Stewart. Nel gennaio 1390 Roberto II era nel nord forse per rafforzare il cambiamento dello scenario politico appena avvenuto, poco dopo torn\u00f2 nell'Ayrshire e l\u00ec mor\u00ec il 19 marzo. L'esilio politico di John era durato meno di due anni.\nIl re debole.\nJohn era il primogenito e in base alle disposizioni paterne fu lui a ereditare il trono, nel maggio 1390 il Parlamento lo autorizz\u00f2 a cambiare il proprio nome in Robert cos\u00ec da poter mantenere un collegamento con il predecessore e staccarsi dall'altro re omonimo Giovanni di Scozia il cui regno aveva segnato, pi\u00f9 o meno, l'inizio delle Guerre di indipendenza scozzesi. Il ritardo di quattro mesi per la sua incoronazione pu\u00f2 essere visto come il tentativo da parte di Fife e dei suoi sodali di assicurarsi una posizione per il futuro e il concomitante attacco di Buchan alla Cattedrale di Elgin per sistemare un vecchio conto con Alexander Bur (morto 1397), Vescovo di Moray, potrebbe essere letto anche come una protesta per la riconferma del fratello Fife a luogotenente.\nNel 1392 John cominci\u00f2 a dotare il primogenito David di un titolo nobiliare, divenne Conte di Carrick, e di una cospicua rendita annuale che lo mise in grado di procurarsi un seguito degno del suo rango e l'anno successivo venne decretato che il nuovo luogotenente del regno sarebbe stato David che sarebbe subentrato allo zio Fife. Anche riguardo agli affari esteri John parve avere la situazione in pugno, fece in modo di preservare la pace con Riccardo II e sul fronte interno aument\u00f2 l'influenza di George Douglas, I conte di Douglas (1380-1403), della branca dei \"Red Douglas\" nel sud-est del paese per controbilanciare l'influenza dei \"Black Douglas\", rappresentati da James Douglas che erano alleati di Fife. Ancora sul fronte interno cerc\u00f2 di limitare l'autorit\u00e0, talvolta fuori dalle leggi, dei clan organizzando e sovrintendendo a un combattimento regolamentato fra due diversi clan il 28 aprile 1396. Parallelamente e con il crescere dell'et\u00e0 David inizi\u00f2 ad agire in maniera indipendente dal padre prendendo il controllo delle terre degli Stuart nel nord-ovest e mantenendo i contatti con i parenti Drummond mentre, al contempo, l'autorit\u00e0 di Fife nel centro della Scozia rimaneva intatta.\nDue anni dopo John venne fortemente biasimato per non essere stato in grado di pacificare le aree settentrionali abitati da persone di origine gaelica tanto che il consiglio che si riun\u00ec a Perth nel 1398 aument\u00f2 i poteri di Fife creandolo Duca d'Albany e di David che divenne Duca di Rothesay incaricandoli di condurre guerra contro Domnhall di Islay, Signore delle Isole (morto 1423). Nel mese di novembre Albany, Rothesay, Archibald Douglas, III conte di Douglas, Murdoch Stewart e due vescovi si incontrarono, quel che ne usc\u00ec si manifest\u00f2 alla riunione del consiglio nel gennaio seguente quando John fu forzato a cedere il potere al figlio per un periodo di tre anni.\nNel frattempo sui confini i conti si approfittarono della confusione venutasi a creare in Inghilterra a seguito della deposizione di Riccardo II ad opera di Enrico di Bolingbroke e fecero diverse razzie culminate nella presa di un castello il 13 ottobre 1399.\nIn Scozia intanto una disputa si accendeva fra il conte di March e Rothesay giacch\u00e9 questi invece di sposare la figlia di March cui era stato promesso prefer\u00ec convolare a nozze con Marjorie Douglas, figlia di Archibald Douglas, III conte di Douglas. Il conte di March si risent\u00ec moltissimo e scrisse ad Enrico Bolingbroke, ormai Enrico IV d'Inghilterra ed entro l'estate del 1400 entr\u00f2 al suo servizio. Nel 1401 Rothesay si trov\u00f2 invischiato in una situazione poco chiara, venne infatti accusato di essersi appropriato di ingenti somme provenienti dalle dogane dell'est e di essersi anche intascato indebitamente le entrate dei laicati di St. Andrews che in quel periodo erano vacanti. Vero o no che fosse David insieme allo zio Buchan erano fieri avversari dell'autorit\u00e0 di Albany nel centro della Scozia e fu proprio da Fife che David venne arrestato nel 1402 appena scadde la sua luogotenenza. Poco tempo dopo l'arresto David mor\u00ec al Falkland Palace con grande sollievo di Albany e di Douglas che dovevano aver visto con apprensione l'ascesa al trono di un uomo tanto determinato, in ogni caso il consiglio li mond\u00f2 da ogni sospetto circa il loro coinvolgimento nella morte del giovane.\nA quel punto Albany torn\u00f2 ad assumere la luogotenenza e dopo la sconfitta alla Battaglia di Humbleton Hill del settembre 1402 John venne sempre pi\u00f9 escluso dalla vita politica e confinato nelle sue terre all'ovest. Solo nel 1404 avvalendosi dell'aiuto di diversi consiglieri John trov\u00f2 in modo di ripristinare parte della sua autorit\u00e0 intervenendo a favore di Alexander Stewart, Conte di Mar (1475 circa-1435), figlio illegittimo di Buchan e in competizione con lo zio Albany sul contado di Mar. Poco dopo cre\u00f2 nelle terre degli Stuart una nuova \"regalit\u00e0\" per il figlio James, ora erede al trono, che venne creato Conte di Carrick, un atto dovuto forse al tentativo di prevenire Albany nell'impossessarsi di quelle terre.\nIl 28 ottobre 1405 John torn\u00f2 al proprio castello di Dundonald e James venne spedito in Francia probabilmente per tenerlo fuori dalla portata di Albany. Nel febbraio 1406 James insieme a qualche fidato consigliere part\u00ec attraversando le ostili terre del Lothian appartenenti ai Douglas, da l\u00ec si rifugiarono presso l'isola di Bass Rock e un mese dopo part\u00ec verso la Francia. Il 22 marzo 1406 la sua nave venne intercettata da quelle di Enrico IV e il principe venne catturato. John, che si era recato al castello di Rothesay dopo aver udito del rapimento del figlio, mor\u00ec l\u00ec il 4 aprile 1406.\nDiscendenza.\nJohn spos\u00f2 nel 1367 Annabella Drummond, figlia di Sir John Drummond di Stobhall ed insieme ebbero::"}
{"id": "1113761", "revid": "1652635", "url": "https://it.wikipedia.org/wiki?curid=1113761", "title": "Linum tenuifolium", "text": "Il lino montano o Lino a foglie strette ( \"Linum tenuifolium\" L.) \u00e8 una pianta erbacea perenne della famiglia delle Linaceae.\nDescrizione.\nLa piantina suffruticosa e glabra si sviluppa da una base a ramificazioni legnose, con portamento ascendente di 15\u201340\u00a0cm di altezza.\nLe foglie alterne aghiformi-semplici e glabre a nervatura unica, sono assai folte nella parte basale e rade nella parte sommitale fertile.\nI fiori sono costituiti da un calice con 5 sepali ed altrettanti petali di colore variabile dal bianco all'azzurro-lilla pallido ed anche rosato.\nHabitat.\nPredilige terreni aridi sassosi o rocciosi montani (fino a 1.500 ), diffuso in tutta l'Europa del sud ed in tutte le regioni italiane."}
{"id": "1113763", "revid": "113826088", "url": "https://it.wikipedia.org/wiki?curid=1113763", "title": "Arvicola amphibius", "text": "L'arvicola acquatica europea o ratto d'acqua (\"Arvicola amphibius\" , nota in passato come \"A. terrestris\") \u00e8 un mammifero roditore della famiglia dei Cricetidi. Secondo alcuni autori anche l'arvicola acquatica sud-occidentale (\"Arvicola sapidus\") sarebbe in realt\u00e0 una sottospecie di questi animali (\"Arvicola amphibius sapidus\"), tuttavia questo animale viene dai pi\u00f9 considerato una specie a s\u00e9 stante.\nDistribuzione.\nCon numerose sottospecie (\"Arvicola amphibius amphibius\", \"Arvicola amphibius cantabriae\", \"Arvicola amphibius exitus\", \"Arvicola amphibius ferrugineus\", \"Arvicola amphibius hintoni\", \"Arvicola amphibius italicus\", \"Arvicola amphibius monticola\", \"Arvicola amphibius musignani\", \"Arvicola amphibius scherman\" - considerata una specie a s\u00e9 stante col nome di \"Arvicola scherman\"-, \"Arvicola amphibius schermous\", \"Arvicola amphibius terrestris\"), l'arvicola acquatica \u00e8 diffusa in un ampio areale, che comprende praticamente tutta l'Europa (ad eccezione di alcune zone della penisola iberica e della Francia, abitate dall'assai simile ed affine \"Arvicola sapidus\"), e si spinge ad est attraverso la Siberia, fin quasi alle coste del Pacifico, mentre a sud giunge fino ad Israele, Iran, al Lago Baikal ed alla Cina sud-occidentale.\nIn Italia la specie \u00e8 diffusa praticamente in tutta l'area peninsulare con tre sottospecie (\"exitus\" nel Triveneto, \"italicus\" nel centro-nord e \"musignani\" nel centro-sud), mentre manca nelle aree a maggiore elevazione, occupate dall\"'Arvicola scherman\" (che alcuni sostengono sia anch'essa una sottospecie di arvicola acquatica). Sebbene esistano vecchie segnalazioni indicanti la sua presenza anche in Sicilia, non si hanno a tutt'oggi informazioni certe al riguardo.\nL'arvicola acquatica \u00e8 legata alla presenza di acqua: la si trova perci\u00f2 sulle rive di torrenti, fiumi, stagni e canali anche salmastri (purch\u00e9 provvisti di abbondante vegetazione riparia), cos\u00ec come nei prati umidi in aree comunque pianeggianti od anche lievemente collinari, mentre la sua presenza si fa via via pi\u00f9 rara negli ambienti collinari pi\u00f9 elevati.\nDescrizione.\nDimensioni.\nTesta e corpo sono lunghi complessivamente da 19 a 21\u00a0cm, cui si sommano gli 11\u00a0cm circa della coda. Il peso medio \u00e8 di circa 120 g. I maschi sono in media leggermente pi\u00f9 grossi e robusti rispetto alle femmine.\nAspetto.\nLa testa \u00e8 grossa e di forma arrotondata, con muso tozzo e corto: gli occhi sono piccoli e neri, mentre le orecchie, piccole ed a forma di semicerchio, sono seminascoste dal pelo. Le zampe sono corte e tozze e nonostante le abitudini di vita semiacquatiche dell'animale le dita non presentano nemmeno un accenno di palmatura. La coda \u00e8 piuttosto corta (meno del 75% della lunghezza del corpo) e ricoperta di peli.\nLa pelliccia \u00e8 lunga e folta, dall'aspetto sericeo e dal colore che pu\u00f2 variare nella zona dorsale, a seconda della sottospecie presa in considerazione, dal grigio scuro al bruno-rossiccio inferiormente, con presenza di grigio sulla groppa: nella femmina, generalmente, il colore tende sempre al marroncino. Il ventre invece \u00e8 di colore chiaro, e va dal biancastro al grigio-giallastro.\nBiologia.\nQuesti animali tendono a vivere in gruppetti familiari comprendenti una coppia riproduttrice e due o pi\u00f9 generazioni dei propri figli, che possono a loro volta riprodursi nell'ambito del gruppo: gli individui pi\u00f9 giovani del gruppo tendono per\u00f2 a scacciare i pi\u00f9 anziani. Si tratta di animali attivi perlopi\u00f9 all'alba od al tramonto: alcuni studiosi sostengono invece che abbiano attivit\u00e0 prevalentemente notturna, tuttavia al giorno d'oggi si ritiene che questi animali siano catadromi, alternino cio\u00e8 periodi di riposo e di attivit\u00e0 durante tutto l'arco delle ventiquattro ore.\nMolto schivi ed elusivi, grazie al colore della loro pelliccia si mimetizzano a meraviglia nell'intrico della vegetazione riparia, e spesso chi entra pi\u00f9 o meno accidentalmente nel loro territorio si accorge di loro solo sentendo il tonfo dell'animale che si getta in acqua per allontanarsi. Qualora inseguita, l'arvicola acquatica pu\u00f2 raggiungere i 5\u00a0km/h nuotando sott'acqua, anche se ha scarsa resistenza e dopo un veloce scatto si dirige immediatamente alla prima entrata sommersa della propria tana o corre a nascondersi nel fitto della vegetazione. Qualora in pericolo, tuttavia, l'arvicola acquatica pu\u00f2 contare sul sostegno dei maschi del suo gruppo, che qualora si accorga della situazione critica di uno dei membri si avvicendano nell'azzuffarsi contro il nemico, mentre le femmine ed i cuccioli battono in ritirata al sicuro nella tana.\nL'arvicola acquatica delimita dei territori che possono estendersi fino a 300 m2 e che delimita tramite delle ghiandole odorifere che possiede sui fianchi: per marcare il territorio, l'animale strofina le zampe posteriori sulle ghiandole, in modo tale da impregnarsi la pianta callosa dei piedi, per poi percorrere dei tragitti specifici. Nell'ambito del proprio territorio, l'animale scava tunnel lunghi e tortuosi che in inverno possono misurare anche 35 m, mentre in estate vengono ampliati fino a 75 m: l'animale scava a gran velocit\u00e0 con le zampe anteriori, gettando fuori la terra con quelle posteriori. Le pietre che l'animale incontra lungo il suo tragitto sotterraneo vengono rimosse aiutandosi coi forti denti, mentre qualsiasi radice che impedisca l'avanzamento viene mangiata. Ciascun sistema di gallerie comprende numerose entrate, alcune delle quali (spesso anche tutte) subacquee, un paio di camere utilizzate dall'animale per riposare, e a tale scopo imbottite di fieno e pelo, ed altre nelle invece l'animale immagazzina il cibo per poi farne uso nei periodi di magra. Le latrine, invece, non si trovano nel nido, bens\u00ec sono poste ai limiti del territorio: si ritiene pertanto che esse svolgano un ruolo di una certa importanza nella ricerca del \"partner\" e/o nella demarcazione del territorio.\nAlimentazione.\nIl cibo delle arvicole acquatiche consiste principalmente in erbe succulente (liliacee, lisimachia, carice) che crescono lungo le rive dei corsi d'acqua sulle rive dei quali vive, ma mangiano anche cariossidi (frumento, avena, miglio) e, qualora se ne presenti l'occasione, anche frutti, dei quali vanno molto ghiotte. Si pensa che talvolta mangino anche lumache d'acqua dolce, larve ed insetti.\nDurante il periodo estivo l'arvicola d'acqua arriva anche a raddoppiare il proprio peso, per poi scendere a livelli ottimali durante l'inverno: inoltre, le arvicole sono solite accumulare semi, noci, ghiande e rizomi di coda di cavallo in apposite camere scavate nella propria tana, per poi farne uso nei periodi di piogge insistenti (nonostante abbia abitudini semiacquatiche, infatti, durante le piogge tende a non muoversi dalla tana) e durante l'inverno, in quanto si tratta di una specie che non va in letargo.\nRiproduzione.\nI maschi hanno territori di dimensioni maggiori rispetto a quelle delle femmine, in modo tale che il proprio territorio si sovrapponga parzialmente a quello di una o pi\u00f9 di esse: durante la stagione degli amori, che va da aprile ad ottobre, i maschi combattono aspramente fra loro per conquistarsi il diritto di accoppiamento con le femmine, che tuttavia si accoppiano promiscuamente con pi\u00f9 maschi, come dimostrato da analisi genetiche.\nLa gestazione dura mediamente tre settimane, al termine delle quali la femmina d\u00e0 alla luce fra i tre e gli otto cuccioli, ciechi (gli occhi verranno aperti a cinque giorni di vita) ed inermi: con l'approssimarsi del parto, essa (talvolta con l'ausilio del maschio) comincia a costruire presso la sponda od in un tronco cavo un nido dalle pareti assai spesse e dalla forma sferica, ottenuto intrecciando canne ed erbe. A volte, la femmina pu\u00f2 utilizzare ai suoi scopi anche nidi abbandonati di uccelli, che vengono per\u00f2 irrobustiti e rinforzati.\nSubito dopo il parto, la femmina va nuovamente in estro e pu\u00f2 perci\u00f2 essere nuovamente ingravidata. I cuccioli aprono gli occhi attorno ai cinque giorni di vita, mentre a dieci giorni il manto rossiccio che rappresenta la loro prima copertura \u00e8 completamente cresciuto: esso tuttavia non \u00e8 impermeabile e perci\u00f2 fino a circa due settimane essi evitano di entrare volontariamente in acqua, pur aggirandosi nei pressi del nido. Lo svezzamento della nidiata avviene fra le due e le tre settimane di vita, perci\u00f2 i cuccioli si allontanano dalla madre poco prima che essa partorisca nuovamente: in tal modo, ciascuna femmina pu\u00f2 portare a termine con successo fino a quattro nidiate all'anno. I cuccioli sono sessualmente maturi a cinque settimane di vita: se ne deduce che la prima nidiata della stagione \u00e8 in grado di riprodursi durante la sua prima estate di vita, mentre gli ultimi nati dovranno aspettare l'anno successivo prima di potersi accoppiare.\nIn natura, questi animali sopravvivono in media solo 5 mesi: la maggior parte dei nuovi nati, infatti, non sopravvive al suo primo inverno, mentre gli esemplari di et\u00e0 superiore all'anno vengono scacciati dalle tane dai loro discendenti e vagano senza meta, divenendo facili prede. In cattivit\u00e0, invece, possono vivere fino a cinque anni, anche se gi\u00e0 a partire dal terzo anno di vita perdono gran parte del pelo e divengono sempre pi\u00f9 emaciati."}
{"id": "1113764", "revid": "1610933", "url": "https://it.wikipedia.org/wiki?curid=1113764", "title": "Arvicola d'acqua", "text": ""}
{"id": "1113769", "revid": "1802043", "url": "https://it.wikipedia.org/wiki?curid=1113769", "title": "Eusebio Francesco Chini", "text": "\u00c8 riconosciuto come uno dei \"padri fondatori dello Stato dell'Arizona\". \u00c8 inoltre l'unico tirolese-italiano presente nel Famedio di Washington. Istitu\u00ec pi\u00f9 di venti missioni e \"visitas\" (\"parrocchie di campagna\") tra Messico nord-occidentale e Stati Uniti sud-occidentali, dove dimostr\u00f2 spiccate capacit\u00e0 nel creare un rapporto dignitoso fra i popoli indigeni e l'istituzione religiosa che rappresentava.\nBiografia.\nFiglio di Francesco e di Margherita Luchi, Eusebio Chini nacque nel 1645 a Segno (oggi frazione di Predaia), in Val di Non, allora parte del Principato Vescovile di Trento nel Sacro Romano Impero. Dopo essersi ristabilito da una malattia che aveva minato seriamente la sua infanzia, studi\u00f2 presso il collegio gesuita di Trento e poi a Hall in Tirol, interessandosi in particolare di matematica e di scienze naturali.\nIl 20 novembre 1665, sciogliendo il voto che aveva fatto nel periodo di malattia, entr\u00f2 nella Compagnia di Ges\u00f9. Per devozione e ringraziamento a San Francesco Saverio, che lo aveva miracolosamente strappato alla morte, scelse come secondo nome Francesco, aggiungendolo al proprio nome di battesimo.\nBench\u00e9 desiderasse partire per l'Oriente, ricevette l'incarico di fondare una missione presso la frontiera settentrionale della Nuova Spagna.\nPart\u00ec con questo proposito da Siviglia il 3 maggio 1681. Sbarcato a Veracruz, Chini pose la sua prima base nella Bassa California, in una terra ancora sconosciuta agli occidentali.\nA causa di un periodo di forte siccit\u00e0, Eusebio Chini, che nel frattempo aveva ispanizzato il suo nome in Eusebio Francisco Kino, fu costretto a ritornare a Citt\u00e0 del Messico nel 1685.\nAttivit\u00e0 missionaria.\nPadre Chini arriv\u00f2 a Sonora nel 1687 per lavorare con la popolazione dei Pima, creando la prima missione cattolica nella provincia.\nConvinto sostenitore della necessit\u00e0 del miglioramento delle condizioni di vita delle popolazioni autoctone, si adoper\u00f2 per lo sviluppo economico di Sonora, insegnando ai nativi americani le metodologie per l'allevamento del bestiame, la lavorazione del ferro e la coltivazione di piante non conosciute.\nLa sua fama si diffuse ben presto tra le trib\u00f9 native. Tutte lo accettarono, nonostante fossero in perenne guerra tra di loro. Il nome di Chini presso i Pima, per via del colore dell'abito, fu \"contadino nero\".\nIl missionario scrisse nel suo diario:\nPadre Chini s'impegn\u00f2 nella difesa della dignit\u00e0 degli Indiani di Sonora, opponendosi tra l'altro agli obblighi di lavoro nelle miniere d'argento che la monarchia spagnola imponeva loro. Questo caus\u00f2 una serie di controversie con i suoi co-missionari, molti dei quali invece agivano in stretto accordo con le imposizioni del sistema coloniale spagnolo.\nEusebio Chini costru\u00ec missioni che si estendevano all'interno dello stato di Sonora verso nordest per 240\u00a0km fino alla missione di San Xavier del Bac, che \u00e8 tuttora attiva come parrocchia cattolica vicino a Tucson, in Arizona. Costru\u00ec 19 \"rancheras\", che rifornivano di bovini i nuovi insediamenti. Fond\u00f2 in tutto 27 postazioni missionarie. Ebbe inoltre un ruolo importante nel ritorno dei Gesuiti in California nel 1697.\nPadre Chini rimase nelle sue missioni fino alla morte, avvenuta nel 1711. Mor\u00ec nella citt\u00e0 oggi chiamata Magdalena de Kino, attualmente territorio messicano.\nAttivit\u00e0 scientifica.\nPadre Eusebio Chini fu anche uno scrittore e fu autore di libri di astronomia e di cartografia.\nNel periodo spagnolo, passato a Cadice in attesa dell'imbarco per l'America, tra il dicembre 1680 e il febbraio 1681 osserv\u00f2 il passaggio di una cometa, della quale diede un'ampia e approfondita descrizione in un testo che anticip\u00f2 i moderni trattati di astronomia, \"Spiegazioni astronomiche\". In America affin\u00f2 diverse sue capacit\u00e0 e conoscenze: in particolare divenne un esperto astronomo, un matematico e un estensore di mappe geografiche.\nPadre Chini comp\u00ec molti viaggi nel nord del Messico, in California e in Arizona. \u00c8 stato calcolato che nei 24 anni di permanenza in Nuova Spagna, nel corso di 50 viaggi di esplorazione, egli abbia viaggiato per almeno trentamila chilometri. Le sue spedizioni a cavallo coprirono un'area di 130.000\u00a0km\u00b2. Padre Eusebio fu il primo a dedurre che la Bassa California era una penisola. Fino al suo arrivo in Nuova Spagna, infatti, si riteneva che la \"Baja California\", cos\u00ec come la \"Isla de Mujeres\", fosse un'isola, staccata dal continente nordamericano. Padre Chini organizz\u00f2 e guid\u00f2 la prima grande spedizione via terra nella Bassa California. Scopr\u00ec il passaggio via terra dalla Bassa California al continente, dimostrando quindi che non era un'isola, ma una \"peninsula\". Tuttavia Muratori sostiene, da informazioni di prima mano che paiono inficiare quanto sopra: \u00abE pure ci son persone viventi, venute dall'America, le quali m'hanno assicurato che resta tuttavia dubbiosa quella faccenda; ed avere il P. Kino fondata l'asserzion sua sull'altrui relazione, e non gi\u00e0 sulla testimonianza degli occhi suoi\u00bb.\nIn seguito, realizz\u00f2 la prima mappa accurata di Pimer\u00eda Alta, del golfo della California e della Bassa California. La cartografia realizzata copr\u00ec un'area lunga 300\u00a0km e larga 400\u00a0km.\nPadre Chini inoltre nutriva passione per la fisica e per la creazione di modelli di nave in legno. Le sue conoscenze relative alle mappe e alla navigazione gli fecero pensare che gli Indiani del Messico potevano facilmente accedere alla California dal mare, osservazione che venne accolta con scetticismo dai missionari di Citt\u00e0 del Messico. Quando propose di costruire una nave e di farle attraversare il deserto di Sonora e la costa occidentale messicana, ne deriv\u00f2 un'accesa controversia con i suoi co-missionari. Molti di essi dubitarono di lui e delle sue capacit\u00e0.\nRiconoscimenti.\n\u00c8 stato ricordato e onorato sia in Messico che negli Stati Uniti con diverse citt\u00e0, strade, monumenti a lui intitolati o dedicati. La piazza del suo paese natale porta il suo nome, in suo onore sono state erette 2 statue nel suo paese e un monumento dei giardini di Piazza Dante a Trento.\nConsiderato uno dei fondatori dell'Arizona, nel 1965 lo stato dell'Arizona ha donato una statua bronzea di padre Chini al \"National Statuary Hall\" del Campidoglio degli Stati Uniti di Washington, luogo dove vengono ricordati i principali fondatori dei diversi stati americani.\nIn onore di Eusebio Chini, due citt\u00e0 messicane dello stato di Sonora portano il nome di Bah\u00eda Kino e di Magdalena de Kino.\nEmissioni filateliche commemorative gli sono state dedicate da Messico, Citt\u00e0 del Vaticano e Stati Uniti (Arizona).\nProcesso di beatificazione.\nIl 25 maggio 1971 l'arcidiocesi di Hermosillo (Messico) ha avviato il processo per la sua beatificazione.\nIl 10 luglio 2020, papa Francesco ne ha riconosciuto le virt\u00f9 eroiche, atto che conferisce il titolo di venerabile."}
{"id": "1113771", "revid": "767487", "url": "https://it.wikipedia.org/wiki?curid=1113771", "title": "Zuccheriera, pere e tazza blu", "text": "Zuccheriera, pere e tazza blu, nota anche come Natura morta: zuccheriera, pere e tazza blu (in francese \"Nature morte: sucrier, poires et tasse bleue\") \u00e8 un dipinto a olio su tela di 30x41 centimetri, realizzato tra il 1865 e il 1866 dal pittore francese Paul C\u00e9zanne.\n\u00c8 conservato nel Mus\u00e9e d'Orsay di Parigi.\nLa natura morta si compone di una zuccheriera, tre pere ed una tazza di colore blu, dipinte con un colore denso e spesso steso a pennellate vigorose. Il quadro, facente parte della collezione Zola, fu destinato al Museo d'Orsay nel 1982, ma fu esposto solo a partire dal 2004: negli anni precedenti, infatti, la tela fu prestata al Museo Granet di Aix-en-Provence ed al Louvre di Parigi."}
{"id": "1113773", "revid": "729019", "url": "https://it.wikipedia.org/wiki?curid=1113773", "title": "Baldaccio d'Anghiari", "text": "Biografia.\nFiglio di Assunta e di Piero di Vagnone Bruni, procuratore della repubblica di Firenze nelle terre di Sorci: l'antenato Bruno, vissuto duecento anni prima, era un ricco proprietario terriero e possessore dell'omonimo castello, dove il discendente dimorer\u00e0 con la consorte. Baldo nacque intorno al 1400 (pi\u00f9 probabilmente negli ultimi anni del 1300) ad Anghiari da famiglia \"antica e onorata d'insegna\", trascorse una giovinezza turbolenta durante la quale fu varie volte processato. In particolare, nel 1420, insieme con alcuni compagni, venne condannato a morte per omicidio, ma la sentenza non fu eseguita perch\u00e9 gli imputati non furono catturati. Per la prestanza fisica, il temperamento focoso e le bravate con gli amici fu subito denominato \"Baldaccio\". La sua prodezza \u00e8 stata ricordata dal Machiavelli nelle Istorie fiorentine:\nSoldato di ventura, dopo aver combattuto a Zagonara per Carlo Malatesta (1424), Baldaccio fu nuovamente condannato a morte (1426) per un'aggressione a scopo di rapina, ma anche in questo caso riusc\u00ec a far perdere le proprie tracce. Nel 1430 combatt\u00e9 ad Arezzo in sostegno di Firenze contro le truppe di Niccol\u00f2 Piccinino, che cercava di occupare la citt\u00e0 per conto del signore di Piombino Jacopo II Appiano. Successivamente fu ancora al servizio di Firenze contro la repubblica di Lucca, facendosi tanto onore da meritare la revisione e la cassazione delle condanne a morte pendenti su di lui.\nNel 1434 combatt\u00e9 in Romagna per conto del duca di Milano, mentre l'anno successivo fu ancora al soldo della Repubblica fiorentina che lo mand\u00f2 in appoggio al papa Eugenio IV impegnato a domare una rivolta a Bologna. Subito dopo pass\u00f2 al servizio di Niccol\u00f2 Fortebraccio e Giangiacomo Pugnomartello contro Francesco Sforza e Piergiorgio Insolente nelle Marche. Proprio Francesco Sforza nell'aprile del 1437 nomin\u00f2 Baldaccio maestro di campo dell'esercito fiorentino, ma i due capitani non furono mai in buoni rapporti, tanto che giunsero a sfidarsi in un duello in cui l'anghiarese ebbe la meglio.\nOrmai molto popolare, Baldaccio Bruni fu insignito della cittadinanza fiorentina il 19 giugno 1437. L'anno seguente spos\u00f2 Annalena Malatesta, figlia di Galeotto Malatesta (?-1441 ca.), signore di Ghiaggiolo e Valdoppio. Nel 1439, Baldaccio combatt\u00e9 a fianco di Guidantonio da Montefeltro, signore di Urbino, alleato dei Visconti nella guerra tra Milano e Venezia, che vedeva Firenze schierata sul fronte opposto. Nella primavera seguente Baldaccio combatt\u00e9 in Umbria a fianco del Piccinino, ma alla scadenza della condotta si mise in proprio e inizi\u00f2 a pianificare la presa di Piombino. In quell'ottica occup\u00f2 Suvereto, ma lo scontro tra i molteplici interessi connessi a quel punto strategico, che riguardavano Firenze, Siena, Genova, gli Orsini e Jacopo II Appiano, si risolse con un nulla di fatto e Baldaccio sgomber\u00f2 la citt\u00e0 dietro cospicuo compenso.\nDopo aver combattuto (estate 1441) in Romagna per conto del Papa contro il Piccinino e aver poi desistito dall'idea di ritentare l'occupazione di Piombino, Baldaccio rientr\u00f2 a Firenze. Il suo accresciuto prestigio era per\u00f2 sempre pi\u00f9 temuto da molti, fra cui Cosimo de' Medici, la cui fazione era in ascesa.\nBaldaccio fu ucciso il 6 settembre 1441 a Palazzo Vecchio da uomini al soldo del gonfaloniere di giustizia Bartolomeo Orlandini. Il cadavere fu poi gettato dalla finestra e trascinato in piazza della Signoria, dove gli fu mozzata la testa, esposta poi al pubblico ludibrio. Fu tumulato nel chiostro dei Morti della basilica di Santo Spirito, in Firenze, dopo l'intervento della moglie presso il papa Eugenio IV. La cappella funebre della famiglia Bruni si trovava ad Anghiari nella chiesa di Sant'Agostino.\nLa vedova ventiduenne Annalena, in seguito alla morte precoce del figlioletto Galeotto, alien\u00f2 le sue propriet\u00e0 e adib\u00ec a monastero la sua casa in Oltrarno, dove visse come terziaria domenicana gli ultimi anni fino alla morte avvenuta nel 1491."}
{"id": "1113777", "revid": "12245", "url": "https://it.wikipedia.org/wiki?curid=1113777", "title": "Eusebio Chini", "text": ""}
{"id": "1113780", "revid": "12245", "url": "https://it.wikipedia.org/wiki?curid=1113780", "title": "Eusebio Francisco Kino", "text": ""}
{"id": "1113789", "revid": "1714743", "url": "https://it.wikipedia.org/wiki?curid=1113789", "title": "Giacomo II di Scozia", "text": "Biografia.\nNato a Holyrood Palace, figlio di Giacomo I di Scozia, \"Steward\" di Scozia, e di Joan Beaufort, figlia di Giovanni Beaufort, primo conte di Somerset, e di Margaret Holland, Giacomo ebbe un fratello gemello pi\u00f9 grande, Alessandro Stuart, duca di Rothesay, che visse abbastanza a lungo per ricevere una onorificenza ma mor\u00ec infante.\nDopo l'assassinio del padre, avvenuta il 21 febbraio 1437, Giacomo con la madre trov\u00f2 rifugio nei castelli di Edimburgo e Stirling. Fu comunque incoronato quello stesso anno, e poich\u00e9 aveva solo 7 anni, fu sotto la reggenza dei vari conti e baroni che si accordarono per tenerlo lontano dagli affari di Stato. Solo nel 1449, raggiunta la maggiore et\u00e0, Giacomo II riusc\u00ec a governare realmente il paese: il 3 luglio dello stesso anno, nella cappella di Holyrood Palace, ad Edimburgo, si spos\u00f2 con la principessa olandese Maria di Gheldria, figlia di Arnoldo di Egmond, duca di Gheldria e Caterina di Kleve, figlia maggiore di Adolfo I di Kleve, duca di Cleves. Dalla loro unione nacquero sette figli:\nFu molto attivo in campo culturale, con la fondazione, nel 1451, dell'Universit\u00e0 di Glasgow, grazie anche ad una bolla pontificia di papa Niccol\u00f2 V, mentre in ambito legislativo riform\u00f2 l'amministrazione giudiziaria. Infine il re scozzese rimise ordine nella produzione monetaria del regno, chiudendo numerose zecche non necessarie (come quelle di Aberdeen, Berwick, Edimburgo e Stirling). Tuttavia Giacomo fu perennemente in lotta come il padre, per contrastare il potere dei nobili scozzesi schierati contro quello regale. Prese per questo parte per i Lancaster nella guerra delle Due Rose, morendo per\u00f2 all'assedio di Roxburgh, a causa dell'esplosione di un cannone. L'assedio continu\u00f2 anche dopo la sua morte sotto il comando di George Douglas, IV conte di Angus che conquist\u00f2 il maniero pochi giorni dopo. Alla sua morte Maria resse il trono di Scozia fino alla propria morte, in quanto suo figlio Giacomo III quando succedette al padre era ancora troppo piccolo per poter governare\nGiacomo ebbe sei sorelle che si sposarono con rappresentanti di vari casati europei."}
{"id": "1113794", "revid": "12245", "url": "https://it.wikipedia.org/wiki?curid=1113794", "title": "Eusebio Kino", "text": ""}
{"id": "1113803", "revid": "2014155", "url": "https://it.wikipedia.org/wiki?curid=1113803", "title": "Giacomo III di Scozia", "text": "Biografia.\nFiglio di Giacomo II di Scozia, \"Steward\" di Scozia, e di Maria di Gheldria, principessa olandese, nacque fra il luglio 1451 e il maggio 1452, anche il luogo di nascita \u00e8 dibattuto si crede sia nato o al Castello di Stirling castello di St.Andrews. Ancora bambino Giacomo succedette al padre, morto in battaglia il 3 agosto 1460, sul trono di Scozia, a soli 9 anni, la reggenza venne affidata alternativamente a correnti politiche diverse. Dapprima fu sua madre a tenere le redini che passarono poi a James Kennedy, Arcivescovo di St.Andrew, poi a Gilbert Kennedy (22 febbraio 1405-27 marzo 1489) ed infine a Robert Boyd (morto1482circa). L'incoronazione avvenne il 10 agosto nell'abbazia di Kelso: ad incoronare il giovanissimo monarca fu George Douglas, IV conte di Angus, che fu uno dei reggenti per il trono scozzese insieme alla regina madre. Infatti Douglas continu\u00f2 a comandare sulle marche dell'Est e dell'Ovest grazie anche all'insediamento di uomini fedeli nell'amministrazione locale, consentendogli di mantenere cos\u00ec una certa supremazia fino alla morte, avvenuta l'11 marzo 1463. \nLa fazione dei Boyd guadagn\u00f2 una certa impopolarit\u00e0 a corte specie per i profitti personali che cercarono di ottenere per la propria famiglia, Thomas Boyd (morto1473circa), figlio di Robert, venne creato Conte di Arran e spos\u00f2 Mary Stuart, sorella del re.\nNel 1469, a 18 anni, Giacomo III si spos\u00f2 con Margherita, figlia di Cristiano I di Danimarca e Norvegia, nell'abbazia di Holyrood Palace. Fu un matrimonio molto importante, perch\u00e9 la sposa port\u00f2 in dote al Regno di Scozia il possesso sulle isole Ebridi e Orcadi, segnando la massima espansione territoriale raggiunta dal regno scozzese. Poco dopo le sue nozze Giacomo fu messo contro la famiglia Boyd e venne indotto ad accusare Thomas e suo fratello Alexander di tradimento, se Alexander venne poi giustiziato, Thomas, che si trovava all'estero scamp\u00f2 alla morte perendo ad Anversa nel 1473 pi\u00f9 o meno nello stesso periodo in cui Giacomo dichiar\u00f2 nulle le sue nozze con sua sorella Mary.\nNel decennio del 1470 le ambizioni politiche di Giacomo si riflessero in ambiziosi schemi territoriali per espandere i domini scozzesi e nell'alleanza con l'Inghilterra, fra il 1471 e il 1473 sugger\u00ec di annettere o invadere la Bretagna, la Gheldria e il Saintonge. Questi suoi irrealistici progetti davano sempre luogo a scontenti in parlamento, specie perch\u00e9 egli era sempre riluttante ad affrontare la monotonia dell'amministrazione ordinaria.\nNel 1474 Giacomo strinse un accordo matrimoniale con Edoardo IV d'Inghilterra per il quale suo figlio ed erede Giacomo avrebbe sposato Cecilia di York, figlia di Edoardo IV ed Elisabetta Woodville. Questa mossa sarebbe stata senz'altro assennata, ma non teneva conto della tradizionale inimicizia fra i due paesi che risaliva ai tempi di Roberto I di Scozia e delle Guerre di indipendenza scozzesi senza menzionare i diritti dei nobili che vivevano attorno ai confini. Quest'idea di alleanza era comunque solo uno dei motivi per i quali Giacomo era diventato impopolare.\nNello stesso decennio, il re scozzese, perseguendo la linea politica del padre, tent\u00f2 nuovamente di imporre l'autorit\u00e0 regia sulla riottosa nobilt\u00e0 scozzese, venendo a contrasto con il fratello Alexander Stewart, duca d'Albany e aspirante al trono, riconosciuto come sovrano da re Edoardo IV d'Inghilterra ed anche con l'altro fratello John Stewart, conte di Mar. Questi nel 1479 venne imprigionato nel Castello di Craigmillar dove mor\u00ec poco dopo dando adito a parecchie voci. L'altro fratello Alexander fugg\u00ec in Francia e l'alleanza con l'Inghilterra si ruppe. Fra il 1480 e il 1482 una guerra intermittente interess\u00f2 le due nazioni con gli inglesi che, comandati da Riccardo duca di Gloucester e da Alexander Stewart, chiamato \"Alessandro IV\" dagli inglesi, tentarono un'invasione in larga scala. Nel 1482 mentre tentava di scacciare gli invasori reclutando militari fra i propri sudditi Giacomo venne arrestato da un gruppo di nobili ormai disaffezionati durante il mese di luglio, portato in prigione ad Edimburgo rimanedovi fino all'autunno. A quel punto gli inglesi a corto di denaro e di mezzi incapaci di prendere la capitale fecero ritorno in Inghilterra. \nGiacomo riusc\u00ec a ricomprare alcuni nobili dal fratello tanto che dal dicembre dello stesso anno il governo di Alexander era ormai allo sfacelo, in particolare il suo tentativo di reclamare per s\u00e9 il contado vacante di Mar suscit\u00f2 la reazione del potente George Gordon, II conte di Huntly nobile alleato di Giacomo.\nNel gennaio successivo Alexander si rifugi\u00f2 nei propri possedimenti a Dunbar e la morte del proprio alleato Edoardo, avvenuta nell'aprile seguente, lo lasci\u00f2 in una posizione alquanto debole e fugg\u00ec in Inghilterra. L\u00ec rimase fino al luglio del 1484 quando tent\u00f2 di invadere la Scozia, si scontr\u00f2 con il fratello a Lochmaben uscendone sconfitto e dovendo fuggire nuovamente al sud. Alexander trov\u00f2 quindi la morte un paio d'anni pi\u00f9 tardi in un torneo a Parigi.\nIl 5 marzo 1486 Papa Innocenzo VIII sped\u00ec a Giacomo una Rosa d'oro, ai tempi era prassi spedire annualmente una rosa benedetta al principe pi\u00f9 meritevole della cristianit\u00e0, fu Giacomo Passarelli, Vescovo di Imola a portarla in Scozia passando da Londra con una dispensa matrimoniale per Enrico VII d'Inghilterra.\nNegli anni seguenti Giacomo continu\u00f2 a cercare di allearsi con gli inglesi, una scelta politica ora poco sensata visti i sentimenti che animavano i suoi sudditi, favor\u00ec sempre una ristretta cerchia di persone a svantaggio di altri magnati che divennero sempre pi\u00f9 scontenti, si rifiut\u00f2 di viaggiare per implementare il sistema giudiziario vivendo per lo pi\u00f9 nella capitale. Giacomo si estrani\u00f2 anche dalla moglie, che rimase a vivere a Stirling e dal figlio maggiore Giacomo, avendo una predilezione per il secondogenito James. Nel gennaio 1488 Giacomo prov\u00f2 ad ottenere maggiori consensi elevando il figlio James a Duca di Ross e altri quattro Laird al rango di \"Lord del parlamento\". Costoro erano John Drummond di Cargill (morto 1519), che venne creato Lord Drummond, Robert Crichton che divenne Lord Sanquhar, John Hay (1450circa-dopo ottobre 1508), creato Lord Hay di Yester e William Ruthven (morto 1528circa), creato Lord di Ruthven. Tuttavia altri nobili si opposero a questi disegni fra cui Archibald Douglas, V conte di Angus, Colin Campbell, I conte di Argyll, oltre al Clan Home e a quello degli Hepburn. Centro di questa protesta e capo dei ribelli divenne presto suo figlio Giacomo e non si sa se accett\u00f2 questo ruolo in maniera riluttante o se egli stesso non fosse stato provocato dai favoritismi fatti verso il fratello minore. I nodi vennero al pettine quando le due armate si trovarono sul campo alla Battaglia di Sauchieburn l'11 giugno 1488, Giacomo venne ucciso nello scontro e la sua fazione ne usc\u00ec sconfitta.\nDiscendenza.\nDal matrimonio nacquero tre figli:"}
{"id": "1113814", "revid": "11234", "url": "https://it.wikipedia.org/wiki?curid=1113814", "title": "Piacenza d'adige", "text": ""}
{"id": "1113815", "revid": "2014155", "url": "https://it.wikipedia.org/wiki?curid=1113815", "title": "Giacomo IV di Scozia", "text": "L'ascesa al trono.\nGiacomo Stuart nacque il 17 marzo 1473 da Giacomo III di Scozia, Steward di Scozia, e da Margherita di Danimarca probabilmente al Castello di Stirling. In qualit\u00e0 di erede legittimo al trono di Scozia egli venne creato Duca di Rothesay gi\u00e0 alla nascita. Nel 1474 suo padre lo fidanz\u00f2 con Cecilia di York una delle figlie di Edoardo IV d'Inghilterra, suo padre purtroppo non era un re popolare tanto che dovette fronteggiare due ribellioni durante il suo regno, i negoziati per il matrimonio e per il pagamento della dote portarono alla Cattura di Berwick, nel 1482, da parte di suo zio Alexander Stewart, da tempo in combutta con gli inglesi e Riccardo di Gloucester. In quella stessa occasione gli uomini di Giacomo III si ribellarono contro di lui e gli inglesi riuscirono ad arrivare a Edimburgo. All'et\u00e0 di quindici anni Giacomo venne nominato capo nominale della nazione e quando infine suo padre mor\u00ec l'11 giugno 1488 nella battaglia di Sauchieburn, Giacomo gli succedette formalmente con il nome di Giacomo IV di Scozia e fu incoronato il 24 di quello stesso mese a Scone. Quando Giacomo realizz\u00f2 l'indiretto ruolo giocato nella morte del padre decise di fare ammenda dei propri peccati e da quel momento scelse di indossare un cilicio.\nIl regno di scontri e cultura.\nNonostante la giovane et\u00e0 Giacomo si dimostr\u00f2 un re capace. Nel 1489 riusc\u00ec a reprimere un'altra rivolta, decise di prendere parte attiva nell'amministrazione della giustizia e nel 1493 pose il Signore delle Isole sotto il controllo della corona. Quando Perkin Warbeck fece la sua comparsa asserendo di essere uno dei figli perduti di Edoardo IV, Giacomo all'inizio lo appoggi\u00f2 tanto da arrivare a invadere l'Inghilterra nel 1496 e l'anno seguente pose sotto assedio il Castello di Norham.\nNondimeno Giacomo cap\u00ec che la pace era proficua per entrambe le nazioni e dunque abbandon\u00f2 la politica paterna di ostilit\u00e0 verso l'Inghilterra, appena uscita dalla trentennale Guerra delle due rose. Per questo nel 1491 stipul\u00f2 con il re inglese Enrico VII d'Inghilterra una tregua quinquennale, al termine della quale, nel 1497, negozi\u00f2 la pace con l'antico avversario, essendo ben pi\u00f9 gravi le questioni di potere sorte all'interno dello stesso regno di Scozia. La nuova alleanza fu suggellata dal matrimonio, avvenuto nel 1503, con Margherita Tudor, figlia di Enrico VII Tudor, matrimonio che fece guadagnare agli Stuart il diritto di successione al trono inglese.\nIl matrimonio per\u00f2 non fu certo felice: Giacomo era un amante delle belle donne e tradiva continuamente la moglie, che mal soffrendo l'infedelt\u00e0 coniugale del marito, scriveva di continuo al padre lamentandosi della sua situazione. Riusc\u00ec a dare alla luce sei figli, dei quali solo uno sopravvisse, il futuro Giacomo V di Scozia. \nDal punto di vista culturale Giacomo era un vero principe del Rinascimento con un interesse particolare per le materie scientifiche. Egli don\u00f2 una concessione reale all'Incorporation of Surgeons and Barbers di Edimburgo nel 1506 e trasform\u00f2 il Castello di Edimburgo in una delle pi\u00f9 famose fonderie di armi e l'anno dopo fu ben felice di veder installata la prima stampatrice scozzese. Giacomo rimodern\u00f2 il Falkland Palace e i castelli di Stirling ed Edimburgo. Egli era anche un patrono delle arti, comprese diverse figure letterarie scozzesi fra cui diversi \"Makar\" (termine scozzese che indica poeti o bardi che spesso lavoravano a corte) le cui opere trasmettono un vivido quadro della vita culturale di quel periodo. Fra gli uomini posti sotto la sua protezione si ricordano William Dunbar, Walter Kennedy, Robert Henryson e Gavin Douglas, il primo a tradurre l'Eneide in lingua inglese. Giacomo era anche un discreto conoscitore delle lingue straniere e fu l'ultimo sovrano conosciuto a parlare il gaelico scozzese.\nNel maggio 1493 John Islay, Conte di Ross, Signore delle Isole, venne destituito dal Parlamento di Scozia e il re in persona si rec\u00f2 al Castello di Dunstaffnage dove i capi dell'ovest gli sottomisero, anche John si arrese e venne portato a corte prima di andare a vivere presso l'Abbazia di Paisley. A quel punto le Highlands e le relative Isole ricaddero sotto il diretto controllo del nipote di John, Domhnall Dubh, egli quale possibile pretendente alla Signoria era pacifico, ma l'altro nipote, Alexander MacDonald, invase il Ross prima di essere ucciso nel 1497.\nNell'ottobre 1496 il concilio reale decise che i capi clan sarebbero stati ritenuti direttamente responsabili dei crimini avvenuti sulle isole, tale provvedimento per\u00f2 era destinato a essere senza utilit\u00e0 e dopo che l'Atto di revocazione del 1498 and\u00f2 a minare l'autorit\u00e0 dei capo clan la loro resistenza al governo centrale aument\u00f2. Nell'estate di quell'anno Giacomo attese presso il castello di Kilkerran, al Campbeltown Loch, per ridare gli statuti ai capiclan, ma furono in pochi a presentarsi. All'inizio fu dato incarico ad Archibal Campbell, II conte di Argyll (morto 9 settembre 1513), di riempire il vuoto di potere e di rafforzare l'autorit\u00e0 regia, ma i suoi successi vennero limitati dagli scontri che lo videro coinvolto con il cognato Torquil MacLeod. A Torquil venne ordinato di consegnare Domnhall Dubh al sovrano presso Inverness nel 1501, ma egli non si present\u00f2 mai.\nDopo questa sfida le sue terre vennero date ad Alexander Gordon, III conte di Huntly (morto 1524) che raccolse un esercito nella regione del Lochaber e si affrett\u00f2 a ripulire le terre ereditate dai precedenti proprietari per rimpiazzarli con altri di sua fiducia.\nDopo il parlamento del 1504 una flotta salp\u00f2 dall'Ayr per recarsi ad attaccare il castello di Cairnburgh dove si pensava che una parte del clan MacLean stesse tenendo Dubh in custodia. Giacch\u00e9 l'assedio andava per le lunghe Giacomo sped\u00ec il maestro d'armi presso la nave di Robert Barton (morto 1540) e poi da James Hamilton, I conte di Arran con pi\u00f9 provviste e artiglieria. Alla fine il castello cadde in quello stesso anno, ma Dubh rimase libero.\nNel settembre 1507 Torquil venne catturato presso il villaggio di Stornoway, Dubh venne preso e tenuto in prigione per il resto della vita, mentre Torquil mor\u00ec in esilio nel 1511. Il conte di Huntly venne largamente ripagato per i disturbi che si era preso, eventualit\u00e0 cui Giacomo era pronto.\nLa fine in battaglia.\nEnergico e colto, Giacomo IV contribu\u00ec al progresso del regno, ma nel 1509, con l'ascesa al trono di Enrico VIII la sua posizione si indebol\u00ec enormemente, e pertanto decise di riportare in auge l'Auld Alliance con la Francia. Quando nel 1513 infatti il re inglese, in ottemperanza agli accordi della Lega di Cambrai, in chiave anti - francese, part\u00ec per una campagna militare in Francia, Giacomo IV, per preservare gli interessi del re Luigi XII di Francia, approfittando dell'assenza del re, invase l'Inghilterra con 30.000 uomini.\nIl casus belli fu fornito dall'uccisione di Robert Kerr, un guardiano del confine scozzese orientale, ucciso nel 1508 da John Heron detto \"Il bastardo\". Le forze scozzesi furono affrontate il 9 settembre nella battaglia di Brankston Hill, presso Flodden, dall'esercito inglese guidato da Thomas Howard, conte di Surrey, forte di 26.000 soldati. La vittoria arrise agli inglesi e provoc\u00f2 la sconfitta di Giacomo, che cadde sul campo di battaglia. In seguito i suoi abiti insanguinati furono inviati da Caterina d'Aragona, moglie di Enrico VIII e reggente in sua assenza, al marito impegnato in Francia con la notizia della vittoria. Alla sua morte gli succedette il figlio primogenito Giacomo V.\nIl matrimonio e i figli.\nIl 10 dicembre 1502 presso la Cattedrale di San Mungo Giacomo spos\u00f2 Margherita Tudor, i due ebbero:\nGiacomo ebbe anche diverse amanti e da loro ebbe diversi figli:\nda Marion Boyd nacquero:\nda Margaret Drummond:\nda Janet Kennedy (1480 circa \u2013 1545 circa) ebbe:\nda Isabel Stuart, figlia di James Stewart, I conte di Buchan ebbe:"}
{"id": "1113819", "revid": "36426", "url": "https://it.wikipedia.org/wiki?curid=1113819", "title": "Palazzo Donati", "text": ""}
{"id": "1113832", "revid": "2014155", "url": "https://it.wikipedia.org/wiki?curid=1113832", "title": "Giacomo V di Scozia", "text": "Biografia.\nInfanzia e ascesa.\nNato nel castello di Linlithgow, Giacomo V sal\u00ec al trono alla morte del padre Giacomo IV, avvenuta il 9 settembre 1513; il piccolo re aveva soltanto un anno di vita. La reggenza fu affidata alla madre Margherita e a Giovanni Duca d'Albany (figlio di Alexander Stewart e nipote di Giacomo III di Scozia). Raggiunta la maggiore et\u00e0 nel 1524, Giacomo cerc\u00f2 di attuare, fallendo, una politica accentratrice in modo da sottomettere e placare gli animi delle diverse famiglie aristocratiche scozzesi, perennemente divise e in lotta tra loro, attuando dal 1529 al 1530, una serie di campagne punitive contro i clan scozzesi pi\u00f9 riottosi.\nRegno.\nOltre al pericolo di una imminente guerra civile, Giacomo V era perennemente minacciato dalle truppe inglesi al confine e dagli intenti saccheggiatori dello zio Enrico VIII d'Inghilterra. Essendo la corona in bancarotta e non potendo poggiare sulla lealt\u00e0 e unit\u00e0 del proprio popolo diviso in fazioni, il re di Scozia cerc\u00f2 protezione all'estero e la trov\u00f2 nella Francia. Per questo motivo il 1\u00ba gennaio 1537, durante una visita in Francia, il re scozzese spos\u00f2 la figlia del re Francesco I di Francia, Maddalena di Valois, la quale per\u00f2 mor\u00ec pochi mesi dopo il suo arrivo in Scozia.\nAnche l'esigenza di avere degli eredi lo spinse a contrarre un secondo matrimonio, sempre francese.\nMatrimonio.\nLa scelta cadde su Maria di Guisa, imparentata con la dinastia reale dei Valois. Intuendo le mosse del nipote, lo zio di Giacomo, Enrico VIII d'Inghilterra, prov\u00f2 ad impedire tale unione, che considerava pericolosa, chiedendo lui stesso la mano di Maria. Francesco I di Francia accett\u00f2 la proposta di Giacomo a scapito di quella di Enrico e present\u00f2 le proprie congratulazioni al padre di Maria. Maria ricevette la notizia con stupore e ansia. Non si rallegrava alla prospettiva di dover lasciare la propria famiglia e il proprio paese, specialmente dopo aver appena perso il proprio figlio Luigi a soli quattro mesi dalla sua nascita. Suo padre si ritrov\u00f2 in un intrico diplomatico e cerc\u00f2 di ritardare il problema quanto pi\u00f9 pot\u00e9, fino a che Giacomo, percependo forse la riluttanza di Maria, le scrisse una lettera in cui le si rivolgeva per cercare consigli e supporto. Maria accett\u00f2 l'offerta e affrett\u00f2 i preparativi per la partenza.\nIl 18 maggio del 1538 a Notre-Dame di Parigi, Giacomo V e Maria di Guisa si sposarono per procura. Accompagnata da una flotta di navi inviate da Giacomo, Maria lasci\u00f2 la Francia nel giugno successivo, costretta a separarsi dal piccolo Francesco. Sbarc\u00f2 a Fife il 10 giugno e fu ricevuta in maniera ufficiale da Giacomo. Si sposarono \"de visu\" alcuni giorni dopo nella chiesa di St. Andrews. Fu incoronata regina consorte la Holyrood Abbey il 22 febbraio 1540. Giacomo e Maria ebbero due figli: Giacomo e Roberto. Il primo visse quasi un anno, mentre il secondo solo due giorni.\nGiacomo V ebbe anche dei figli naturali, il pi\u00f9 conosciuto dei quali fu Giacomo, conte di Moray, figlio della sua amante Margaret Erskine. Uno dei suoi nipoti fu Francis Stewart, V conte di Bothwell, nato da un figlio avuto da Elizabeth Carmichael. Ma i contrasti con l'Inghilterra continuarono, anche per motivi religiosi: Enrico VIII aveva infatti precedentemente rotto con Roma, creando la scismatica Chiesa d'Inghilterra, mentre Giacomo V era rimasto un fervente cattolico, mettendosi dunque a perseguitare i protestanti nel suo regno. Il contrasto raggiunse il culmine nel 1542, quando le truppe scozzesi, il 25 novembre di quell'anno, furono battute dalle forze inglesi nella battaglia di Solway Moss, grazie anche al tradimento di gran parte della nobilt\u00e0 scozzese.\nMorte.\nGiacomo V mor\u00ec il 14 dicembre 1542 nel castello di Falkland. La sua ultima figlia, Maria Stuarda, nacque sei giorni prima che il padre morisse. Reggente fu sua madre Maria di Guisa, che resse il governo anche quando la figlia part\u00ec, ancora bambina, per la Francia dove avrebbe sposato il futuro re di Francia Francesco II di Francia, figlio di Enrico II di Francia e di Caterina de Medici."}
{"id": "1113847", "revid": "729019", "url": "https://it.wikipedia.org/wiki?curid=1113847", "title": "Eugenio Barbarich", "text": "Biografia.\nComandante della Brigata \"Friuli\", durante la prima guerra mondiale fu capo di stato maggiore del corpo di spedizione in Albania e Macedonia. Per sua volont\u00e0, fra il 1916 ed il 1917, fu istituita la \"Sezione Cinematografica del Comando Supremo del Regio Esercito\". Fino a quel momento, l'esercito italiano si era servito dell'opera di aziende private, come la Comerio Films, ma dopo la disfatta di Caporetto, vennero escluse, e la \"Sezione Cinematografica\" assunse il controllo esclusivo delle riprese e delle fotografie dal fronte e dai campi di battaglia. Come dirigente fu incaricato il capitano di cavalleria Maurizio Rava affiancandogli tre squadre comandate dai Tenenti Barricelli, Attilio Prevost e Malerba che operarono sul fronte italo-austriaco.\nNel 1926 partecip\u00f2 alla Conferenza di Nettuno per la delimitazione dei confini italo-jugoslavi.\nBarbarich fu un colto ed apprezzato scrittore militare e diresse la \"Nuova rivista militare\" e la \"Rassegna dell'Esercito Italiano\". Fu autore di numerosi articoli su diverse riviste di storia militare come \"Studi tattici sulla battaglia di Custosa dell'1866\", \"L'assedio di Osoppo\", \"Arte militare sul Carso\", \"La Carsa Giulia\"."}
{"id": "1113848", "revid": "25485", "url": "https://it.wikipedia.org/wiki?curid=1113848", "title": "Greve (fiume)", "text": "La Greve \u00e8 un affluente di sinistra dell'Arno.\nEtimologia.\nSilvio Pieri lo associa a un nome personale etrusco \"Cripes\" (da cui *\"Gr\u012dbes\"/*\"Grebes\"); per Pelio Fronzaroli invece risale alla base prelatina *\"grava\", \"ghiaieto\", che ha riscontri anche nelle lingue celtiche e nei dialetti italiani meridionali (cfr. \"gravina\", \"burrone, dolina\").\nPercorso.\nNasce dal \"Monte Querciabella\" a circa 800 metri di altitudine da due sorgenti principali: la \"fonte di Poggio alle Coste\" e la \"fonte del Topo\" entrambe situate nel comune di Greve in Chianti. Confluisce nel fiume Arno ad un chilometro a monte della localit\u00e0 \"Ugnano\" nel comune di Firenze senza che lungo il suo percorso siano mai state realizzate opere idrauliche di una certa importanza.\nDopo aver percorso il ripido tratto dalle sorgenti fino a Greve in Chianti, il fiume prosegue verso nord-ovest in una valle ampia e con lievi pendenze fino al Ponte di Falciani, dove il suo alveo si restringe notevolmente per poi attraversare la Gola degli Scopeti. Il corso del fiume da questa localit\u00e0 fino a Tavarnuzze \u00e8 scavato tagliando le propaggini meridionali di un tronco della catena del Monte Albano che poi continua sulla riva sinistra dell'Arno.\nDopo Tavarnuzze la vallata si apre definitivamente e poco dopo, precisamente tra la Certosa di Firenze e l'abitato del Galluzzo, la Greve riceve le acque del torrente Ema (piccolo torrente toscano).\nStoria.\nLa valle del Greve fu interessata, fra il 1893 e il 1935, dal passaggio della tranvia del Chianti, che aveva un tratto in sede propria di 4 chilometri dal ponte del Casino al ponte di Rimaggio, transitando in una stretta gola sotto al castello di Vicchiomaggio."}
{"id": "1113857", "revid": "24443", "url": "https://it.wikipedia.org/wiki?curid=1113857", "title": "Supremi apostolatus officio", "text": ""}
{"id": "1113862", "revid": "287204", "url": "https://it.wikipedia.org/wiki?curid=1113862", "title": "MTK Hungaria FC", "text": ""}
{"id": "1113864", "revid": "287204", "url": "https://it.wikipedia.org/wiki?curid=1113864", "title": "MTK Hungaria", "text": ""}
{"id": "1113865", "revid": "131358", "url": "https://it.wikipedia.org/wiki?curid=1113865", "title": "MTK Budapest", "text": ""}
{"id": "1113868", "revid": "767487", "url": "https://it.wikipedia.org/wiki?curid=1113868", "title": "Querceto (Sesto Fiorentino)", "text": "Querceto \u00e8 una frazione del comune di Sesto Fiorentino in provincia di Firenze, situato alle pendici del Monte Morello.\nDescrizione e storia.\nDalla trafficata via Cafiero, situata nella zona alta di Sesto Fiorentino, si entra in via del Cuoco, strada stretta e tortuosa che sale verso la campagna: infatti la frazione di Querceto deve il nome agli scomparsi boschi che dimoravano su questa collina, dove l'abitato si frammentava in ville e in case coloniche; una ragnatela di strade e viottoli permette rilassanti passeggiate.\nVoltando a sinistra si entra in via Biancalani, intitolata al partigiano Lino Biancalani che mor\u00ec all'et\u00e0 di ventuno anni, ucciso dai nazisti tedeschi; girando poi a destra ci s'inerpica in via del Ghirlandaio. Al primo bivio si nota un tabernacolo, da poco restaurato, e il cancello che introduce a Villa Tommaso Reggio, la casa delle Suore di Santa Marta, intitolata appunto al loro fondatore. Se al detto bivio si prende la strada che si dirige sulla destra, si entra in via Capponi, stradina pianeggiante che porta verso Colonnata, la frazione confinante con Querceto. Dopo pochi metri si erge sulla sinistra il Monastero di San Domenico per le suore di clausura: fu costruito nel XIII secolo dalla facoltosa e potente famiglia dei Della Tosa.\nTornando indietro, e riprendendo la salita di via del Ghirlandaio che dal bivio si chiama via Don Eligio Bortolotti, si giunge alla Chiesa di San Jacopo e Santa Maria. La sua memoria pi\u00f9 antica risale al marzo del 1263. Pi\u00f9 volte restaurata, presenta all'esterno un delizioso porticato sorretto da quattro colonne e conserva un altare maggiore in maiolica di antica produzione della fabbrica Ginori. La chiesa di San Jacopo e Santa Maria ha il tipico aspetto di chiesetta di campagna: \u00e8 piccola, raccolta, ideale per pregare in silenzio e in solitudine o per celebrare una cerimonia intima o un matrimonio soffuso di romanticismo.\nDopo la chiesa continua un lungo, ma gradevole viale pieno di olivi e cipressi, che porta al percorso del C.A.I., per la salita alle tre punte di Monte Morello.\nTornando indietro, dopo aver superato la chiesa, se si volta a destra ci si incammina nella strada che porta all'antico \"Borgo Tantola\", arroccato su una collina e pieno di case che sembrano calpestarsi l'un l'altra. Un tempo nelle case del Borgo abitava la gente pi\u00f9 povera ed emarginata, poich\u00e9 la zona si diceva venisse frequentata da malfattori e ladri.\nDietro il Borgo c'\u00e8 una strada non molto larga ma asfaltata che conduce alle \"Cappelle\" (appunto si chiama via delle Cappelle). In questa zona collinare un eremita si ritir\u00f2 in preghiera ed in meditazione e a lui se ne aggiunsero altri; \u00e8 proprio per questo che la zona viene chiamata \"Le Cappelle\". Se non si vuole proseguire verso un altro sentiero che porta a Monte Morello si pu\u00f2 riscendere in via Biancalani.\nAppena sopra a via Cafiero si trova anche la Casa del Popolo, una moderna costruzione tutta in rosa e in grigio, inaugurata nel dicembre del 1998."}
{"id": "1113871", "revid": "87909", "url": "https://it.wikipedia.org/wiki?curid=1113871", "title": "Museo Storico Italiano della Guerra", "text": ""}
{"id": "1113873", "revid": "174925", "url": "https://it.wikipedia.org/wiki?curid=1113873", "title": "Nicholas Blake", "text": ""}
{"id": "1113877", "revid": "36426", "url": "https://it.wikipedia.org/wiki?curid=1113877", "title": "Palazzo Gianni-Vegni", "text": ""}
{"id": "1113889", "revid": "29244", "url": "https://it.wikipedia.org/wiki?curid=1113889", "title": "Phragmites communis", "text": ""}
{"id": "1113896", "revid": "181699", "url": "https://it.wikipedia.org/wiki?curid=1113896", "title": "Dimbokro", "text": "Dimbokro \u00e8 una citt\u00e0 della Costa d'Avorio, capoluogo della regione di N'Zi.\nSituata nel centro del paese, si trova a 240\u00a0km dalla capitale economica Abidjan ed 80\u00a0km a sud est della capitale politica Yamoussoukro, nella zona d'influenza del regno Baul\u00e9. Ha una popolazione stimata nel 2010 a pi\u00f9 di 60.000 abitanti.\nStoria.\n30 gennaio 1950: in risposta ad uno sciopero degli acquisti dei prodotti importati ed alla difesa dei prezzi legali pagati ai produttori africani di caff\u00e8 e di cacao, come a molte manifestazioni che richiedono la liberazione di numerosi dirigenti del Partito democratico della Costa d'Avorio (PDCI); in seguito agli incidenti tra il Rassemblamento Democratico Africano (RDA) ed i partiti creati e sostenuti \"dall'oppressione coloniale\", e con il pretesto di difendere la libert\u00e0 del commercio, gli amministratori coloniali fanno intervenire l'esercito francese a Bouafl\u00e9 il 21 gennaio (3 morti), a Dimbokro il 30 gennaio (14 morti, 50 feriti), a S\u00e9gu\u00e9la il 2 febbraio (3 morti), e tentano il 27 gennaio di fermare F\u00e9lix Houphou\u00ebt-Boigny. A Dimbokro, il comandante del distretto militare fa tirare sulla folla che manifesta dinanzi alla sua residenza. Nell'occasione risulta che, oltre alle forze dell'ordine, anche dei civili europei hanno sparato sulla gente. Le riunioni del RDA sono successivamente proibite dalla Francia.\nIn epoca coloniale, il Circolo rappresentava la divisione amministrativa della regione, ed era retto dal Comandante di Circolo, posto sotto l'autorit\u00e0 del Governatore, che a sua volta dipendeva dal Governatore Generale, il quale ultimo faceva capo al Ministro delle Colonie.\nAmministrazione.\nUna legge del 1978 ha istituito 27 \"comuni di pieno esercizio\" su tutto il territorio del paese, ed il dipartimento di Dimbokro \u00e8 costituito dal solo comune omonimo.\nIn Costa d'Avorio, il comune \u00e8 una divisione amministrativa corrispondente generalmente ad un territorio costituito da quartieri o da villaggi. La sua superficie e la sua popolazione possono pertanto variare considerevolmente da un caso all'altro.\nCome le altre collettivit\u00e0 territoriali ivoriane che sono la regione, il dipartimento, il distretto e la citt\u00e0, il comune \u00e8 un'entit\u00e0 amministrativa dotata di personalit\u00e0 morale e di autonomia finanziaria.\nEsso ha come missioni definite per legge, nel limite delle competenze che gli sono espressamente devolute, d'organizzare la vita collettiva e la partecipazione delle popolazioni alla gestione degli affari locali, di promuovere e realizzare lo sviluppo locale, di modernizzare il mondo rurale, di migliorare il tenore di vita della gente, di gestire i territori e l'ambiente.\nIl consiglio municipale, il sindaco e la municipalit\u00e0 costituiscono gli organi del comune."}
{"id": "1113906", "revid": "339392", "url": "https://it.wikipedia.org/wiki?curid=1113906", "title": "Lingua haradrim", "text": ""}
{"id": "1113923", "revid": "174925", "url": "https://it.wikipedia.org/wiki?curid=1113923", "title": "Teorema di Descartes", "text": "In geometria il teorema di Descartes \u00e8 una formula che esprime la relazione tra quattro circonferenze mutuamente tangenti (\"circonferenze che si baciano\"). Il teorema, dimostrato da Ren\u00e9 Descartes (Cartesio) nel 1643, pu\u00f2 essere usato per costruire una quarta circonferenza tangente, date altre tre.\nStoria.\nProblemi geometrici relativi a circonferenze tangenti furono studiati fin dall'antica Grecia; Apollonio di Perga, nel III secolo a.C. dedic\u00f2 all'argomento un intero libro (\"Sulle tangenze\"), andato perso nel tempo.\nFu Cartesio nel 1643 a riprendere l'argomento e a fornire una dimostrazione in una lettera alla principessa Elisabetta de Hervorden (figlia di Elisabetta di Boemia). In seguito Frederick Soddy ripropose una sua versione del teorema in versi, nella poesia \"The Kiss Precise\", pubblicata il 20 giugno 1936 sul periodico \"Nature\"; da qui nacque anche l'usanza di chiamare \"circonferenze di Soddy\" le quattro circonferenze tangenti coinvolte nel teorema. Soddy forn\u00ec anche una dimostrazione del teorema estesa al caso di sfere tangenti.\nEnunciato del teorema.\nDate quattro circonferenze mutuamente tangenti (non pi\u00f9 di due tangenti internamente) di raggio formula_1 (formula_2, vale la seguente relazione:\ndove k=\u00b11/r \u00e8 la curvatura della i-esima circonferenza. Se la tangenza \u00e8 esterna allora bisogna assegnare il segno + mentre se \u00e8 interna bisogna assegnare il segno -. Il teorema pu\u00f2 quindi essere scritto anche utilizzando i raggi delle circonferenze:\nDate tre circonferenze tangenti, il raggio della quarta circonferenza pu\u00f2 essere trovato come:\nIl segno \u00b1 indica che in generale esistono due possibili circonferenze, una esterna e l'altra interna alle tre iniziali.\nCasi particolari.\nIl teorema pu\u00f2 essere esteso al caso in cui una delle circonferenze degenera in una retta; in questo caso una delle tre curvature \u00e8 nulla; ad esempio, ponendo formula_6 si ricava\nIl teorema non \u00e8 applicabile al caso in cui due o tre circonferenze degenerano in rette.\nTeorema di Descartes complesso.\nIl teorema di Descartes classico fornisce i raggi delle circonferenze tangenti; queste vengono determinate completamente una volta noti i centri delle stesse; se le coordinate dei centri sono date da formula_8 sul piano complesso i centri corrispondono ai numeri formula_9.\nSi pu\u00f2 allora dimostrare che vale la relazione\nche \u00e8 detta \"teorema di Descartes complesso\".\nDate tre circonferenze, si pu\u00f2 applicare il teorema classico per trovare la curvatura della quarta circonferenza, e il teorema complesso per determinarne il centro."}
{"id": "1113926", "revid": "29478", "url": "https://it.wikipedia.org/wiki?curid=1113926", "title": "Moio Alcantara", "text": ""}
{"id": "1113928", "revid": "2175", "url": "https://it.wikipedia.org/wiki?curid=1113928", "title": "Performance artist", "text": ""}
{"id": "1113940", "revid": "339392", "url": "https://it.wikipedia.org/wiki?curid=1113940", "title": "Serie B2 (pallacanestro)", "text": ""}
{"id": "1113950", "revid": "1013865", "url": "https://it.wikipedia.org/wiki?curid=1113950", "title": "Wiedenborstel", "text": "Wiedenborstel \u00e8 un comune tedesco del circondario di Steinburg, nella regione dello Schleswig-Holstein.\nGeografia fisica.\nIl comune si trova a circa 12\u00a0km a nord di Kellinghusen e 10 ad ovest di Neum\u00fcnster, nel Naturpark Aukrug.\nSociet\u00e0.\nEvoluzione demografica.\nWiedenborstel, con soli cinque abitanti (dati aggiornati al 31/12/2007) risulta essere il comune con la minor popolazione di tutta la Germania. I 5 abitanti appartengono tutti alla stessa famiglia (i Lemmerbrock) e nel 1910 il comune contava 119 abitanti."}
{"id": "1113960", "revid": "6340", "url": "https://it.wikipedia.org/wiki?curid=1113960", "title": "Olav I di Norvegia", "text": ""}
{"id": "1113962", "revid": "287204", "url": "https://it.wikipedia.org/wiki?curid=1113962", "title": "Hattatal", "text": ""}
{"id": "1113965", "revid": "287204", "url": "https://it.wikipedia.org/wiki?curid=1113965", "title": "H\u00e0ttatal", "text": ""}
{"id": "1113972", "revid": "287204", "url": "https://it.wikipedia.org/wiki?curid=1113972", "title": "Gr\u00ecmnism\u00e0l", "text": ""}
{"id": "1113977", "revid": "287204", "url": "https://it.wikipedia.org/wiki?curid=1113977", "title": "H\u00e0vam\u00e0l", "text": ""}
{"id": "1113979", "revid": "29244", "url": "https://it.wikipedia.org/wiki?curid=1113979", "title": "Sabella spallanzani", "text": ""}
{"id": "1113980", "revid": "29244", "url": "https://it.wikipedia.org/wiki?curid=1113980", "title": "Spirografo", "text": ""}
{"id": "1113981", "revid": "287204", "url": "https://it.wikipedia.org/wiki?curid=1113981", "title": "Sk\u00ecrnism\u00e0l", "text": ""}
{"id": "1113983", "revid": "29244", "url": "https://it.wikipedia.org/wiki?curid=1113983", "title": "Spirographis spallanzani", "text": ""}
{"id": "1113984", "revid": "287204", "url": "https://it.wikipedia.org/wiki?curid=1113984", "title": "Svipdagsm\u00e0l", "text": ""}
{"id": "1113987", "revid": "110157", "url": "https://it.wikipedia.org/wiki?curid=1113987", "title": "Willenscharen", "text": "Willenscharen \u00e8 un comune tedesco del circondario di Steinburg, nella regione dello Schleswig-Holstein. Ha circa 150 abitanti."}
{"id": "1113988", "revid": "287204", "url": "https://it.wikipedia.org/wiki?curid=1113988", "title": "Vafthrudnismal", "text": ""}
{"id": "1113993", "revid": "599013", "url": "https://it.wikipedia.org/wiki?curid=1113993", "title": "Volusp\u00e0", "text": ""}
{"id": "1113994", "revid": "889336", "url": "https://it.wikipedia.org/wiki?curid=1113994", "title": "Clemens Brentano", "text": "Biografia.\nClemens Brentano era il secondo figlio di Pietro Antonio Brentano, della famiglia dei Brentano di Tremezzo, localit\u00e0 sulla costa occidentale del lago di Como e di Maximiliane von Laroche, nipote di Sophie von La Roche; era il fratello di Bettina Brentano von Arnim.\nLa sua istruzione venne affidata ad una scuola cattolica ma seguir\u00e0 anche viaggi a fine istruttivo a Berlino ed altre citt\u00e0 tedesche. A diciotto anni fu mandato a Halle per studiare economia.\nMostr\u00f2 fin dall'infanzia una spiccata inclinazione alla solitudine e alla fantasticheria, fattori sempre riscontrabili nelle future opere. Lasci\u00f2 l'universit\u00e0 di Halle per proseguire disordinatamente ma in maniera continua gli studi letterari, riuscendosi a legare e stringere amicizie con i maggiori esponenti del romanticismo tedesco. \nVenendo a contatto con la corrente letteraria romantica, che in quegli anni si stava espandendo in tutta Europa, cominci\u00f2 ufficialmente la sua carriera scrivendo numerosi racconti, al fine di rivalorizzare le antiche leggende tedesche, famose sono infatti le raccolte di questo tipo.\nBrentano non si dedic\u00f2 solo alle leggende, ma anche a ricette, tradizioni e usanze della Germania contadina. In una raccolta venne anche inserita la leggenda della Lorelei, tramandata dalle popolazioni del Reno, secondo la quale su uno scoglio realmente esistente nel mezzo del fiume, una sirena con il suo magnifico canto attirasse i pescatori e li facesse naufragare a causa delle forti correnti di quella zona. Il mito \u00e8 una spiegazione leggendaria delle forti correnti di un certo tratto del fiume.\nNel 1800 pubblic\u00f2 \"Godwi, ovvero il ritratto lapideo della madre\", opera importante per la conoscenza dell'uomo e dello scrittore, includente alcune tra le liriche pi\u00f9 significative della letteratura tedesca.\nAm\u00f2 follemente, cos\u00ec traspare dalle sue opere, Sophie Mereau, che dopo molte resistenze riusc\u00ec a sposare nel 1803; ma solo tre anni pi\u00f9 tardi ella mor\u00ec di parto.\nDivenne intimo amico del cognato, Achim von Arnim, il quale aveva sposato la sorella di Brentano, Bettina, e fu con lui a Berlino dove lavor\u00f2 intensamente al movimento politico-letterario che doveva preparare la riscossa dello spirito nazionale, scrivendo inni e canzoni.\nFu un instancabile viaggiatore e autore di numerose fiabe, romanzi, novelle e impressioni di viaggio.\nDurante l'anno 1814 lo scrittore si rec\u00f2 a Berlino per occuparsi di architettura, di matematica, di pittura senza per\u00f2 trovare mai uno sbocco soddisfacente.\nNel 1818 si rec\u00f2 a conoscere Anna Katharina Emmerick, suora agostiniana, famosa veggente oggi beata, ma fu talmente colpito da questa donna che rimase l\u00ec sei anni, fino alla morte di lei, per raccoglierne le visioni, che pubblic\u00f2 poi in una grande opera sulla Passione di Cristo, la \"Das bittere Leiden unseres Herrn Jesu Christi\" (\"L'amara Passione di Nostro Signor Ges\u00f9 Cristo\").\nBrentano persegu\u00ec a livello letterario il genere fiabesco, anche se raggiunse l'apice creativo nelle liriche, capolavori di lieve musicalit\u00e0 e interiorit\u00e0"}
{"id": "1113996", "revid": "111433", "url": "https://it.wikipedia.org/wiki?curid=1113996", "title": "Jotnar", "text": ""}
{"id": "1114004", "revid": "1654832", "url": "https://it.wikipedia.org/wiki?curid=1114004", "title": "Luigi Filippo D'Amico", "text": "Biografia.\nNipote del critico Silvio D'Amico, dopo aver lavorato come aiuto regista, nel 1955 diresse il suo primo film, \"Bravissimo\", interpretato da Alberto Sordi: la collaborazione col grande attore romano proseguir\u00e0 con gli episodi \"Guglielmo il dentone\" e \"Il marito di Roberta\", inseriti rispettivamente in \"I complessi\" (1965) e \"I nostri mariti\" (1966), e con il film \"Il presidente del Borgorosso Football Club\" (1970).\nLavor\u00f2 anche per la televisione e per la radio.\nRadio.\nNel 2006, in occasione del settantesimo anniversario della morte di Luigi Pirandello, Radio Rai 3 ha proposto dieci puntate dedicate alla figura del Nobel italiano: \"Pirandello visto da vicino\", il quale, avendo sposato la nipote di Pirandello, Lietta, regala un ritratto personale del drammaturgo siciliano e un quadro dell'Italia nella prima met\u00e0 del '900."}
{"id": "1114005", "revid": "6340", "url": "https://it.wikipedia.org/wiki?curid=1114005", "title": "Angerboda", "text": ""}
{"id": "1114008", "revid": "6340", "url": "https://it.wikipedia.org/wiki?curid=1114008", "title": "Angerbode", "text": ""}
{"id": "1114016", "revid": "1005847", "url": "https://it.wikipedia.org/wiki?curid=1114016", "title": "Buri", "text": ""}
{"id": "1114018", "revid": "287204", "url": "https://it.wikipedia.org/wiki?curid=1114018", "title": "B\u00f9ri", "text": ""}
{"id": "1114021", "revid": "73843", "url": "https://it.wikipedia.org/wiki?curid=1114021", "title": "Daniela Giordano", "text": ""}
{"id": "1114022", "revid": "6340", "url": "https://it.wikipedia.org/wiki?curid=1114022", "title": "Hr\u00ecmthursar", "text": ""}
{"id": "1114023", "revid": "287204", "url": "https://it.wikipedia.org/wiki?curid=1114023", "title": "M\u00f9spellsmegir", "text": ""}
{"id": "1114028", "revid": "110157", "url": "https://it.wikipedia.org/wiki?curid=1114028", "title": "Wilster", "text": "Wilster \u00e8 un comune tedesco del circondario di Steinburg, nella regione dello Schleswig-Holstein. Ha circa 4400 abitanti.\nWilster non \u00e8 ufficialmente parte di nessuno degli \"Amt\" del distretto di Steinburg; tuttavia, dal 2005, costituisce una \"comunit\u00e0 amministrativa\" (\"Verwaltungsgemeinschaft\") con l'Amt Wilster, che pertanto gestisce l'amministrazione della citt\u00e0."}
{"id": "1114029", "revid": "287204", "url": "https://it.wikipedia.org/wiki?curid=1114029", "title": "Skrymir", "text": ""}
{"id": "1114030", "revid": "547034", "url": "https://it.wikipedia.org/wiki?curid=1114030", "title": "David di Donatello 2007", "text": "La cerimonia di premiazione della 52\u00aa edizione dei David di Donatello si \u00e8 svolta il 14 giugno 2007 al GranTeatro di Roma. \u00c8 stata condotta da Tullio Solenghi e trasmessa in diretta su Rai Due. Le candidature sono state annunciate l'8 maggio.\nVincitori e nominati.\nVengono di seguito indicati in grassetto i vincitori."}
{"id": "1114031", "revid": "6340", "url": "https://it.wikipedia.org/wiki?curid=1114031", "title": "Surt", "text": ""}
{"id": "1114034", "revid": "6340", "url": "https://it.wikipedia.org/wiki?curid=1114034", "title": "Surti", "text": ""}
{"id": "1114037", "revid": "599013", "url": "https://it.wikipedia.org/wiki?curid=1114037", "title": "Sokkm\u00ecmir", "text": ""}
{"id": "1114049", "revid": "114478438", "url": "https://it.wikipedia.org/wiki?curid=1114049", "title": "Franco Vaccari", "text": "Vive e lavora a Modena.\nBiografia.\nFiglio di un fotografo professionista, sin dagli anni in cui frequenta il liceo, coltiva interessi intorno all'arte, in particolare la poesia, la fotografia e il cinema. Frequenta l'Universit\u00e0 a Milano, dove completa gli studi scientifici laureandosi in Fisica al Politecnico. Studi e interessi della giovinezza indirizzano e formalizzano quelle ricerche sperimentali che confluiranno da una parte nella produzione artistica d'esordio come poeta visivo (\"Pop esie\", 1965; \"Entropico\", 1966; \"Le tracce\", 1966; \"Atest\", 1968; \"La scultura buia\", 1968; \"Strip-street\", 1969; \"Per un trattamento completo\", 1971), dall'altra parte in una sempre pi\u00f9 serrata riflessione teorica sui mezzi di comunicazione e il processo artistico (\"Duchamp e l'occultamento del lavoro\", 1978; \"Fotografia e inconscio tecnologico\", 1979).\nLa sua prima personale \u00e8 ospitata alla Galleria dell'Elefante di Venezia gi\u00e0 nel 1966, ma \u00e8 con \"L'ambiente buio\" (Centro di Documentazione Visiva, Piacenza, 1968) e poi con \"Ambiente Geiger\" (Galleria Techn\u00e9, Firenze, 1969) e \"Concerto cosmico\" (Modena, 1969) che inaugura un'autonoma e personale espressione artistica intesa, piuttosto che come opera finita, nel senso di una pi\u00f9 ampia azione concettuale a partire dall'ambiente in cui si svolge sino alle possibili interazioni con i fruitori, azione che viene documentata attraverso lo strumento fotografico e che, nella pubblicazione del catalogo (alias \u201clibro d'artista\u201d), perviene alla propria restituzione logica e alle proprie evidenze di significato. In tal senso, il libro \"La scultura buia\" (Piacenza, 1968) pu\u00f2 considerarsene a tutti gli effetti il primo esempio.\nA queste azioni-evento Franco Vaccari assegna la denominazione di esposizioni in tempo reale: \u00abLa differenza fra gli happening, le performance e le esposizioni in tempo reale \u00e8 una differenza di struttura. Mentre infatti le prime si sviluppano linearmente e nelle varie fasi ubbidiscono a precisi programmi predeterminati, le esposizioni in tempo reale hanno come elemento caratterizzante la possibilit\u00e0 di retro-azione e cio\u00e8 del feed-back\u00bb (Franco Vaccari, 1978). Dunque, l'ambiente non \u00e8 lo \u201cspazio dell'esposizione\u201d e nemmeno \u201cdell'azione\u201d strictu sensu, al contrario \u00e8 \u201cspazio della relazione\u201d; l'opera non \u00e8 un \u201cdato progettato dall'artista\u201d, al contrario \u00e8 un \u201cprocesso innescato dall'artista\u201d.\n\u00c8 con l\u2019\"Esposizione in tempo reale n. 4. Lascia su queste pareti una traccia fotografica del tuo passaggio\", sala personale al Padiglione Italia della 36\u00aa Biennale di Venezia del 1972, che ottiene il primo riconoscimento internazionale, aprendosi al grande pubblico: \u00ab[...] ho esposto una cabina Photomatic (una di quelle cabine per fototessere che si trovano nelle grandi citt\u00e0) ed una scritta in quattro lingue che incitava il visitatore a lasciare una traccia fotografica del proprio passaggio. Io mi sono limitato ad innescare il processo facendo la prima photostrip, il giorno dell'inaugurazione; poi non sono pi\u00f9 intervenuto. Alla fine dell'esposizione le strip accumulate erano oltre 6000\u00bb (Franco Vaccari, 2007). Come scrive Renato Barilli nell'introduzione al libro che ne segue (\"Esposizione in tempo reale\", Pollenza, La Nuova Foglio Editrice, 1973), era \u00abl'instaurarsi di una ben regolata dialettica tra programmazione e caso, calcolo e alea, intervento selettivo dell'artista e criterio democratico di lasciar fare agli altri\u00bb. Soprattutto, l'azione-evento di Franco Vaccari demolisce lo status della fotografia come \u201cmimesi\u201d, \u201crappresentazione\u201d, per ripristinarne criticamente la natura di \u201cframmento di una esperienza\u201d, \u201ctraccia di un accadimento\u201d.\nAlla Biennale di Venezia Franco Vaccari espone con sala personale ancora nel 1980 (\"Esposizione in tempo reale n. 19. Codemondo\") e nel 1993 (\"Esposizione in tempo reale n. 21. Bar code - Code bar\"), e nell'ambito della collettiva \"L'Io e il suo doppio\" curata da Italo Zannier nel 1995. La presenza al Trigon \u201873 e al Trigon \u201875 alla Neue Galerie di Graz, l'esposizione alla Triennale di Milano nel 1979, l'antologica al Museum Moderner Kunst di Vienna nel 1984, l'esperienza alla Kunsthauschen di Bregenz nel 1998, la partecipazione alla mostra Minimalia al PS1 Contemporary Art Center di New York nel 1999, il progetto a La Chaufferie di Strasburgo con gli studenti dell'Accademia d'Arte della citt\u00e0 nel 2004, le personali al Mus\u00e9e d'Art Moderne et Contemporaine di Strasburgo nel 2007 e al Museo Cantonale d'Arte di Lugano nel 2008, i molti inviti ad esporre presso gli Istituti Italiani di Cultura all'Estero, ed in generale le numerosissime personali e collettive che lo vedono protagonista ininterrottamente presso spazi pubblici e privati, tutto questo costituisce segnale attendibile della costante attenzione da parte della critica e del pubblico all'attivit\u00e0 di uno dei maggiori esponenti delle avanguardie contemporanee che \u00e8 riuscito a rimanere coerente nella sperimentazione, consolidando la personale pratica artistica all'interno di una parallela produzione teorica.\nUlteriori cicli come quello del \"Codice a barre\", del \"Sogno\" o \"Palestra notturna\", dell\u2019\"Esperienza del buio\" riconducono alla matrice concettuale dell'Esposizione in tempo reale e altres\u00ec restituiscono la complessit\u00e0 di una vicenda artistica che spesso \u00e8 considerata, esclusivamente e riduttivamente, nella prospettiva dell'impiego dello strumento fotografico, dimenticando cos\u00ec che Franco Vaccari - per il quale il binomio arte e scienza rappresenta un fattore determinante nelle sue ricerche e allo stesso tempo la struttura interpretativa della sua produzione - sperimenta e indaga la portata di numerosi mezzi di comunicazione cos\u00ec come di tecniche, valorizzandone le possibilit\u00e0 di interazione. Basta dare una scorsa alla sua filmografia o ancora, uno per tutti, al pi\u00f9 recente progetto web (poi tradotto su cd-rom) \"Artist's Atelier\" del 1996, presentato alla Casa del Giorgione di Castelfranco Veneto.\nTra i progetti espositivi ed editoriali che hanno contribuito a ordinarne e storicizzarne la produzione e la letteratura critica di riferimento si ricordano le rassegne: 'Franco Vaccari. Photomatic e altre storie' 2006, allo spazio Belvedere Fotografia di Milano, a cura di Claudia Zanfi. 'Franco Vaccari. Col tempo' 2007 allo Spazio Oberdan, a Milano, retrospettiva sulla produzione fotografica. 'Franco Vaccari. Opere 1955-1975' che gli dedica la sua citt\u00e0 nel 2007 con sede espositiva al Fotomuseo Panini e alla Palazzina dei Giardini (gi\u00e0 nel 1987 la Galleria Civica di Modena produce la mostra Franco Vaccari. Opere 1966-1986); i regesti sui libri d'artista 'In forma di libro. I libri di Franco Vaccari', che accompagna l'omonima mostra alla Biblioteca Poletti di Modena nel 2000. Prima e unica raccolta su film, video e video-installazioni l'opera 'Fuori schema 1966-2001', pubblicato in occasione della omonima rassegna organizzata nel corso del 2001 con tappe a Milano, Modena e Roma, a cura di Claudia Zanfi, presentato inoltre al Festival del Cinema di Locarno. Infine la raccolta di scritti critici e teorici, suoi e di altri, scelti tra quelli meno conosciuti e ripubblicati 'Feedback. Scritti su e di Franco Vaccari', volume presentato tra gli eventi collaterali della mostra allo Spazio Oberdan di Milano nel 2007.\nDal 2004 Franco Vaccari insegna alla Facolt\u00e0 di Architettura del Politecnico di Milano.\nOpere.\nSin dalla met\u00e0 degli anni sessanta, Vaccari speriment\u00f2 un nuovo modo di utilizzare la fotografia: non pi\u00f9 con intenti mimetici o rappresentativi, bens\u00ec come segno, come traccia di una presenza, di un'esperienza. Tra le tematiche ricorrenti di tutta l'opera di Vaccari si possono enucleare il rapporto aperto tra l'opera e lo spettatore (spesso coinvolto nella realizzazione dell'opera/esposizione), l'utilizzo critico degli strumenti mass-mediatici e la particolare attenzione al contesto spaziale delle proprie esposizioni, dalla galleria allo spazio pubblico e cittadino.&lt;br&gt;\nLa carriera di Vaccari si apr\u00ec al grande pubblico nel 1972, con la partecipazione alla Biennale di Venezia, in cui ebbe luogo una delle sue \"Esposizioni in tempo reale\" - \u00abun'esposizione che nel momento stesso in cui viene esposta mostra il meccanismo del suo farsi\u00bb - con cui si allontan\u00f2 definitivamente dalla definizione classica di fotografo, mostrando contaminazioni da parte dell'arte concettuale e della \"performance art\" di quegli anni.&lt;br&gt;\nAl Padiglione Italia, nella sala a lui riservata, il giorno dell'inaugurazione si vedevano solo pareti bianche e una \"Photomatic\". Sul muro compariva una fotografia dell'artista, ed una scritta: \"Lascia su queste pareti una traccia del tuo passaggio\". Alla fine della Biennale, le pareti erano interamente ricoperte da strisce di fotografie attaccate dei visitatori, che divenivano al tempo stesso autori e protagonisti, attraverso i loro quattro scatti e la disposizione scelta per la loro esposizione. Secondo Vaccari, grazie all'apporto dei visitatori, la mostra si era formata ed era cresciuta \u00abcome un organismo sensibile a tutte le influenze dell'ambiente\u00bb. Dunque l'artista non \u00e8 pi\u00f9 il produttore unico dell'opera di fronte ad uno spettatore passivo, bens\u00ec colui che innesca un evento senza poterne prevedere i risultati: \u00e8 il pubblico che, recependo e reagendo allo stimolo, contribuisce ad arricchire - ed eventualmente a mutare - il significato dell'evento.&lt;br&gt;"}
{"id": "1114054", "revid": "110157", "url": "https://it.wikipedia.org/wiki?curid=1114054", "title": "Winseldorf", "text": "Winseldorf \u00e8 un comune tedesco del circondario di Steinburg, nella regione dello Schleswig-Holstein. Ha circa 300 abitanti."}
{"id": "1114063", "revid": "110157", "url": "https://it.wikipedia.org/wiki?curid=1114063", "title": "Wittenbergen", "text": "Wittenbergen \u00e8 un comune tedesco del circondario di Steinburg, nella regione dello Schleswig-Holstein. Ha circa 180 abitanti."}
{"id": "1114065", "revid": "6340", "url": "https://it.wikipedia.org/wiki?curid=1114065", "title": "Aurgelmir", "text": ""}
{"id": "1114066", "revid": "48479", "url": "https://it.wikipedia.org/wiki?curid=1114066", "title": "Animismi", "text": ""}
{"id": "1114073", "revid": "6340", "url": "https://it.wikipedia.org/wiki?curid=1114073", "title": "Hl\u00e8r", "text": ""}
{"id": "1114075", "revid": "110157", "url": "https://it.wikipedia.org/wiki?curid=1114075", "title": "Wrist", "text": "Wrist \u00e8 un comune tedesco del circondario di Steinburg, nella regione dello Schleswig-Holstein. Ha circa 2500 abitanti."}
{"id": "1114080", "revid": "123354194", "url": "https://it.wikipedia.org/wiki?curid=1114080", "title": "Walter Pagliaro", "text": "Biografia.\nDopo il diploma come regista all'Accademia Nazionale d'Arte Drammatica e dopo la laurea in Architettura all'Universit\u00e0 degli Studi di Firenze, inizia la carriera come assistente di Giorgio Strehler.\nIn seguito, collabora per anni con il Piccolo Teatro di Milano.\nHa diretto messinscene anche al Teatro Stabile di Genova, Teatro greco di Siracusa, Teatro Stabile di Torino, Teatro Stabile dell'Umbria.\nTra i suoi lavori pi\u00f9 significativi spiccano \"L'illusion comique\" di Corneille; \"Il principe di Homburg\" di Heinrich von Kleist; \"Filottete\", \"Antigone\", \"Elettra\" di Sofocle; \"Vestire gli ignudi\" di Luigi Pirandello; \"Il malinteso\" di Albert Camus; \"Antonio e Cleopatra\", \"Timone d'Atene\" di William Shakespeare; \"Turandot\" di Carlo Gozzi; \"Aspettando Godot\" di Samuel Beckett.\nNei suoi spettacoli ha diretto molti attori celebri tra cui Tino Carraro, Gianni Santuccio, Mariano Rigillo, Carla Gravina, Kim Rossi Stuart, Eros Pagni, Giulio Brogi, Turi Ferro, Margaret Mazzantini, Lino Capolicchio, Delia Boccardo, Micaela Esdra, Roberto Herlitzka, Virginio Gazzolo, Massimo Popolizio, Giustino Durano, Paolo Graziosi, Edoardo Siravo, Guia Jelo.\nNoto anche come regista d'opera, ha realizzato \"Norma\" per il Teatro Massimo Bellini di Catania, \"Battaglia di Legnano\" al Teatro di San Carlo di Napoli, \"Il crepuscolo degli dei\" al Teatro Verdi di Trieste, il ciclo dell\"'Anello del Nibelungo\" al Petruzzelli di Bari.\nIn Sicilia, nel 2007, mette in scena \"Trachinie\" di Sofocle nel Teatro greco di Siracusa per l'Istituto Nazionale del Dramma Antico.\nNel 2019 mette in scena \"Spettri\" di Ibsen per il Teatro Biondo di Palermo; nel cast, Massimo Venturiello, Micaela Esdra insieme a Riccardo Zini, Roberta Azzarone e Matteo Baronchelli.\nVita privata.\n\u00c8 sposato dal 1988 con l'attrice Micaela Esdra."}
{"id": "1114084", "revid": "110157", "url": "https://it.wikipedia.org/wiki?curid=1114084", "title": "Wulfsmoor", "text": "Wulfsmoor \u00e8 un comune tedesco del circondario di Steinburg, nella regione dello Schleswig-Holstein. Ha circa 350 abitanti."}
{"id": "1114085", "revid": "110157", "url": "https://it.wikipedia.org/wiki?curid=1114085", "title": "Out of Control (Peter Criss)", "text": "Out of Control \u00e8 il secondo album solista dell'ex batterista dei Kiss Peter Criss, pubblicato nel settembre del 1980. L'album riscosse uno scarso successo di vendite, e fu ristampato in CD solo nel 1997. L'ultima traccia dell'album \u00e8 una cover della nota canzone \"As Time Goes By\", di cui Peter Criss canta soltanto le prime due righe della prima strofa.\nLa donna ritratta nella parte inferiore sinistra della copertina \u00e8 Debra Jensen, la allora moglie di Peter Criss."}
{"id": "1114088", "revid": "122059997", "url": "https://it.wikipedia.org/wiki?curid=1114088", "title": "Daniela Giordano (1965)", "text": "Biografia.\nSi forma artisticamente all'Accademia nazionale d'arte drammatica Silvio D'Amico. Lavora in teatro, cinema e televisione.\nCome attrice di teatro, \u00e8 protagonista in Italia e all'estero diretta da vari registi tra cui Gabriele Lavia, Jurj Lijubimov, Benno Besson, Aldo Trionfo, Giancarlo Sepe, Giancarlo Cobelli, Antonio Calenda, Valerio Binasco e Marco Sciaccaluga. Come regista porta in scena vari spettacoli di cui molti recano la sua firma anche come autrice. \nLa notoriet\u00e0 al grande pubblico arriva con la televisione per la sua interpretazione di Agnese Borsellino, diretta da Gianluca Maria Tavarelli, nel tv-movie \"Borsellino\" dedicato al magistrato, per la partecipazione nel cast de \"Il commissario Montalbano\" e \"Don Matteo 12\" e come protagonista delle serie \"Distretto di Polizia 7\" e \"Sottocasa\". Per quest'ultima riceve la Grolla d'oro come Migliore attrice 2007 per la TV.\nCome attrice di cinema, \u00e8 stata protagonista in \"Buoni a nulla\" e \"Preludio\". \nNel 2018 firma sceneggiatura, regia e musica originale della sua opera prima cinematografica, il cortometraggio \"Di chi \u00e8 la Terra?,\" scelto per celebrare il cinema italiano nel centenario della nascita di Fellini nella Giornata Mondiale del Cinema Italiano.\n\u00c8 presidente della Giuria Internazionale del XXI Festival Internazionale di Teatro Sperimentale del Cairo, Egitto-2009 e come Membro della Giuria Internazionale del XVII Festival del Cinema di Damasco, Siria-2009. \u00c8 inoltre membro e docente dell'International Theatre Institute - UNESCO nonch\u00e9 direttrice artistica di \"Festa d'Africa - Festival Internazionale delle Culture dell'Africa Contemporanea\"."}
{"id": "1114090", "revid": "709565", "url": "https://it.wikipedia.org/wiki?curid=1114090", "title": "Ai confini dell'universo", "text": "C'era una volta lo spazio (prima televisiva, edizione Rai Uno), Ai confini dell'universo (edizione Italia 1) o anche Avventure nello spazio (VHS) il cui titolo originale \u00e8 \"Il \u00e9tait une fois... l'Espace\", \u00e8 una serie televisiva francese a disegni animati del 1982 diretta da Albert Barill\u00e9 e prodotta da Procidis, con musiche di Michel Legrand.\nNel 1983 \u00e8 stato realizzato un lungometraggio: \"La Revanche des humanoides\", unendo gli ultimi episodi della serie.\nTrama.\nLa serie \u00e8 a sfondo fantascientifico, e prende ad ispirazione le avventure di una coppia di poliziotti per insegnare ed educare nelle tematiche pi\u00f9 svariate, come inquinamento, sovrappopolazione, entomologia, e altre ancora. I protagonisti lavorano nelle forze di sicurezza di una federazione intergalattica, detta \"Confederazione Omega\", che comprende 11 civilt\u00e0 differenti, fra cui quella terrestre. La confederazione, per alcuni versi, fra cui bandiera e \"modus operandi\", con un consiglio dei governi che prende le decisioni a maggioranza, ricorda l'Unione europea.\nCol proseguire della storia i protagonisti si ritrovano ad affrontare un nemico in comune: il generale Pest, dittatore della stella Cassiopea. In pi\u00f9 di un episodio i problemi avvengono per opera di terroristi al comando del generale, il quale intende sabotare la federazione galattica per poter infine dichiarare guerra e diventare il dominatore della galassia.\nPer fare questo Pest instaura una alleanza con un modo governato dalle macchine e gestito dal grande computer, sperando di poterli usare per raggiungere il suo scopo. Le macchine comprendono subito il suo piano, e lo usano a loro volta, per comprendere le difese della federazione galattica per quando li dovranno invadere.\nNegli ultimi episodi, il nemico principale diventa il mondo delle macchine, divenute ormai una minaccia per la galassia intera: il primo a cadere \u00e8 proprio il Generale Pest, il quale decide di arrendersi solo dopo avere testardamente mandato al suicidio la sua intera flotta nonostante la schiacciante superiorit\u00e0 del nemico.\nMalgrado la sconfitta rovinosa della sua nazione militarmente pi\u00f9 forte, e di fronte alla prospettiva di una guerra impossibile da vincere, la Confederazione decide tuttavia quasi all'unanimit\u00e0 di non arrendersi senza combattere, e tutte le restanti civilt\u00e0 mettono insieme una flotta gigantesca con cui organizzare un'ultima resistenza.\nQuando la flotta \u00e8 gi\u00e0 in volo, per\u00f2, Psi, riceve un messaggio telepatico di un'entit\u00e0 misteriosa che incoraggia tutti a non perdere le speranze, dandogli delle coordinate per dirottare le navi in un'altra zona dello spazio. Essi bench\u00e9 titubanti eseguano quanto detto, e in quello stesso momento un gigantesco globo solare inghiotte l'intera flotta meccanica, compresa la citt\u00e0 del grande computer, disintegrandoli.\nStupiti di tale avvenimento, i governanti di Omega hanno quindi modo di conoscere i propri salvatori, che si manifestano a loro all'interno di un limbo che separa tra di loro innumerevoli universi e dimensioni parallele. Qui i protagonisti incontrano infine L'uomo delle stelle, il membro di un consiglio di civilt\u00e0 superiori aliene. Il consiglio alieno rivela di conoscere le origini degli esseri umani e che al principio, essi erano immortali e vivevano in una condizione senza tempo. Stancatisi per\u00f2, essi decisero infine di divenire mortali e avere un corpo fisico sottostando infine alle leggi dello scorrere del tempo. E arriver\u00e0 un giorno in cui torneranno, a essere immortali com\u2019erano all'origine. I membri della federazione di Omega, chiedono al consiglio alieno aiuto per potersi migliorare e porre fine ai conflitti, ma l'uomo stellare risponde con dispiacere che non \u00e8 possibile. Devono essere gli uomini stessi a scegliere la propria strada, e la comprensione deve essere imparata, non inculcata a forza. Quando l'uomo capir\u00e0 i suoi errori, essi potranno finalmente unirsi a loro. Prima di congedarsi gli alieni promettono che si ripresenteranno fra qualche secolo per vedere i loro risultati. I protagonisti tornano infine sulla terra con la speranza che tutto quello che \u00e8 accaduto porter\u00e0 a un nuovo futuro di pace e speranza per tutta la galassia sancendo cos\u00ec l'inizio di una nuova era.\nEdizione italiana.\nLa prima edizione italiana del disegno animato \u00e8 andato in onda sulle reti Rai, con il doppiaggio della SEDIF, al quale ha partecipato anche la CVD.\nIn seguito la serie \u00e8 stata trasmessa sulle reti Mediaset, con il doppiaggio della Deneb Film. Quest' ultima versione presenta delle censure a livello video.\nHome video.\nLa serie fu editata in 13 VHS dalla Laservision all'inizio degli anni 90 con il titolo \"Avventure nello spazio\" con il doppiaggio Rai. Nel 2020 la Dynit pubblica la serie in un cofanetto con quattro DVD contenente il doppiaggio Mediaset. Quest'ultima versione include la sigla di Cristina D'Avena, \"Ai confini dell'universo\"."}
{"id": "1114102", "revid": "36426", "url": "https://it.wikipedia.org/wiki?curid=1114102", "title": "Palazzina Reale alle Cascine", "text": ""}
{"id": "1114103", "revid": "117252306", "url": "https://it.wikipedia.org/wiki?curid=1114103", "title": "Paolo Jachia", "text": "Biografia.\nDopo la laurea in Lettere conseguita presso l'Universit\u00e0 degli Studi di Milano con una tesi in estetica, Jachia ha lavorato con il poeta Franco Fortini e successivamente con il critico Giuseppe Petronio.\nPresso l'Universit\u00e0 degli Studi di Pavia \u00e8 docente di Semiotica e Semiotica delle arti; qui in precedenza ha insegnato Filosofia del linguaggio, Forme della canzone d'arte e Didattica della civilt\u00e0 e della cultura letteraria italiana. Al DAMS di Genova e Imperia ha insegnato Forme della canzone d'arte e d'autore.\nDal 2016, sempre presso l'Universit\u00e0 di Pavia, collabora al corso di Forme di poesia in musica all'interfacolt\u00e0 CPM (Comunicazione, Professione, Medialit\u00e0) tenuto da Roberto Vecchioni."}
{"id": "1114118", "revid": "36426", "url": "https://it.wikipedia.org/wiki?curid=1114118", "title": "Casa Galleria Vichi", "text": ""}
{"id": "1114125", "revid": "287204", "url": "https://it.wikipedia.org/wiki?curid=1114125", "title": "1779 Paran\u00e0", "text": ""}
{"id": "1114130", "revid": "309289", "url": "https://it.wikipedia.org/wiki?curid=1114130", "title": "Cheta", "text": "La Cheta () \u00e8 un fiume della Russia siberiana settentrionale (Territorio di Krasnojarsk), ramo sorgentifero di sinistra della Chatanga.\nSi origina dalla confluenza dei fiumi Ajan e Ajakli, i quali hanno le loro sorgenti nei Monti Putorana (sezione settentrionale dell'altopiano della Siberia centrale). Scorre inizialmente verso nordovest, volgendosi successivamente verso est e facendo il suo ingresso nel vasto bassopiano della Siberia settentrionale. Assume successivamente direzione mediamente nordoccidentale, mantenendola fino alla sua confluenza con il Kotuj dove origina il fiume Chatanga.\nI suoi maggiori affluenti sono Majme\u010da dalla destra idrografica e Boganida dalla sinistra. Il fiume attraversa una zona assolutamente remota, tanto che non tocca nessun centro urbano di rilievo; il maggiore \u00e8 il villaggio omonimo, che sorge sulla sponda destra nel medio corso.\nSimilmente ad altri fiumi della zona la Cheta \u00e8 ghiacciata da fine settembre - primi di ottobre fino agli ultimi di maggio - met\u00e0 giugno; subito dopo il disgelo inizia la fase di piena, che coincide con la stagione estiva."}
{"id": "1114131", "revid": "486946", "url": "https://it.wikipedia.org/wiki?curid=1114131", "title": "Leonessa Nuoto", "text": ""}
{"id": "1114132", "revid": "339392", "url": "https://it.wikipedia.org/wiki?curid=1114132", "title": "Internazionali d'Italia di tennis", "text": ""}
{"id": "1114134", "revid": "476256", "url": "https://it.wikipedia.org/wiki?curid=1114134", "title": "Death Ball", "text": ""}
{"id": "1114138", "revid": "30909", "url": "https://it.wikipedia.org/wiki?curid=1114138", "title": "Kik\u014dh\u014d", "text": ""}
{"id": "1114140", "revid": "117136458", "url": "https://it.wikipedia.org/wiki?curid=1114140", "title": "Musa ibn Nusayr", "text": "Biografia.\nStoriografia tradizionale, secondo gli storici berberi del X-XI secolo.\nNel 698 fu inviato come emiro (governatore) del Nordafrica, con l'incarico di porre termine ad una ribellione di berberi. Dovette combattere anche contro gli ultimi Bizantini del Nordafrica e nello stesso periodo fece costruire una flotta che avrebbe permesso ai suoi successori di conquistare dai Bizantini le isole di Ibiza, Maiorca e Minorca.\nNel 710, alla morte del re visigoto Witiza, nella penisola iberica scoppi\u00f2 una guerra civile tra i due pretendenti alla successione al trono: Agila II (il figlio del precedente re) e Roderico. Quest'ultimo fu eletto re dalla maggioranza dell'aristocrazia visigota, mentre i partigiani di Agila, guidati dallo zio dello stesso, Oppas, vescovo di Toledo, gli suggerirono di sollecitare l'aiuto dei musulmani del Marocco, contro Roderico; aiuto che fu ottenuto con la mediazione del governatore di Ceuta e forse anche di Tangeri, don Giuliano (che sembra odiasse Roderico perch\u00e9 gli aveva violentato una figlia).\nNel 711, Musa invi\u00f2 nella penisola iberica il generale berbero \u1e6c\u0101riq b. Ziy\u0101d, con 7.000 uomini, che sbarcarono a Gibilterra il 30 aprile 711. Si inoltrarono verso l'interno e nella battaglia del Guadalete sconfissero Roderico (che perse la vita nel corso della battaglia oppure poco pi\u00f9 tardi) e continuarono ad avanzare. Dopo due mesi di assedio conquistarono Cordova e sempre nel 711 entrarono a Toledo, la capitale.\nMusa intervenne nelle vicende della penisola iberica, o perch\u00e9 chiamato da Tariq, che si sentiva minacciato da un esercito visigoto (sembra guidato da Roderico) che si era raccolto a Medina, oppure perch\u00e9 invidioso del rapido successo del suo generale.\nNel 712 Musa, accompagnato dal figlio \u02bfAbd al-\u02bfAz\u012bz b. M\u016bs\u0101 e con un esercito di 18.000 uomini, attravers\u00f2 lo stretto e procedette alla conquista del restante territorio del regno visigoto: occup\u00f2 Medina-Sidonia, Carmona e Siviglia ed in seguito, attacc\u00f2 M\u00e9rida ponendo l'assedio alla citt\u00e0 che resistette un anno (sino al 30 giugno 713). Da M\u00e9rida, M\u016bs\u0101 si diresse a Toledo, dove si ricongiunse a Tariq.\nSempre nello stesso anno propose ad Agila II di riconoscersi vassallo del califfo in cambio di tutte le terre ed i beni che gli erano stati confiscati da Roderico; quella che doveva essere una scorreria per conquistare un notevole bottino si era trasformata in guerra di conquista ed i Visigoti cominciarono ad opporre una generale resistenza, che si manifest\u00f2 nella ribellione di Siviglia, che dovette essere domata da suo figlio \u02bfAbd al-\u02bfAz\u012bz, mentre Musa si diresse nella zona di M\u00e9rida, dove Roderico, secondo gli storici arabi, tra cui Saavedra, si era ritirato e dove fu raggiunto da Tariq.\nLe forze musulmane congiunte di Musa e Tariq attaccarono Roderico costringendolo alla battaglia nei pressi di Segovia, nella provincia di Salamanca, dove lo sconfissero e lo uccisero; secondo gli annuari di Alfonso III il Grande, re delle Asturie, scritti nel IX secolo da Sebastiano di Salamanca in quel luogo fu scoperta una tomba attribuita al re visigoto.\nTorn\u00f2 quindi a Toledo che si era ribellata e dove Agila II, dopo l'occupazione accett\u00f2 la proposta di Musa, di riconoscersi vassallo del Califfo di Damasco.\nNel 714 M\u016bs\u0101 e \u1e6c\u0101riq occuparono Saragozza e avanzarono sino a L\u00e9rida. Quindi si separarono e M\u016bs\u0101 si diresse nelle Asturie occupando Le\u00f3n, Astorga e Zamora e quindi arriv\u00f2 sino a Lugo.\nAl suo ritorno a Siviglia, M\u016bs\u0101 fu richiamato a Damasco, per rendere conto del suo operato, dal califfo al-Wal\u012bd I. Prima di partire spart\u00ec tra i suoi tre figli i territori che governava, come fossero i propri:\nIl vecchio Musa si mise in viaggio, via terra, verso la Siria, portando con s\u00e9 immensi tesori (alcuni papiri arabi, oggi al British Museum, ci hanno tramandato le spese sostenute da quella carovana principesca, durante il soggiorno in Egitto).\nArrivato a Damasco, nel 715, M\u016bs\u0101, cadde in disgrazia e fu condannato a morte per malversazione dal nuovo califfo Sulaym\u0101n ibn \u02bfAbd al-Malik; la condanna fu poi tramutata in una grossa multa, e non solo non ricopr\u00ec pi\u00f9 incarichi di primo piano, ma gli fu anche impedito di tornare in al-Andalus.\nPochi mesi dopo, nel 716, fu assassinato in una moschea di Damasco.\nStoriografia moderna, alternativa, secondo gli spagnoli.\nNel 1974 lo storico spagnolo, Ignacio Olag\u00fce Videla, nel suo libro \"La Revoluci\u00f3n isl\u00e1mica en Occidente\" fa due ipotesi sul personaggio M\u016bs\u0101:\nChe la prima ipotesi di Olag\u00fce (di professione paleontologo e storico dilettante) non fosse sostenibile \u00e8 per\u00f2 dimostrato dall'abbondanza di dati storici e cronachistici che riguardano M\u016bs\u0101. In particolare si ricorderanno Ibn \u02bfAbd al-\u1e24akam ( \"Fut\u016b\u1e25 Mi\u1e63r\", \"La conquista dell'Egitto\" ), Ibn al-Q\u016b\u1e6diyya ( \"Iftit\u0101\u1e25 al-Andalus\", \"La conquista di al-Andalus\" ), Ibn \u02bfIdh\u0101r\u012b ( \"al-Bay\u0101n al-mughrib\", \"Il resoconto straordinario\" ), Ibn Khallik\u0101n ( \"Wafay\u0101t al-ay\u02bf\u0101n\", \"Necrologi degli uomini illustri\" ), Ibn al-Ath\u012br ( \"al-K\u0101mil f\u012b l-ta\u02ber\u012bkh\", \"La perfezione nella storia\" ), Ibn al-Fara\u1e0d\u012b ( \"Ta\u02ber\u012bkh \u02bfulam\u0101\u02be al-Andalus\", \"Storia dei dotti di al-Andalus\" )."}
{"id": "1114145", "revid": "767487", "url": "https://it.wikipedia.org/wiki?curid=1114145", "title": "Solea (zoologia)", "text": "Solea \u00e8 un genere di pesci della famiglia Soleidae."}
{"id": "1114146", "revid": "122900648", "url": "https://it.wikipedia.org/wiki?curid=1114146", "title": "Andrzej Jasi\u0144ski", "text": "Ha studiato a Katowice con W\u0142adys\u0142awa Markiewicz\u00f3wna, diplomandosi nel 1959, ed a Parigi (1960-1961) con Magda Tagliaferro.\nCarriera.\nNel 1960 ha vinto il primo premio a Barcellona al Concorso Maria Canals.\nNel 1961 ha debuttato in Italia, a Torino, con l'Orchestra Sinfonica Nazionale della RAI diretta da Carlo Zecchi, ed in seguito in Polonia ed in vari paesi. Sempre nello stesso anno ha iniziato la sua attivit\u00e0 pedagogica a Katowice,\nNel 1973 ha ottenuto la cattedra di pianoforte e nel 1976 ha ricevuto il titolo di professore.\nDal 1979 al 1982 ha insegnato alla Hochschule f\u00fcr Musik a Stoccarda.\nDal 2017 insegna presso l'Accademia del Ridotto di Stradella.\n\u00c8 stato l'insegnante di Krystian Zimerman (Premio Chopin nel 1975).\nPremi e onorificenze.\nHa ricevuto per quattro volte un premio speciale dal Ministro della Cultura della Polonia. I suoi allievi hanno ricevuto numerosi premi in concorsi pianistici.\n\u00c8 membro delle giurie dei concorsi internazionali di Varsavia, Parigi, Bruxelles, Mosca, Tokyo, Bolzano, Rabat ecc.\nTiene corsi di interpretazione pianistica a Varsavia, Salisburgo, in Giappone e in America del Sud."}
{"id": "1114148", "revid": "1305772", "url": "https://it.wikipedia.org/wiki?curid=1114148", "title": "Canottieri Ortigia", "text": "Con Canottieri Ortigia si pu\u00f2 intendere:"}
{"id": "1114149", "revid": "124743670", "url": "https://it.wikipedia.org/wiki?curid=1114149", "title": "Senato (Francia)", "text": "Il Senato (\"S\u00e9nat\") \u00e8 un ramo del Parlamento francese.\nIl Senato \u00e8 eletto a suffragio indiretto, e anche per questo ha minore visibilit\u00e0 rispetto all'altro ramo, l'Assemblea Nazionale; i dibattiti al Senato sono di solito meno intensi e sono meno seguiti da parte dei mezzi di comunicazione. Il suo peso nella storia francese non \u00e8 per\u00f2 d'altra parte da sottovalutarsi, tanto che proprio alla bocciatura del referendum sulla riforma del Senato si leg\u00f2 la fine della carriera politica di Charles de Gaulle nel 1969.\nIl Senato \u00e8 inoltre escluso dal voto di fiducia all'esecutivo.\nL'attuale presidente \u00e8 G\u00e9rard Larcher eletto il 1\u00ba ottobre 2014.\nIl \"Senato\" era presente anche durante il Consolato francese, il Primo ed il Secondo Impero francese, e la Terza Repubblica.\nElezione.\nFino al settembre 2004 il Senato aveva 321 senatori, eletti per un periodo di nove anni. Da allora il mandato \u00e8 stato ridotto a sei anni, mentre il numero dei senatori \u00e8 aumentato progressivamente fino a raggiungere 346 nel 2010 per adeguarsi all'aumento demografico. Ogni tre anni si procedeva all'elezione di un terzo dei senatori; anche questo aspetto \u00e8 progressivamente cambiato fino ad arrivare al rinnovo di met\u00e0 Senato ogni tre anni, in base alla ripartizione dei dipartimenti metropolitani in due gruppi (chiamati \"s\u00e9rie\" 1 e 2).\nAttualmente il numero dei senatori \u00e8 di 348.\nI senatori sono eletti a suffragio indiretto. I 12 senatori in rappresentanza dei francesi residenti all'estero sono scelti dai 155 membri dell'Assemblea dei francesi all'estero. I restanti senatori sono eletti su base dipartimentale da un collegio elettorale composto da:\nQuesto sistema elettorale provoca uno sbilanciamento politico nella composizione dei senatori, poich\u00e9 privilegia le zone rurali della Francia, storicamente pi\u00f9 a destra delle zone urbane. L'effetto \u00e8 che, durante la Quinta Repubblica, la maggioranza del Senato \u00e8 stata continuamente di centro-destra fino al 2011, anche quando l'Assemblea Nazionale, eletta a suffragio diretto, aveva maggioranze di sinistra. Con il parziale rinnovo nel 2011 la sinistra vi ha ottenuto la maggioranza per la prima volta dal 1958, anno dell'istituzione del Senato.\nPresidente.\nI senatori eleggono tra di loro un presidente; l'attuale \u00e8 G\u00e9rard Larcher, di LR. Il Presidente del Senato \u00e8 collocato al terzo posto nell'ordine protocollare, ma secondo la costituzione della Quinta Repubblica \u00e8 la seconda carica dello Stato francese e, in caso di morte, dimissioni o destituzione per ragioni di salute del Presidente della Repubblica, diventa Presidente \"ad interim\" in attesa di nuove elezioni presidenziali. Ci\u00f2 \u00e8 successo in due occasioni, entrambe con Alain Poher come presidente del Senato, una volta con le dimissioni di Charles de Gaulle e l'altra alla morte di Georges Pompidou.\nPoteri.\nSecondo la Costituzione francese, in materia di iniziativa legislativa il Senato ha praticamente gli stessi poteri dell'Assemblea Nazionale. I disegni di legge possono essere presentati dal governo (\"projets de loi\") o da una delle due camere del Parlamento (\"propositions de loi\"); solo in tema di bilancio viene riservata un'iniziativa all'Assemblea, mentre al Senato va quella in tema di enti locali. Perch\u00e9 una legge sia promulgata, essa deve essere approvata da entrambe le camere. \nPoich\u00e9 in sede di esame parlamentare ambedue le camere, cos\u00ec come lo stesso governo, possono modificare il testo di un disegno di legge, pu\u00f2 essere necessario che quest'ultimo passi in diverse letture prima che si trovi un accordo tra l'Assemblea Nazionale e il Senato. Se le due camere non riescono ad approvare un testo che abbia identici contenuti, per uscire dall\"'impasse\" il Primo ministro o i presidenti delle due camere possono convocare una \"commission mixte paritaire\" (commissione mista paritaria) formata da sette deputati e da sette senatori, la cui appartenenza ai gruppi politici sia proporzionale alla composizione delle due assemblee. Il testo cos\u00ec concordato \u00e8 poi trasmesso alle due camere, dove esso sar\u00e0 sottoposto a eventuali emendamenti parlamentari o governativi e quindi approvato definitivamente. Se la commissione mista non riesce ad accordarsi su di un nuovo testo o se questo testo non \u00e8 approvato dalle due Camere, il Primo ministro pu\u00f2 domandare all'Assemblea Nazionale di esaminare il testo nella formulazione in cui si trovava allorquando esso le era stato trasmesso prima del passaggio davanti alla commissione mista. Tale articolato potr\u00e0 essere sottoposto a eventuali emendamenti presentati dal governo o dai deputati, e quindi sar\u00e0 approvato in via definitiva dall'Assemblea Nazionale.\nQuesta procedura non viene intrapresa frequentemente: di solito le camere trovano un accordo oppure il governo ritira il progetto di legge. Tuttavia in questo modo si assicura all'Assemblea Nazionale un potere dominante nella formazione delle leggi, particolarmente importante perch\u00e9 \u00e8 l'Assemblea Nazionale a esprimere la fiducia al governo e a potergliela negare con una mozione di censura. Quando l'Assemblea e il Senato hanno maggioranze di diversa tendenza, ci si attende che il Senato tenda ad adeguarsi alle posizioni dell'Assemblea, in modo da ridurre il pericolo di aperti conflitti tra le due camere.\nIl Senato opera anche come controllo sull'azione governativa, pubblicando ogni anno diversi rapporti su svariati argomenti.\nCritiche.\nSiccome al Senato le zone rurali della Francia sono rappresentate in misura maggiore rispetto alla loro popolazione, sono state avanzate critiche sulla non democraticit\u00e0 del Senato stesso; riforme sono state spesso proposte, a partire da Charles de Gaulle. Poich\u00e9 le zone rurali votano in Francia pi\u00f9 a destra delle zone urbane, si \u00e8 assistito a una costante maggioranza di centro-destra al Senato per tutta la Quinta Repubblica, anche con una maggioranza all'Assemblea Nazionale o un Presidente della Repubblica di sinistra. L'ex Primo ministro francese Lionel Jospin definiva il Senato un \"anacronismo\".\nPoich\u00e9 per il Senato si tengono elezioni ogni tre anni, \u00e8 a volte visto come mezzo di rientrare nella politica attiva per i candidati che non sono stati eletti all'Assemblea Nazionale.\nInfine, a causa della lunghezza del mandato, della relativa minore importanza anche mediatica rispetto all'Assemblea, alla possibilit\u00e0 di cumulare cariche elettive locali con il mandato di senatore, \u00e8 anche visto come un buon ripiego per politici a fine carriera.\nSede.\nIl Senato ha sede nel Palazzo del Lussemburgo nel VI \"arrondissement\" di Parigi; la sua guardia \u00e8 costituita dalle Guardie Repubblicane. I giardini del palazzo, cio\u00e8 i Giardini del Lussemburgo, sono aperti al pubblico."}
{"id": "1114152", "revid": "110157", "url": "https://it.wikipedia.org/wiki?curid=1114152", "title": "S\u00e2nnicolau Mare", "text": "S\u00e2nnicolau Mare (in ungherese \"Nagyszentmikl\u00f3s\", in tedesco \"Gro\u00dfsanktnikolaus\", in bulgaro \"Smiklu\u0161\", italiano \"San Niccol\u00f2 Grande\") \u00e8 una citt\u00e0 della Romania di 13.282 abitanti, ubicata nel distretto di Timi\u0219, nella regione storica del Banato.\nNei pressi di S\u00e2nnicolau Mare si trovano le rovine di \"Morisena\", sede prima di una legione romana e poi dei principi del Banato. Morisena fu anche sede del primo monastero ortodosso romeno (1002), costruito dal signore locale Ahtum.\nNel 1799 nei dintorni di S\u00e2nnicolau Mare fu ritrovato un tesoro di produzione turcico-slava e forse locale, risalente all'VIII-X secolo, composto da ventitr\u00e9 oggetti d'oro. Il tesoro \u00e8 stato ricondotto a varie civilt\u00e0: dai Bulgari agli \u00c0vari fino al canato di Khazaria e anche ad artigiani locali.\nAttualmente il tesoro di S\u00e2nnicolau Mare/Nagyszentmikl\u00f3s si trova diviso tra il Kunsthistorisches Museum di Vienna, in Austria, ed il Museo Storico Nazionale di Sofia in Bulgaria."}
{"id": "1114153", "revid": "1564499", "url": "https://it.wikipedia.org/wiki?curid=1114153", "title": "Tema e rema", "text": "In linguistica pragmatica, la coppia di termini \"tema\" e \"rema\" (rispettivamente dal greco , \"thema\", \"ci\u00f2 che viene posto\", e , \"rhema\", \"parola\") serve a distinguere, nel contesto di un enunciato, ci\u00f2 di cui si parla (tema) da quanto su di esso viene detto (rema). In altre parole, il tema \u00e8 la parte del messaggio che salda l'enunciato al contesto extralinguistico, al cotesto linguistico o all'universo di nozioni comune agli interlocutori, mentre il rema \u00e8 l'effettivo contenuto dell'asserzione. Sulla base di questa distinzione, si identifica e analizza quella che si suole definire \"struttura tematica\" dell'enunciato.\nSinonimi assai diffusi di \"tema\" e \"rema\" sono rispettivamente i termini di lingua inglese \"topic\" (\"argomento\") e \"comment\" (\"commento\"). Il rema \u00e8 anche detto \"focus\".\nTema e rema sono nozioni di carattere generale, comuni a tutte le lingue.\nIl tema come \"soggetto psicologico\".\nTradizionalmente, la categoria \"soggetto\" viene intesa in tre sensi diversi:\nGli esempi che seguono mostrano come questi diversi significati di soggetto possono rapportarsi nel contesto di un enunciato:\n\"Silvia\" \u00e8 insieme soggetto grammaticale, logico e psicologico.\n\"Silvia\" \u00e8 soggetto grammaticale e logico, ma il soggetto psicologico \u00e8 \"la matematica\".\nIn questa ultima frase, \"questo regalo\" \u00e8 il soggetto psicologico, \"io\" \u00e8 il soggetto grammaticale, mentre \"Luigi\", autore del regalo, \u00e8 il soggetto logico.\nIl tema corrisponde all'idea sottesa al termine \"soggetto psicologico\": nella progettazione dell'enunciato, chi lo emette colloca un punto di partenza, cui corrisponde una \"preminenza enunciativa\". Nell'ultima frase, \"questo regalo\" viene segnalato come \"argomento\" dell'enunciato, e il rema \u00e8, come detto, ci\u00f2 che si dice intorno all'argomento cos\u00ec segnalato.\nLa seconda frase pu\u00f2 quindi essere analizzata secondo la propria struttura tematica:\nSi noter\u00e0 che, in termini di struttura tematica, l'analisi supera i confini di sintagma: il rema dell'enunciato, infatti, contiene in questo caso un sintagma nominale (\"Silvia\") e un sintagma verbale (\"la studia\").\nTematizzazioni e focalizzazioni.\nPer \"tematizzazione\" (o \"topicalizzazione\") si intende la messa in rilievo del tema, mentre la \"focalizzazione\" (o \"rematizzazione\") \u00e8 la messa in rilievo del rema (anche detto \"focus\", come si \u00e8 visto sopra).\nLe lingue adottano diversi sistemi per mettere in rilievo un elemento dell'enunciato. Oltre alle risorse di tipo soprasegmentale (intonazione, pause ecc.), ne esistono di tipo sintattico (posizione dell'elemento nell'enunciato) e morfologico (uso di morfi dedicati).\nLe focalizzazioni sono ottenute soprattutto attraverso dislocazioni e \"frasi scisse\".\nStrategie di messa in rilievo.\nRisorse sintattiche.\nSe la tipologia sintattica di una lingua \u00e8 SOV o SVO, e quindi il soggetto \u00e8 al primo posto, una frase non marcata vedr\u00e0 il tema al primo posto (anche se spesso il tema \u00e8 accompagnato da una speciale intonazione). Attraverso una messa in rilievo, \u00e8 possibile eventualmente dislocare un elemento in posizione marcata. Queste strategie di ordine sintattico sono spesso accompagnate dall'adozione, nel parlato, di speciali pause.\nDislocazioni.\nUna tipica risorsa sintattica per la tematizzazione \u00e8 la dislocazione (in lingua italiana, un esempio tipico di tematizzazione \u00e8 la dislocazione a sinistra). Rispetto alla frase non marcata\nviene dislocato a sinistra l'elemento che si intende tematizzare, con ripresa anaforica:\nLa dislocazione pu\u00f2 anche avvenire a destra:\nIn questo caso, viene tematizzato \"non mangiare\" e il pronome \"la\" ha funzione cataforica. La virgola \u00e8 un accorgimento grafico che riproduce approssimativamente una pausa ed evidenzia un confine tra costituenti.\nEcco un altro esempio in cui ruolo sintattico e ruolo pragmatico del soggetto non confliggono:\nQui \"Paolo\" \u00e8, dunque, tema, mentre l'oggetto diretto \u00e8 rema. Si veda ora:\nIn questo caso, \u00e8 l'oggetto diretto (\"il martello\") a essere tema. La tematizzazione \u00e8 avvenuta attraverso una dislocazione a sinistra: si \u00e8 cio\u00e8 collocato \"il martello\" in posizione preverbale, per poi effettuare una ripresa anaforica (\"lo\" \u2192 \"l'\"). Inoltre, dal punto di vista prosodico, viene frapposta una leggera pausa, che tende ad evidenziare ancora meglio \"il martello\".\nLa lingua francese \u00e8 particolarmente ricca di risorse sintattiche per operare una messa in rilievo. In particolare, qualunque elemento pu\u00f2 essere messo in rilievo dislocandolo a sinistra o a destra della posizione che avrebbe in una frase non marcata. La frase non marcata\npu\u00f2 essere rimodulata in tutti i seguenti modi:\nQueste sono tutte dislocazioni a sinistra. Dislocando a destra, si ottiene:\nFrasi scisse.\nLa frase scissa \u00e8 un costrutto che mette in evidenza una parte dell'enunciato, come ad esempio in:\nIl procedimento di messa in rilievo causa una scissione in frase reggente e subordinata, e quindi un sintagma discontinuo.\nLe frasi scisse possono essere esplicite o implicite.\nPer esempio, a partire da un enunciato come: \"I bambini non dormono\", si ottiene la frase scissa esplicita: \"Sono i bambini che non dormono\", isolando l'elemento da mettere in evidenza (elemento scisso, in genere il soggetto come per i bambini), combinato al verbo essere.\nAltri esempi sono:\nO anche:\nAnalogamente, in inglese, \u00e8 possibile dire: \nE, in francese:\nL'elemento scisso \u00e8 ripreso dal pronome \"che\", il quale introduce una proposizione relativa: negli esempi visti sopra, le frasi \"che non dormono\", \"che voglio\", \"che non vengo\". Si forma quindi un costrutto con reggente e subordinata. Il nuovo costrutto, che non rispetta l'ordine privilegiato soggetto-verbo-oggetto, \u00e8 frutto di uno spostamento simile a quello della dislocazione a sinistra.\nIl ruolo di \"che\" non \u00e8 limitato a quello di pronome relativo, ma si pu\u00f2 avvicinare a quello di congiunzione: \"\u00c8 con te che sto parlando, non con Lucia\", \"\u00c8 che domani vado a Treviso\", \"Dov'\u00e8 che vai?\". Ancora, ma con ricorso ad una speciale intonazione e ad uno specifico demarcatore (\"s\u00ec\"): \n\u00c8 inoltre possibile semplificare l'enunciato ricorrendo ai meccanismi della subordinazione implicita con uso della preposizione \"a\".\nCos\u00ec, a partire dal costrutto \"normale\", cio\u00e8 non marcato: \"I bambini non dormono\", si otterr\u00e0, con l'uso dell'infinito, la seguente frase scissa implicita: \"Sono i bambini a non dormire\".\nDato che la subordinazione implicita con l'infinito comporta un impoverimento della struttura temporale nella subordinata, il verbo essere della reggente dovr\u00e0 riprendere il tempo verbale della frase non marcata.\nAd esempio, da:\n(imperfetto indicativo),\nsi avr\u00e0:\n(imperfetto indicativo).\nLe frasi scisse possono essere utilizzate non solo per mettere in rilievo il rema (focalizzazione), ma anche per enfatizzare il tema (tematizzazione):\nad esempio, in inglese (lingua SVO), una frase non marcata \u00e8:\nIn essa, \"the dog\" \u00e8 soggetto e anche tema. Se per\u00f2 si vuole tematizzare \"the little girl\" si pu\u00f2 - in inglese come in italiano - adottare la diatesi passiva del verbo:\nUn modo alternativo per tematizzare l'elemento \"the little girl\" \u00e8 il seguente:\nAnche questo tipo di tematizzazione che pu\u00f2 riscontrarsi anche in lingua italiana:\nRisorse prosodiche.\nTopicalizzazioni contrastive.\nLa topicalizzazione contrastiva \u00e8 la messa in rilievo del rema attraverso strumenti prosodici.\nSi prenda la seguente frase:\nIn questo caso, la parte in maiuscolo viene pronunciata con un accento detto \"contrastivo\" (una intonazione marcata). La frase risponderebbe ad una domanda come:\nSi tratta di una \"topicalizzazione contrastiva\" \u00e8 il suo scopo \u00e8 quello di focalizzare il rema. Di fronte, invece, alla domanda\nla risposta sarebbe:\nAnche qui, attraverso una topicalizzazione contrastiva si ottiene la focalizzazione del rema.\nA differenza delle dislocazioni a sinistra, le topicalizzazioni, in italiano, non prevedono la ripresa anaforica. Inoltre, mentre le dislocazioni a sinistra mettono in risalto il tema, nelle topicalizzazioni contrastive viene messo in risalto il rema. Cos\u00ec, in \"LUIGI canta\", LUIGI \u00e8 l'elemento rematico (probabilmente in risposta a \"Canta Mario stasera?\"), mentre in \"canta, Luigi\", il soggetto ha valore tematico, anche se preceduto dal verbo (e la virgola esprime tanto la pausa quanto l'abbassamento di tono dedicato al soggetto tematico): l'affermazione potrebbe rispondere alla domanda \"E questo Luigi\" [TEMA] \"cosa suona in questo gruppo\" [REMA]\"?\".\nMorfi dedicati.\nPer quanto riguarda i morfi dedicati, si veda la lingua somala. In essa, esistono due morfi, \"waa\" e \"baa\" (cui vanno aggiunti una serie di allomorfi). \"Waa\" viene collocato a sinistra del sintagma nominale che tematizza, \"baa\" a destra. Cos\u00ec, ad esempio, di fronte alla domanda\ncio\u00e8 \"Chi \u00e8 venuto?\", si pu\u00f2 rispondere:\nIl significato letterale della risposta \u00e8 \"Cali\u2190[TEMA] \u00e8-venuto\", quindi \"Chi \u00e8 venuto \u00e8 Cali\", ossia \"Cali \u00e8 venuto\". Se invece la domanda fosse\ncio\u00e8 \"Che ha fatto Cali?\" (ma letteralmente: \"Cali che-cosa ha-fatto?\"), verrebbe allora tematizzato l'oggetto della domanda:\ncio\u00e8 \"Cali [TEMA]\u2192\u00e8-venuto\", quindi \"Quel che Cali ha fatto \u00e8 venire\", ossia \"Cali \u00e8 venuto\".\nIl piano pragmatico: \"dato e nuovo\".\nSi tende per lo pi\u00f9 a distinguere tra i concetti di tema e rema, da un lato, e di dato e nuovo, dall'altro. Paolo D'Achille sottolinea che mentre tema e rema ineriscono alla \"struttura informativa\", dato e nuovo \"chiamano in causa il contesto verbale o situazionale e quindi fanno riferimento al piano pi\u00f9 propriamente pragmatico\". Dal canto suo, Raffaele Simone argomenta che il tema \u00e8 scelto dall'emittente, che inquadra in tal modo l'argomento della propria frase, mentre dato e nuovo rappresentano una \"opposizione incentrata sul ricevente\", al quale viene annunciata l'introduzione di elementi di novit\u00e0 sul piano informativo.\nDue esempi in cui \u00e8 possibile distinguere tema e rema, da un lato, e dato e nuovo, dall'altro:\nLa domanda (\"Hai presente Luigi?\") \u00e8 [DATO], mentre [NUOVO] \u00e8 rappresentato dalla notizia (\"Adesso vive in America\"). Come si vede, i due piani sono distinguibili. Ancora:\nIn genere, comunque, le due opposizioni finiscono quasi sempre per coincidere (tema con dato e rema con nuovo)."}
{"id": "1114158", "revid": "767487", "url": "https://it.wikipedia.org/wiki?curid=1114158", "title": "Confessione di fede gallicana", "text": "La Confessione di fede gallicana (lat. \"Confessio fidei gallicana\") \u00e8 nata dall'iniziativa di un gruppo di riformati francesi, i quali, nel 1557, inviarono a Giovanni Calvino una breve confessione della loro fede in 18 articoli. Gli articoli vennero ripresi alla lettera in una bozza ginevrina, composta di 35 articoli, preparata probabilmente dallo stesso Calvino, da Beza e da Pierre Viret. Nel 1559 essa fu rielaborata e ampliata a Parigi, in quello che viene considerato il primo sinodo nazionale della Chiesa riformata di Francia, portando il numero degli articoli da 35 a 40. \nNel 1560 la Confessione di fede gallicana \u00e8 presentata a Francesco II con una prefazione che implora la cessazione delle persecuzioni.\nNel 1571, il settimo sinodo nazionale, tenuto a \"La Rochelle\" (donde il nome di \u00abConfessione di La Rochelle\u00bb con cui viene anche indicata), dichiar\u00f2 questa versione in 40 articoli \u00ab\"vera confessione di fede delle nostre chiese riformate di Francia\"\u00bb.\nGli studiosi rilevano come le revisioni dei delegati nella prima parte causano l'introduzione della teologia naturale nelle dichiarazioni di fede riformata. L'articolo II parla di Dio che rivela S\u00e9 stesso dapprima nella creazione e solo secondariamente nella Sua Parola scritta, la Bibbia.\nQuesta Confessione \u00e8 riconosciuta anche ai sinodi riformati tedeschi di Wesel nel 1568 e Emden nel 1571."}
{"id": "1114159", "revid": "53588", "url": "https://it.wikipedia.org/wiki?curid=1114159", "title": "Confessione di La Rochelle", "text": ""}
{"id": "1114161", "revid": "729019", "url": "https://it.wikipedia.org/wiki?curid=1114161", "title": "Axminster", "text": "Axminster \u00e8 una piccola citt\u00e0 della contea del Devon (Gran Bretagna) la cittadina sorge sulla riva sinistra del fiume Axe ed ha una popolazione di circa 6000 abitanti.\nLa citt\u00e0 \u00e8 conosciuta per i ben conservati resti di un monastero del XII secolo mentre divenne celeberrima nel XVIII secolo per l'apertura di una industria, fondata nel 1755, che produceva tappeti tessuti a mano, imitanti quelli di Smirne.\nOggi la citt\u00e0 \u00e8 sede di industrie siderurgiche.\nQua nacque il geologo William Buckland. "}
{"id": "1114162", "revid": "309289", "url": "https://it.wikipedia.org/wiki?curid=1114162", "title": "Chatanga", "text": "La Chatanga () \u00e8 un fiume della Russia siberiana orientale. Scorre nel Tajmyrskij rajon del Territorio di Krasnojarsk, in Russia.\nDescrizione.\nLa Chatanga costituisce il tratto terminale di un sistema fluviale che ha come principali assi i fiumi Kotuj e Cheta, che confluiscono alcuni chilometri a monte del piccolo insediamento omonimo. La Chatanga scorre successivamente nella zona meridionale del bassopiano Siberiano Settentrionale per 227 km con direzione nordorientale, percorrendo una valle molto larga e piatta, formando numerosi bracci secondari e isole, sfociando infine nel golfo omonimo, insenatura del mare di Laptev dove forma un estuario. Contando anche la lunghezza del pi\u00f9 lungo fra i due rami sorgentizi, il Kotuj, la lunghezza complessiva sale a 1.636 chilometri.\nIl suo bacino idrografico comprende 112.000 laghi, per una superficie totale di 11.600 km\u00b2. I principali affluenti sono la Ni\u017enjaja, la Bludnaja, il Popigaj, la Novaja e la Malaja Balachnja. \nA causa del rigido clima artico del suo bacino, la Chatanga \u00e8 gelata, mediamente, da fine settembre \u2013 inizi di ottobre fino ai primi di giugno. \u00c8 navigabile e dispone di un porto fluviale (la piccola cittadina omonima).\nFauna ittica.\nNel bacino del fiume \u00e8 praticata la pesca, dal momento che brulica di differenti tipi di pesce, tra i quali il \"Coregonus albula\" (conosciuto come \"rjapu\u0161ka\"), \"omul\"', \"muksun\", \"salmone bianco\", \"taimen\" e cobiti. "}
{"id": "1114166", "revid": "155634", "url": "https://it.wikipedia.org/wiki?curid=1114166", "title": "Fonte Ostiense", "text": "Fonte Ostiense \u00e8 la ventiquattresima zona di Roma nell'Agro Romano, indicata con Z. XXIV.\nIl toponimo della zona \u00e8 preso dalla presenza di una sorgente di acqua acidula presso la via Ostiense.\nGeografia fisica.\nTerritorio.\nSi trova nell'area sud della citt\u00e0, a ridosso ed internamente al Grande Raccordo Anulare, fra la via Cristoforo Colombo a ovest e via Laurentina a est.\nSi sviluppa sulle pendici del Vulcano Laziale, occupando prevalentemente tre fondovalli: da nord a sud il Fosso del Ciuccio, il Fosso dell'Acqua Acetosa e il Fosso del Vallerano. I primi due raggiungono il Vallerano dopo localit\u00e0 \"il Castellaccio\" (dopo la via Colombo, nel Torrino), qualche centinaio di metri prima che questi affluisca nel Tevere.\nIl primo fosso, fortemente urbanizzato, costituisce l'asse attorno al quale si sviluppa l'anello viario del Laurentino 38. \u00c8 parzialmente attrezzato per il tempo libero.\nNel secondo fosso l'uso del territorio \u00e8 vario, essendo presenti aree residenziali e altre destinate all'agricoltura. La sua particolarit\u00e0 deriva dalla presenza nella zona orientale della \"zona archeologica dell'Acqua Acetosa Ostiense\" e, al bordo sud-orientale, della sorgente di acqua minerale San Paolo.\nIl terzo fosso ha i caratteri di una valle agricola, e ha mantenuto omogeneo l'aspetto assunto dopo la bonifica idraulica effettuata negli anni trenta del XX secolo.\nLa zona confina:\nGeografia antropica.\nUrbanistica.\nFonte Ostiense non ha un tessuto urbano omogeneo, ospitando diverse compagini territoriali, quali zone residenziali e commerciali, campi agricoli, incolti, aree protette di interesse naturalistico e archeologico.\nNel territorio di Fonte Ostiense si estende la zona urbanistica 12D Laurentino.\nSuddivisioni storiche.\nLa Ferratella \u00e8 l'area settentrionale della zona, distinta da palazzi e da palazzine signorili progettate negli anni settanta del XX secolo, costruita sul territorio di una tenuta di propriet\u00e0 dei principi Borghese. Corrisponde al Piano di Zona 37.\nIl nome \u00e8 legato a due casali tra loro collegati, \"Casa Ferratella\" e \"Casa Ferrata\", visibili sulla \"Mappa\" del 1500 di Eufrosino della Volpaia.\nIl nome \"Casaferratella\" si trova per la prima volta in un documento di vendita del capitolo di S.Nicola in Carcere. Nel 1853 appartiene al Conte Cardelli e viene utilizzata come pascipascolo. \u00c8 presente una sorgente di acqua minerale. Nel primo quinquennio fascista la tenuta, di 139 ettari, apparteneva al signor Paolo Giuliani.\nCasa Ferrata inizialmente era costituita solo da una torre militare medievale, chiamata \"Castellaccio di Casa Ferrata\", posta a controllo del territorio confinante con l'antica via Ostiense. Se ne ha una prima notizia nel 905, quando Papa Sergio III la conferm\u00f2 al Monastero di San Sisto. Poi nel Seicento fu affittata ai Colonna. Alla costruzione, protetta da un fossato, nel XII secolo fu aggiunto un rinforzo con muratura a scarpa e venne edificato un caseggiato. Nel XIV secolo venne aggiunto un altro fabbricato e tutto il versante del pianoro occidentale antistante venne recintato. Venne definitivamente abbandonato alla fine del XVI secolo e oggi non ne rimane nulla.\nIl Laurentino 38 occupa un'area pi\u00f9 a sud della Ferratella. Prende il nome dalla via Laurentina e dal numero del Piano di Zona. Di propriet\u00e0 dei Torlonia, la zona \u00e8 stata espropriata nel 1975 per divenire oggetto di un intervento di edilizia popolare, conosciuto pi\u00f9 comunemente come I Ponti, essendo costituito da un anello viario (via Ignazio Silone e via Marinetti) che si sviluppa attorno al Fosso del Ciuccio (via Carlo Emilio Gadda, la quale non fa tuttavia parte del progetto di edilizia popolare) caratterizzato dalla presenza di 11 ponti, a destinazione residenziale e commerciale, sulla falsariga di quanto gi\u00e0 sperimentato nel Nord Europa. Un esperimento che ha prodotto soltanto degrado. E proprio a causa del degrado progressivo del quartiere, nel 2006 gli ultimi 3 ponti sono stati abbattuti come da progetto di \"bonifica urbana\", mentre \u00e8 gi\u00e0 stata deliberata la distruzione del VII e VIII. \u00c8 del 2010 la decisione di abbattere il V e il VI ponte. Le riprese del film Il piccolo diavolo di Roberto Benigni hanno avuto luogo nella zona del Laurentino 38, soprattutto in via Ignazio Silone. Anni prima era stato gi\u00e0 usata come location per alcune scene dei film Il minestrone (1981) di Sergio Citti, I fichissimi (1981) di Carlo Vanzina e Colpire al cuore (1983) di Gianni Amelio. Curiosamente, in questi ultimi due film il complesso edilizio si trovava (nella finzione filmica) nella periferia milanese.\nIl nome di \"Fonte Ostiense\" \u00e8 dovuto alla presenza di una fonte d'acqua minerale sulfurea, originante dal fosso dell'Acqua Acetosa (o Acquacetosa o Acqua Cetosa), altrimenti detta Acqua Acetosa Ostiense, per differenziarla da un'altra omonima nel quartiere Parioli.\nNota agli antichi romani, pare venisse utilizzata anche per scopi terapeutici. Tale acqua era venduta da ambulanti conosciuti come \"Acquacetosari\". Nel 1937 venne installato un impianto per la raccolta e la commercializzazione, chiamato \"Fonte S. Paolo\".\nProbabilmente tale fonte veniva utilizzata gi\u00e0 in epoca protostorica, poich\u00e9 proprio sul pianoro prospiciente fosso e fonte dell'Acqua Acetosa si svilupp\u00f2 un abitato, attualmente identificato con \"Tellenae\". Nel 1976 il villaggio e la vicina necropoli sono stati protetti con l'istituzione della \"zona archeologica\" dell'Acqua Acetosa."}
{"id": "1114182", "revid": "125668850", "url": "https://it.wikipedia.org/wiki?curid=1114182", "title": "Associazione Sportiva Cosenza Nuoto", "text": "L'Associazione Sportiva Dilettantistica Cosenza Nuoto, o pi\u00f9 semplicemente Cosenza Nuoto, \u00e8 una societ\u00e0 polisportiva italiana di pallanuoto, nuoto e tuffi con sede a Cosenza fondata nel 1992. La societ\u00e0 ha sede nel quartiere di Campagnano a Cosenza\nStoria.\nLa societ\u00e0 viene fondata nel 1992 a Cosenza e iscritta alla Serie D. Nel 1995-1996 con Claudio Bogdan in panchina ottiene la sua prima promozione in Serie C. Tre anni dopo arriva la seconda promozione: nel 1998-1999 grazie a Mino Cacace viene promossa in Serie B. L'anno successivo con Roberto Fiori viene sfiorata la promozione in Serie A2, arrivando ai play-off ma venendo battuti dalla Racing Roma. Nel 2001-2002 con Ivan Milardovi\u0107 che prende il posto di Damir Poli\u0107 arriva la desiderata promozione in Serie A2 grazie ad un primo posto che assicura alla societ\u00e0 la promozione diretta. Nel 2003-2004 la squadra arriva seconda in campionato, acquisendo il diritto di giocare i play-off, persi contro il Civitavecchia. Il secondo posto viene bissato anche nel 2004-2005, e come nell'anno precedente vengono battuti ai play-off dal Plebiscito Padova. L'anno successivo con Antonio Piccione la squadra conquista il primo posto e attraverso i play-off viene promossa in Serie A1. Ma l'esperienza nella massima serie dura solamente un anno: nonostante l'arrivo in panchina di Zoran Mustur e di campioni come Hrvoje Brleci\u0107 e Igor Racunica a fine stagione 2006-2007 la squadra retrocede in Serie A2 ma per ragioni economiche ci rinuncia e riparte dalla Serie C. Nel 2008-2009 arriva prima nel suo girone ma viene battuta nello spareggio per l'accesso diretto alla Serie B. Ad inizio anno viene ripescata e con Francesco Manna in panchina e una squadra composta in larga parte da atleti del suo vivaio affronta il campionato di Serie B purtroppo retrocedendo senza sfigurare. Il progetto di valorizzazione del vivaio continua e nel 2010-2011 la Cosenza Nuoto si ritrova ad affrontare il campionato di Serie C interamente con giocatori appartenenti al vivaio cosentino arrivando 1\u00ba. Nel 2011-2012 arrivano innesti importanti e alcune \"vecchie\" glorie ritornano a giocare per centrare l'obiettivo salvezza."}
{"id": "1114187", "revid": "339392", "url": "https://it.wikipedia.org/wiki?curid=1114187", "title": "Cosenza Nuoto", "text": ""}
{"id": "1114189", "revid": "599013", "url": "https://it.wikipedia.org/wiki?curid=1114189", "title": "Autolesionismo", "text": "L'autolesionismo o auto-danno intenzionale \u00e8 un atto che implica il procurare, consciamente o meno, danni rivolti alla propria persona, sia in senso fisico sia in senso astratto. Il termine \"autolesionismo\" deriva dal pronome greco \"\u03b1\u1f50\u03c4\u03cc\u03c2\", che ha valore enfatico o riflessivo, e dal verbo latino \"laedo\" (danneggiare), letteralmente \"danneggiare s\u00e9 stessi\". L'atto pi\u00f9 comune con cui si presenta l'autolesionismo \u00e8 il taglio superficiale alla pelle ma esso comprende anche il bruciarsi, infliggersi graffi, colpire una o pi\u00f9 parti del corpo, mordersi, tirarsi i capelli e l'ingestione di sostanze tossiche od oggetti. Di solito i comportamenti associati all'abuso di sostanze e disturbi alimentari non sono considerati veri e propri atti di autolesionismo poich\u00e9 il danno ai tessuti che ne risulta \u00e8 collaterale e non volontario. Tuttavia possono esserci dei comportamenti non direttamente collegati con l'autolesionismo, ma che risultano tali poich\u00e9 hanno l'intenzione di causare danni diretti ai tessuti.\nIl suicidio, spesso non \u00e8 il fine dell'autolesionismo, ma il rapporto tra suicidio e autolesionismo \u00e8 piuttosto complesso poich\u00e9, talvolta, un comportamento autolesionista pu\u00f2 essere pericoloso per la vita. Vi \u00e8 comunque un aumento del rischio di suicidio negli individui che praticano l'autolesionismo; infatti se ne trovano segni evidenti nel 40-60% dei suicidi. Bisogna per\u00f2 tenere presente che collegare l'autolesionista con un potenziale suicida \u00e8 nella maggior parte dei casi inesatto.\nDurante l'infanzia l'autolesionismo \u00e8 piuttosto raro anche se dal 1980 i casi sono aumentati. Esso \u00e8 anche indicato dal Manuale diagnostico e statistico dei disturbi mentali (DSM-IV-TR) come un sintomo del disturbo di personalit\u00e0 borderline. Inoltre esso si manifesta anche in soggetti che soffrono di depressione, disturbi d'ansia, abuso di sostanze, disturbo post traumatico da stress, schizofrenia e disturbi alimentari. L'autolesionismo \u00e8 pi\u00f9 comune durante l'adolescenza o la tarda adolescenza; di solito appare tra i 12 e 24 anni. Ma esso si pu\u00f2 verificare a qualunque et\u00e0, anche in soggetti anziani; in questo caso per\u00f2 l'autolesionismo \u00e8 molto pi\u00f9 pericoloso. Il fenomeno non riguarda solo gli esseri umani ma anche animali come uccelli e scimmie.\nNegli adolescenti di et\u00e0 compresa tra i 12 e i 16 anni si riscontrano spesso forme di autolesionismo, solitamente praticato con tagli o bruciature sulle braccia, le cui cicatrici vengono coperte con bracciali o bandane.\nStoria.\nIl termine \"automutilazione\" (\"self-mutilation\") \u00e8 comparso per la prima volta con gli studi di L.E. Emerson nel 1913 in cui si evidenzia che l'autolesionismo \u00e8 una simbolica alternativa alla masturbazione. Il termine ricompare anche nell'articolo nel 1935 e nel libro nel 1938 di Karl Menninger dove egli perfeziona le proprie definizioni concettuali di automutilazione. Il suo studio sull'autodistruzione ha fatto una distinzione tra comportamenti suicidi e di automutilazione. Secondo Menninger l'automutilazione era espressione non letale di un desiderio di morte attenuato e quindi coni\u00f2 il termine suicidio parziale. Egli individu\u00f2 sei tipi di mutilazione:\nNel 1969 Pao fece una differenziazione tra coloro che tagliano in modo \"\"leggero\" (bassa letalit\u00e0) e coloro che tagliano in modo \"grossolano\"\" (alta letalit\u00e0). Quelli che tagliano in modo attento sono giovani; generalmente producono tagli superficiali e soffrono di personalit\u00e0 borderline. Quelli che invece tagliano in modo meno preciso sono gli anziani e spesso soffrono di problemi psichici. Nel 1979 Ross e McKay divisero le automutilazioni in nove possibili gruppi: \"tagli\", \"morsi\", \"abrasioni\", \"recisioni\", \"inserimento di corpi estranei\", \"bruciature\", \"ingestione\" o \"inalazione\", \"colpi e costrizioni\". Dopo il 1970 l'attenzione circa l'autolesionismo fu spostata dagli impulsi psicosessuali del paziente scoperti da Freud. Nel 1988 Walsh e Rosen crearono quattro categorie numerate secondo i numeri romani definendo forme di automutilazione le righe II, III, IV:\nNel 1993 Favazza e Rosenthal analizzarono centinaia di studi e divisero le automutilazioni in due categorie: automutilazioni stabilite culturalmente e automutilazioni \"patologiche.\" Favazza ha anche creato due sotto categorie delle automutilazioni stabilite prima: \"rituali\" e \"pratiche\". I rituali sono mutilazioni ripetute di generazione in generazione che riflettono le tradizioni, il simbolismo e le credenze di una societ\u00e0. Le pratiche invece sono storicamente passeggere ed estetiche come il piercing su lobi delle orecchie, naso, sopracciglia, cos\u00ec come la circoncisione maschile (per i non ebrei) mentre le automutilazioni patologiche sono l'equivalente dell'autolesionismo.\nEpidemiologia.\n\u00c8 difficile trovare delle statistiche sicure e precise riguardo l'autolesionismo poich\u00e9 la maggior parte delle persone tende a nascondere le proprie ferite e a vergognarsene. I dati si basano sui ricoveri ospedalieri, sugli studi psichiatrici e su alcune indagini sulla popolazione. Circa il 10% dei ricoveri nei reparti di medicina in Inghilterra sono dovuti all'autolesionismo; nella maggior parte dei casi a causa di un eccessivo abuso di sostanze (overdose). Tuttavia gli studi basati solo sui ricoveri ospedalieri potrebbero nascondere il grande numero di adolescenti autolesionisti perch\u00e9 non hanno bisogno e non cercano cure mediche. Infatti molti autolesionisti che si presentano in un ospedale qualsiasi presentano vecchie ferite che non sono state curate.\nI migliori studi attuali indicano che i casi di autolesionismo sono molto diffusi tra i giovani dai 12 ai 24 anni; mentre si sono verificati pochissimi incidenti di autolesionismo tra bambini di et\u00e0 compresa tra i 5 e 7 anni. Nel 2008, \"Affinity Healthcare\" ha suggerito che i casi di autolesionismo tra giovani potrebbe essere alto come il 33%. Uno studio americano effettuato tra studenti universitari ha evidenziato che il 9,8% di loro, almeno una volta nella loro vita, ha avuto esperienze autolesioniste come tagli superficiali e bruciature. Quando parlando di autolesionismo ci si riferiva anche al battere la testa contro qualcosa o graffiare s\u00e9 stessi la percentuale \u00e8 salita al 32%. Questo dimostra che l'autolesionismo non \u00e8 proprio di individui affetti da disturbi psichiatrici ma anche tra persone comuni, come giovani studenti. In Irlanda, invece, uno studio ha dimostrato che le persone autolesioniste vivono per lo pi\u00f9 in citt\u00e0 che in campagna. Inoltre, il CASE (\"Child &amp; Adolescent Self-harm in Europe\") ha evidenziato che il rischio di autolesionismo \u00e8 1:7 per le donne e 1:25 per gli uomini.\nDifferenze di genere.\nIn generale, l'ultima ricerca aggregata non ha riscontrato differenze nella prevalenza di autolesionismo tra uomini e donne. Tuttavia, ci\u00f2 appare in contrasto rispetto agli studi fatti in passato in cui si era evidenziato che nelle femmine le esperienze di autolesionismo erano fino a quattro volte pi\u00f9 frequenti rispetto ai maschi. A fronte di ci\u00f2 \u00e8 necessaria una certa cautela nel vedere l'autolesionismo come un problema maggiore per le donne, dal momento che i maschi possono intraprendere atti, classificabili come autolesionistici, in diverse forme (ad esempio, colpendo s\u00e9 stessi) che potrebbero essere pi\u00f9 facilmente nascosti o spiegati come il risultato di circostanze diverse. Quindi, rimangono opinioni ampiamente contrastanti sul fatto che la differenza di genere sia un fenomeno reale, o semplicemente la difficolt\u00e0 e la parzialit\u00e0 nella raccolta di dati.\nLo studio multicentrico WHO/EURO sul suicidio, istituito nel 1989, ha dimostrato che, per ciascun gruppo di et\u00e0, il tasso di autolesionismo femminile supera quello dei maschi, con il picco nella fascia tra i 13 e i 24 anni per le donne e tra i 12 e i 34 per gli uomini. Tuttavia, questa discrepanza \u00e8 nota per variare in modo significativo a seconda della popolazione e dei criteri metodologici, coerenti con ampie incertezze nel raccogliere e interpretare i dati relativi ai tassi di autolesionismo in generale. Tali problemi sono stati talvolta oggetto di critiche nel contesto di una pi\u00f9 ampia interpretazione psicosociale. Ad esempio, l'autrice femminista Barbara Brickman ha ipotizzato che le differenze di genere nei tassi di autolesionismo siano dovute a errori metodologici e campionatori deliberatamente socializzati, al fine di patologizzare il genere femminile.\nQuesta discrepanza di genere appare spesso distorta in popolazioni specifiche dove i tassi di autolesionismo sono eccessivamente alti, il che pu\u00f2 avere implicazioni sul significato e sull'interpretazione di fattori psicosociali diversi dal genere. Uno studio nel 2003 ha riscontrato una prevalenza estremamente elevata di autolesionismo tra 428 senzatetto e tra i ragazzi scappati di casa (et\u00e0 16-19 anni) con il 72% degli uomini e il 66% delle donne in cui si \u00e8 riscontrata una storia di autolesionismo. Tuttavia, nel 2008, uno studio effettuato sui giovani e sull'autolesionismo ha riscontrato il divario di genere allargarsi nella direzione opposta, con il 32% delle adolescenti donne e il 22% dei giovani maschi che ammettono episodi di questo tipo. Gli studi indicano anche che i maschi che si autolesionano possono anche essere maggiormente a rischio di suicidio.\nNon sembra esserci differenza nella motivazione dell'autolesionismo tra i maschi e femmine adolescenti. Ad esempio, per entrambi i sessi vi \u00e8 un aumento incrementale di autolesionismo intenzionale associato a un aumento del consumo di sigarette, droghe e alcol. Fattori scatenanti come una bassa autostima e amici e familiari che si autolesionano sono anche comuni tra maschi e femmine. Uno studio limitato ha rilevato che, tra gli adolescenti che praticano l'autolesionismo, entrambi i sessi hanno altrettante probabilit\u00e0 di usare il metodo del taglio della pelle. Tuttavia, le donne che si tagliano hanno pi\u00f9 probabilit\u00e0 dei maschi di raccontare la loro azione dicendo che volevano punire s\u00e9 stesse. In Nuova Zelanda, risultano pi\u00f9 donne ricoverate in ospedale per autolesionismo intenzionale rispetto ai maschi. Le femmine scelgono pi\u00f9 comunemente metodi come l'auto-avvelenamento in quantit\u00e0 che generalmente non risultino fatali, ma comunque abbastanza gravi da richiedere l'ospedalizzazione.\nNegli anziani.\nIn uno studio effettuato presso un ospedale distrettuale del Regno Unito, il 5,4% di tutti i casi di autolesionismo riscontrati riguardavano pazienti di et\u00e0 pari o superiore a 65 anni. Il rapporto tra maschi e femmine era di 2:3, sebbene i tassi di autolesionismo per i maschi e le femmine di quell'et\u00e0 rispetto alla popolazione locale era identica. Oltre il 90% accusava anche aveva condizioni depressive e il 63% soffriva di una malattia fisica significativa. Meno del 10% dei pazienti aveva riportato una storia di autolesionismo, mentre sia la percentuale di ripetizione sia quella di suicidio erano molto basse, il che potrebbe essere spiegato dall'assenza di fattori noti per essere associati alla ripetizione, come il disturbo della personalit\u00e0 e l'abuso di alcool. Tuttavia, la guida NICE sull'autolesionismo nel Regno Unito suggerisce che le persone anziane che si autolesionano corrono un rischio maggiore di suicidarsi, con 1 persona anziana su 5 che si autolesiona allo scopo di porre fine alla propria vita. Uno studio completo compiuto in Irlanda ha dimostrato che gli adulti irlandesi pi\u00f9 anziani avevano alti tassi di autolesionismo intenzionale, ma tassi di suicidio relativamente bassi.\nNel mondo in via di sviluppo.\nSolo di recente i tentativi di migliorare la salute nei Paesi in via di sviluppo si sono concentrati sulla salute mentale e non solo sulle malattie fisiche. Nonostante gli studi siano ancora molto limitati, l'autolesionismo deliberato appare frequente anche in questi Paesi. Ad esempio un caso studio importante \u00e8 stato effettuato nello Sri Lanka, un Paese che mostra un'alta incidenza di suicidi e avvelenamenti auto inflitti con pesticidi agricoli o veleni naturali. Molte persone hanno ammesso deliberatamente autoavvelenamenti durante uno studio di Eddleston et al.: essi erano giovani e pochi esprimevano comunque il desiderio di morire.\nAlcune delle cause dell'auto-avvelenamento deliberato negli adolescenti dello Sri Lanka includevano un evento luttuoso o una dura disciplina imposta dai genitori. Meccanismi di \"coping\" si stanno diffondendo nelle comunit\u00e0 locali in cui le persone sono circondate da altre che in precedenza si sono deliberatamente fatte del male o hanno tentato il suicidio. Un modo per ridurre l'autolesionismo sarebbe limitare l'accesso ai veleni; tuttavia molti casi riguardano pesticidi o semi di oleandri gialli e la riduzione dell'accesso a queste sostanze sarebbe difficile. Un grande potenziale per la riduzione dell'autolesionismo risiede nell'educazione e nella prevenzione, ma le limitate risorse disponibili nel mondo in via di sviluppo rendono questi metodi di difficile attuazione.\nNei carcerati.\nL'autolesionismo deliberato \u00e8 particolarmente diffuso nella popolazione carceraria. Una spiegazione proposta per questo \u00e8 che le carceri sono spesso luoghi violenti, e i detenuti che desiderano evitare scontri fisici possono ricorrere all'autolesionismo come uno stratagemma, sia per convincere gli altri prigionieri che sono pericolosamente pazzi e resistenti al dolore sia per ottenere protezione da parte delle autorit\u00e0. Tuttavia l'autolesionismo si verifica frequentemente anche nei detenuti che vengono messi in isolamento.\nClassificazione.\nI termini autolesionismo, violenza autoinflitta, autolesionismo non suicidario o comportamento autoaggressivo (SIB), sono tutti termini per descrivere una condizione comportamentale in cui un soggetto si autoinfligge un danno fisico dimostrabile. Da tale comportamento deriva un danno tissutale deliberato che di solito viene eseguito senza intenti suicidari. La forma pi\u00f9 comune consiste nel tagliarsi la cute con un oggetto affilato, come ad esempio un coltello o una lama di rasoio. Talvolta pu\u00f2 venire utilizzato il termine \"automutilazione\", anche se questa frase evoca connotazioni che alcuni ritengono preoccupanti, inaccurate o offensive. \"Ferite autoinflitte\" \u00e8 un termine specifico usato per indicare le ferite non letali auto inflittesi dai soldati al fine di ottenere l'allontanamento anticipato dal fronte. Ci\u00f2 differisce dalla comune definizione di autolesionismo, poich\u00e9 il danno \u00e8 inflitto per uno scopo secondario specifico. Una definizione pi\u00f9 ampia di autolesionismo potrebbe includere anche coloro che infliggono danni ai loro corpi attraverso un'alimentazione disordinata.\nLa letteratura pi\u00f9 antica ha usato termini diversi. Per questo motivo la ricerca negli ultimi decenni si \u00e8 incentrata incoerentemente sul comportamento autolesionista senza e con intenti suicidari (compresi i tentativi di suicidio) con definizioni diverse che portano a risultati incoerenti e non chiari.\nL'autolesionismo non suicida \u00e8 stato elencato come disturbo nel DSM-5 sotto la categoria \"Condizioni per ulteriori studi\". Si noti che questa proposta di criteri diagnostici per una diagnosi futura non \u00e8 una diagnosi ufficialmente approvata e non pu\u00f2 essere utilizzata per uso clinico, ma \u00e8 intesa solo a scopo di ricerca. Il disturbo \u00e8 definito come lesione volontaria autoinflitta senza l'intenzione di suicidarsi. I criteri per la sua identificazione comprendono cinque o pi\u00f9 giorni in cui si sono verificati episodi di danno autoinflitto nel corso di un anno, senza intenti suicidari e il paziente deve essere stato motivato dalla ricerca di sollievo da uno stato negativo, risolvendo una difficolt\u00e0 interpersonale o raggiungendo uno stato positivo.\nUna credenza comune riguardo l'autolesionismo \u00e8 che si tratta di un comportamento tipico di chi cerca attenzione; tuttavia, in molti casi, ci\u00f2 non corrisponde pienamente alla realt\u00e0. Molti autolesionisti sono consapevoli delle loro ferite e cicatrici e si sentono in colpa per il loro comportamento, portandoli a fare di tutto per nascondere agli altri ci\u00f2 che hanno fatto. Possono offrire spiegazioni alternative per le loro ferite o nascondere le loro cicatrici con i vestiti. L'autolesionismo in tali individui non pu\u00f2 essere associato a comportamenti suicidari o para-suicidari. Le persone che si autolesionano di solito non cercano di porre fine alla propria vita; \u00e8 stato invece suggerito che stanno usando l'autolesionismo come meccanismo di \"coping\" per alleviare il dolore o il disagio emotivo o come tentativo di comunicare angoscia.\nGli studi su individui con disabilit\u00e0 dello sviluppo (come la disabilit\u00e0 intellettiva) hanno dimostrato che l'autolesionismo dipende da fattori ambientali, come ottenere l'attenzione o fuggire dalle richieste. Alcuni individui possono avere dissociazioni che nutrono il desiderio di sentirsi reali o di adattarsi alle regole della societ\u00e0.\nSegni e sintomi.\nNel 70% dei casi l'autolesionismo si presenta con il tagliare la pelle con un oggetto affilato (come lamette). Tuttavia i modi con cui pu\u00f2 essere effettuato sono limitati solo dall'inventiva dell'individuo e dalla reale intenzione e volont\u00e0 di danneggiare il proprio corpo; per questo possiamo trovare anche casi di autolesionismo che si presentano con abuso di alcool, droghe, anoressia, bulimia. Di solito i tagli si presentano su aree del corpo che possono essere facilmente nascoste e/o non visibili dagli altri. L'autolesionismo pu\u00f2 essere definito in termini di danneggiamento del proprio corpo ma sarebbe pi\u00f9 corretto definirlo in termini di scopo per affrontare un problema, un'angoscia emotiva. N\u00e9 DSM-IV-TR, n\u00e9 l'ICD-10 forniscono dei precisi criteri per diagnosticare l'autolesionismo: si \u00e8 visto che l'autolesionismo \u00e8 spesso un sintomo di un disturbo sottostante. Tuttavia recentemente (nel 2010) \u00e8 stata formalmente mossa la proposta di includere l'autolesionismo come diagnosi distinta nella quinta edizione del Manuale diagnostico e statistico dei disturbi mentali (DSM-5). \u00c8 difficile uscirne e colpisce molto spesso gli adolescenti fin dalla giovane et\u00e0.\nFrequenti fattori di autolesionismo sono il distress emotivo, l'abuso fisico e sessuale, favoriti da un contesto di isolamento sociale e inespressivit\u00e0 delle emozioni interiori che a loro volta rinviano al disturbo noto come alessitimia. Il dolore procura un sollievo temporaneo che aiuta l'autolesionista nel prevenire atti pi\u00f9 gravi e irreparabili che possono talora arrivare fino al suicidio.\nCause.\nDisturbi mentali.\nAnche se di solito chi pratica l'autolesionismo non soffre di disturbi mentali, \u00e8 stato dimostrato che gli individui che hanno sperimentato problemi di salute mentale sono pi\u00f9 portati a praticarlo. Le malattie che pi\u00f9 comportano ci\u00f2 sono disturbo della personalit\u00e0 borderline, disturbo bipolare, depressione, fobie, disturbi comportamentali e anche la schizofrenia. Per quanto riguarda gli schizofrenici (soprattutto nei soggetti giovani) essi hanno un alto rischio di suicidio. Accanto a questi disturbi si trova anche l'abuso di sostanze e spesso anche la tendenza a non saper risolvere i propri problemi e l'impulsivit\u00e0. L'autolesionismo si pu\u00f2 manifestare negli individui che soffrono della sindrome di M\u00fcnchhausen; essi si sottopongono a continui esami e perfino a indagini invasive. Nella psicoanalisi classica freudiana l'autolesionismo psichico \u00e8 ricondotto alla cosiddetta pulsione di morte.\nFattori psicologici.\nA livello emotivo gli ambienti in cui i genitori puniscono i figli o li feriscono possono generare nella persona una mancanza di fiducia e difficolt\u00e0 a provare emozioni con il rispettivo aumento dell'autolesionismo. Altri fattori che possono indurre all'autolesionismo sono abusi durante l'infanzia, la guerra e la povert\u00e0. Inoltre il 30% circa degli individui che soffrono di autismo a un certo punto sfociano nell'autolesionismo, ad esempio mordendosi la mano, battendo la testa, tagliando la pelle. Autori moderni hanno aperto alcuni dibattiti per discutere del fatto che l'autolesionismo pu\u00f2 nascondere degli scopi psicologici: \u00e8 stato dimostrato che alcuni individui usano l'autolesionismo per vivere abusi o traumi passati che non erano sotto il loro controllo. L'autolesionismo, quindi, pu\u00f2 essere un modo per riavere il controllo sulla propria vita e riprendere la propria autonomia.\nGenetica.\nLa sindrome di Lesch-Nyhan \u00e8 una rara malattia genetica la cui caratteristica pi\u00f9 particolare \u00e8 il verificarsi di episodi di autolesionismo, come mordersi e sbattere la testa. La propria condizione genetica pu\u00f2 contribuire al rischio di sviluppare altre condizioni psicologiche, come ansia o depressione, che a loro volta potrebbero portare a comportamenti auto-lesivi. Tuttavia, il legame tra genetica e autolesionismo in pazienti altrimenti sani \u00e8 in gran parte non dimostrato.\nAbuso di sostanze.\nL'abuso di sostanze, la dipendenza e l'astinenza sono associati con l'autolesionismo. Dipendenza da benzodiazepine o riduzione delle benzodiazepine si presenta soprattutto nei giovani. Un altro fattore di rischio da non sottovalutare \u00e8 l'abuso di alcool. Al pronto soccorso dell'Irlanda del Nord si \u00e8 visto come l'alcool \u00e8 uno dei tanti modi con cui si presenta l'autolesionismo nel 63,8% dei casi. In Inghilterra e Norvegia sono stati fatti alcuni studi per capire l'effettivo legame tra l'assunzione di cannabis e l'autolesionismo; essi hanno evidenziato che nei giovani adolescenti non \u00e8 un alto fattore di rischio. Una pi\u00f9 recente meta-analisi, che prende in considerazione il complesso della letteratura inerente all'associazione tra consumo di cannabis e autolesionismo, ha definito l'entit\u00e0 di tale associazione, che si presenta significativa sia a livello cross-sectional (odds ratio=1,569, 95% confidence interval [1,167\u20132,108]) sia a livello longitudinale (odds ratio=2,569, 95% confidence interval [2,207\u20133,256]), evidenziando inoltre come l'uso cronico della sostanza, la presenza di sintomi depressivi o di disturbi mentali pregressi possano incrementare ulteriormente il rischio di commettere atti autolesivi.\nFisiopatologia.\nL'autolesionismo non \u00e8 un comportamento tipicamente collegato al suicidio anche se molte volte il danneggiamento del corpo pu\u00f2 portare alla morte. L'autolesionismo, a volte senza che l'individuo ne sia consapevole, diventa spesso una risposta al lancinante dolore emotivo che non pu\u00f2 essere risolto in altri modi. Le ragioni per cui si pratica l'autolesionismo sono varie in quanto esso serve per soddisfare funzioni diverse. Talvolta l'autolesionismo fornisce, a chi lo pratica, temporaneo sollievo da stress, ansia, depressione, senso di fallimento e disgusto per s\u00e9 stessi. L'autolesionismo diventa, soprattutto nei soggetti vittime di abusi, un modo per controllare il dolore in contrasto con il dolore che si \u00e8 provato in precedenza. Talvolta per\u00f2 i motivi per cui si pratica l'autolesionismo non hanno niente a che vedere con la medicina come dimostra questo esempio:\nLo studio britannico ONS ha trovato solo due motivi per cui si pratica l'autolesionismo: rabbia verso s\u00e9 stessi e ricerca di attenzioni. Per alcune persone danneggiare s\u00e9 stessi pu\u00f2 essere un modo per ricevere attenzioni dagli altri o di chiedere in modo indiretto aiuto, ma pu\u00f2 essere anche un modo per manipolare gli altri. Tuttavia le persone croniche non ricercano attenzioni e perci\u00f2 nascondono le cicatrici che si sono procurati.\nPer molte persone l'autolesionismo diventa un modo per \"scappare\" o dissociarsi, separando la mente dai sentimenti d'angoscia che provano. Ci\u00f2 si verifica facendo credere alla mente che la sofferenza attuale che si percepisce \u00e8 causata dall'autolesionismo e non dai problemi reali, preesistenti: il dolore fisico diventa quindi un modo per distrarsi da quello emotivo. Per completare questa teoria si pu\u00f2 dire che dietro l'autolesionismo c'\u00e8 il bisogno di \"fermare\" il dolore emotivo, una sensazione d'inquietudine o un'agitazione mentale.\n\"Una persona pu\u00f2 essere ipersensibile e sopraffatta; molti pensieri brulicano nella sua mente ed egli pu\u00f2 cos\u00ec decidere di fermare questi sentimenti oppressivi\".\nNei soggetti che hanno subito un abuso sessuale possono essere feriti deliberatamente gli organi sessuali come un modo per affrontare i sentimenti indesiderati legati alla sessualit\u00e0.\nPraticare l'autolesionismo pu\u00f2 significare farsi del male e nello stesso tempo provare piacere, derivare da esso sollievo. Per alcuni tagliarsi pu\u00f2 essere abbastanza problematico ma alla fine decidono di farlo lo stesso proprio perch\u00e9 pensano a quello che possono ottenere dopo. Questo sollievo per alcuni \u00e8 psicologico; in altri esso \u00e8 generato da endorfine beta rilasciate nel cervello. Le endorfine sono gli oppioidi endogeni che vengono rilasciate dopo una lesione fisica, agiscono come un antidolorifico naturale, inducono piacere e riducono lo stress emotivo e la tensione. Alcuni autolesionisti dicono di non provare nessun dolore mentre si feriscono; altri, invece, lo usano per provare piacere.\nAl contrario, farsi del male significa per altri provare \"qualcosa\", anche se la sensazione \u00e8 dolorosa e per niente piacevole. Queste persone manifestano sensazioni di vuoto e intorpidimento (anedonia) e perci\u00f2 il dolore fisico pu\u00f2 essere un modo per provare sollievo.\nTrattamento.\nSi \u00e8 molto incerti su quali trattamenti psicosociali e fisici siano utili per i soggetti che praticano l'autolesionismo; perci\u00f2 sono necessari ulteriori studi clinici. In queste persone sono comuni disturbi psichiatrici e della personalit\u00e0; di conseguenza si pu\u00f2 supporre che l'autolesionismo sia indotto da depressione e/o altri problemi psicologici. Se l'autolesionismo \u00e8 indotto da una grave o moderata depressione clinica gli antidepressivi possono essere un'ottima soluzione. La psicoterapia cognitivo-comportamentale pu\u00f2 essere utilizzata per i soggetti con problemi di depressione, disturbo bipolare, schizofrenia. Invece la terapia dialettico comportamentale pu\u00f2 essere efficace per individui che soffrono di malattie mentali o che hanno un disturbo della personalit\u00e0.\nTerapia.\nNon esiste un trattamento ben definito per il comportamento autoaggressivo nei bambini o negli adolescenti. La terapia cognitivo comportamentale pu\u00f2 essere utilizzata anche per aiutare coloro con diagnosi di Asse I, come depressione, schizofrenia e disturbo bipolare. La terapia dialettico comportamentale (TDC) pu\u00f2 avere successo in coloro che presentano un disturbo di personalit\u00e0 e potrebbe potenzialmente essere usata in quelli che hanno altri disturbi mentali che manifestano comportamenti auto-lesivi. La diagnosi e il trattamento delle cause di autolesionismo sono considerate da molti l'approccio migliore per trattare l'autolesionismo, ma in alcuni casi, in particolare nelle persone con disturbo della personalit\u00e0, ci\u00f2 non risulta abbastanza efficace, quindi sempre pi\u00f9 specialisti medici considerano l'approccio con la TDC finalizzato a ridurre i comportamenti auto-lesivi. I pazienti che compiono abitualmente atti di autolesionismo talvolta vengono ricoverati in ospedale, in base alla loro stabilit\u00e0, alle loro capacit\u00e0 e soprattutto alla loro disponibilit\u00e0 a ricevere aiuto.\nNegli adolescenti la terapia multisistemica sembra essere promettente. Trattamenti come la terapia cognitivo comportamentale, l'intervento familiare, la terapia interpersonale e varie terapie psicodinamiche si sono dimostrate efficaci nel trattamento del comportamento autoaggressivo nei bambini e negli adolescenti. La farmacoterapia non \u00e8 stata testata come trattamento per adolescenti che si autolesionano.\nUna meta-analisi ha evidenziato che la terapia psicologica \u00e8 efficace nel ridurre l'autolesionismo. La percentuale di adolescenti che ricorre all'autolesionismo durante il periodo di \"follow-up\" risulta inferiore nei gruppi di intervento (28%) rispetto ai controlli (33%). Le terapie psicologiche con i risultati migliori sono state la terapia comportamentale dialettica, la terapia cognitivo comportamentale e il trattamento basato sulla mentalizzazione.\nNegli individui con disabilit\u00e0 dello sviluppo, si \u00e8 dimostrato che l'insorgenza di autolesionismo \u00e8 spesso correlata ai suoi effetti sull'ambiente, come ottenere l'attenzione o fuggire alle richieste. Poich\u00e9 gli individui con disabilit\u00e0 dello sviluppo spesso hanno deficit comunicativi o sociali, l'autolesionismo pu\u00f2 essere il loro modo di esprimersi e di ottenere ci\u00f2 che altrimenti non riescono a ottenere nel modo socialmente appropriato. Quindi, un approccio per trattare l'autolesionismo consiste nell'insegnare una risposta alternativa e appropriata che ottenga lo stesso risultato che si voleva ottenere tramite gli atti auto-lesivi.\nTecniche di elusione.\nConvincere il paziente a intraprendere comportamenti alternativi all'autolesionismo \u00e8 un metodo comportamentale efficace che viene usato per trattare questa condizione. Le tecniche, mirate a tenersi occupati, possono includere lo scrivere un diario, fare una passeggiata, svolgere attivit\u00e0 sportive o stare con gli amici, quando si sente il bisogno di farsi del male. Anche la rimozione degli oggetti utilizzati per compiere tali atti pu\u00f2 essere utile al fine di resistere agli impulsi autolesionistici. La disponibilit\u00e0 di un contatto di emergenza con i servizi di consulenza, in caso di insorgenza di un impulso autolesionista, pu\u00f2 anche contribuire a prevenire il fatto. Il ricorso a metodi alternativi e pi\u00f9 sicuri di autolesionismo che non portano a danni permanenti, ad esempio lo schiocco di un elastico al polso, possono anche aiutare a calmare la voglia. L'uso del \"biofeedback\" pu\u00f2 aiutare ad aumentare l'autoconsapevolezza di particolari stati mentali o stati d'animo che precedono il comportamento autolesionista, aiutando cos\u00ec ad identificare le tecniche per evitare quelle situazioni che conducano al compiere tali atti. Qualsiasi strategia comportamentale o di \"coping\" deve essere appropriata alla motivazione e al motivo che il paziente ha per farsi del male.\nSociet\u00e0 e cultura.\nL'autolesionismo \u00e8 conosciuto per esser stato un rituale ripetitivo praticato da culture come quella dell'antica civilt\u00e0 Maya nella quale i sacerdoti praticavano auto-sacrifici tagliando e perforando i loro corpi in modo tale da prelevare sangue. Nella Bibbia ebraica si trova un riferimento ai sacerdoti di Baal che \"\"si tagliavano con lame fino a che il sangue non scorreva\". Tuttavia, nel giudaismo tali pratiche sono proibite dalla legge di Mos\u00e8.\nL'autolesionismo \u00e8 anche praticato dai sadhu e dagli asceti ind\u00f9, nel cattolicesimo come mortificazione della carne, nell'antica Cananea come rituali di lutto e sono descritti nelle tavolette Shamra Ras; e nell'annuale rituale sciita di autoflagellazione, utilizzando catene e spade, che si svolge durante l'Ashura dove la setta sciita piange il martirio di Imam Hussein.\nConsapevolezza dell'autolesionismo.\nCi sono molti movimenti tra le varie comunit\u00e0 che si occupano di questo problema per sensibilizzare i professionisti e il pubblico in generale. Per esempio ogni 1\u00ba di marzo si svolge la giornata globale \"Self-injury Awareness Day\"\" (SIAD) per rendere pi\u00f9 consapevoli le persone riguardo l'autolesionismo. Molte persone indossano per l'occasione un fiocco arancione simbolo di questa consapevolezza e per incoraggiare gli altri a essere pi\u00f9 aperti riguardo al proprio problema con le persone che li circondano e per aumentare la conoscenza generale.\nNegli animali.\nL'automutilazione negli altri mammiferi \u00e8 una realt\u00e0 consolidata, anche se non \u00e8 un fenomeno largamente conosciuto e il suo studio in zoo e laboratori potrebbe portare a una migliore comprensione dell'autolesionismo negli esseri umani. Gli zoo di allevamento, laboratori e isolazione sono fattori importanti perch\u00e9 conducono a un aumento della suscettibilit\u00e0 e dell'autolesionismo nei mammiferi pi\u00f9 grandi ad esempio macachi. I mammiferi pi\u00f9 piccoli invece sono soliti mutilare s\u00e9 stessi in laboratorio dopo la somministrazione di farmaci. Per esempio pemolina, la clonidina, anfetamine, e dosi molto elevate (tossiche) di caffeina o teofillina sono sostanze note perch\u00e9 inducono l'animale a praticare l'autolesionismo. Nei cani, il disturbo canino ossessivo-compulsivo pu\u00f2 portare all'autolesionismo, per esempio procurandosi una dermatite da leccamento. \u00c8 noto che talvolta gli uccelli in cattivit\u00e0 si strappano le piume, causando danni che possono variare dal danneggiamento di alcune di esse alla rimozione di molte o tutte le piume raggiungibili dall'animale, oppure alla mutilazione della pelle o del tessuto muscolare."}
{"id": "1114190", "revid": "841819", "url": "https://it.wikipedia.org/wiki?curid=1114190", "title": "Nadia Rinaldi", "text": "Biografia.\nHa frequentato il Laboratorio di esercitazioni sceniche di Gigi Proietti, lavorando poi con lui in alcune messinscene. Successivamente l'attrice, forte di un fisico alto e robusto, che la caratterizz\u00f2 per ruoli comici, ottenne un discreto successo come protagonista del film \"Faccione\" (1991), esordio alla regia di Christian De Sica, cui seguirono caratterizzazioni in diverse commedie natalizie di Enrico Oldoini, ma anche ruoli da protagonista, come nell'ultimo episodio del film \"Miracolo italiano\", sempre per la regia di Oldoini, nel film \"S.P.Q.R. - 2000 e \u00bd anni fa\", di Carlo Vanzina, e nella commedia \"Una milanese a Roma\", accanto a Nino Manfredi e Anna Longhi, per la regia di Diego Febbraro. Gir\u00f2 anche alcuni spot per la Conad. Nel 1998 \u00e8 antagonista nel film \"Il fantasma dell'Opera\" (1998), di Dario Argento, dove interpreta Carlotta Altieri.\nHa anche molte fiction al suo attivo: ha preso parte alla prima stagione de \"Un medico in famiglia\" di Tiziana Aristarco, dove, assieme ad Andrea Buscemi, ha interpretato il ruolo di vicina di casa insidiosa. Era anche nel cast del reality show \"La talpa\", proposto dalla Rai nel 2004. La sua carriera cinematografica va sempre di pari passo con quella teatrale. Il suo esordio risale al 1988, nello spettacolo \"Liola\", diretto da Gigi Proietti, per poi continuare con \"Il desiderio preso per la coda\" (1990), per la regia sempre di Proietti. Lavora durante tutto l'arco degli anni '90, sotto la direzione di Enrico Lamanna, Giorgio Strehler, Gianfelice Imparato e, per la terza volta, con Gigi Proietti, nel 1994, nella commedia \"Per amore e per delitto\". Dal 12 giugno 2013 partecipa come concorrente al talent show \"Jump! Stasera mi tuffo\", con la conduzione di Teo Mammucari. Nota tifosa romanista, vince nel 2015 il Premio \u201cSette Colli\u201d. \nIl 22 gennaio 2018 partecipa come concorrente a \"L'isola dei famosi\", condotto da Alessia Marcuzzi su Canale 5, venendo definitivamente eliminata nell'ottava puntata.\nVita privata.\nNel 2000 d\u00e0 alla luce il suo primo figlio, avuto dalla relazione con il regista Mauro Mandolini. Nel 2001 decide di effettuare un \"bypass\" intestinale che le permette di perdere 90 chili raggiungendo negli anni un peso forma di 65 kg. \nL'11 ottobre 2003 sposa Ernesto Ascione nella chiesa di San Marco a Roma. Nel 2008 d\u00e0 alla luce una bambina, avuta dal pittore Francesco Toraldo. Nel 2010 sposa Toraldo, al quale rimane legata fino al 2012. Ha vissuto a Pescara, ma dopo la separazione \u00e8 tornata a vivere a Roma con i figli.\nProcedimenti giudiziari.\nNel 1998 viene arrestata per possesso ai fini di spaccio di una ingente quantit\u00e0 di cocaina, un chilogrammo, e successivamente condannata a 1 anno e 8 mesi di carcere."}
{"id": "1114195", "revid": "266224", "url": "https://it.wikipedia.org/wiki?curid=1114195", "title": "Rover Metro", "text": ""}
{"id": "1114199", "revid": "22229", "url": "https://it.wikipedia.org/wiki?curid=1114199", "title": "Ismailiti", "text": ""}
{"id": "1114202", "revid": "174925", "url": "https://it.wikipedia.org/wiki?curid=1114202", "title": "Tecchiena", "text": "Tecchiena (\"Ticchiena\" in dialetto locale) \u00e8 una frazione del comune di Alatri.\nDescrizione del territorio.\nLa frazione di Tecchiena dista 5,80 chilometri circa dal centro cittadino di Alatri.\nLa frazione \u00e8 divisa in 9 contrade principali: Pignano, Laguccio, Mole Bisleti, Basciano, Polledrara, Montereo, Monte San Marino, Santa Colomba e Colletraiano.\nTecchiena \u00e8 attraversata, da nord a sud, dalla Strada statale 155 di Fiuggi.\nToponimo.\nIl nome compare nei documenti storici in forme diverse, \"Ticclena\", \"Teclena\", \"Tecclena\", \"Ticclena\", \"Techena\" e \"Tecchena\", tutte latinizzazioni dello stesso termine in volgare. Si ritiene che il nome derivi dal latino \"techna\", con il significato di astuzia, frode o agguato, con riferimento all'area di Tecchiena tra i monti Reo, Radicino e Monticchio, che militarmente doveva risultare luogo ideale per tendere agguati in quanto si tratta di una stretta valle.\nStoria.\nL'abitato di Tecchiena si form\u00f2 a partire dall'XI secolo, quando per volont\u00e0 del popolo di Alatri furono edificate alcune fortificazioni sul piccolo colle Monticchio. Le prime menzioni risalgono al 1122, negli \"annales Ceccanenses\", dove si parla di \"Ticclena\", e pochi anni pi\u00f9 tardi \u00e8 riportata la testimonianza di una chiesa intitolata a San Silvestro come parrocchia del centro abitato. Continue contese con la vicina Ferentino sul possesso dell'area, sfociate in autentiche azioni belliche, indussero nel 1245 papa Innocenzo IV a privare il comune alatrino di qualsiasi diritto su ci\u00f2 che ormai restava del castello, incamerando l'area di Tecchiena nei beni della Chiesa e rivendendola nel 1395 ai Certosini di Trisulti. I monaci fondarono una vera azienda agricola che nella seconda met\u00e0 del XVIII secolo fu trasformata nell'attuale complesso della Grancia (granaio), che gestirono fino agli inizi del Novecento.\nLa comunit\u00e0 di Tecchiena godette per molto tempo di larghe autonomie, con statuti propri pur senza ottenere la dignit\u00e0 comunale. Con la soppressione del feudalesimo fu accorpata al comune di Alatri. In tempi recenti \u00e8 emersa, in parte della popolazione, la richiesta dell'autonomia comunale.\nLa struttura della grancia - comunemente ma impropriamente pi\u00f9 conosciuta come Castello - consta di pi\u00f9 corpi riuniti da linee settecentesche che hanno saputo fondere edificio e paesaggio. Nei pressi del complesso sono visibili alcune rovine dell'antico castello."}
{"id": "1114204", "revid": "767487", "url": "https://it.wikipedia.org/wiki?curid=1114204", "title": "Pehonko", "text": "Pehonko o P\u00e9hunco \u00e8 una citt\u00e0 situata nel dipartimento di Atakora nello Stato del Benin con 63.622 abitanti (stima 2006).\nGeografia fisica.\nIl comune \u00e8 situato nella parte nord-occidentale del paese e confina a nord con il Burkina Faso, a sud con il comune di Boukoumb\u00e9, ad est con K\u00e9rou, Kouand\u00e9 e Toucountouna e ad ovest con Mat\u00e9ri e Cobly.\nAmministrazione.\nIl comune \u00e8 formato dai seguenti 3 arrondissement composti da 39 villaggi:\nSociet\u00e0.\nReligione.\nLa maggioranza della popolazione segue religioni locali (69,0%), seguita dal cattolicesimo (12,0%) e dalla religione musulmana (11,0%).\nEvoluzione demografica.\nDal punto di vista etnico la popolazione \u00e8 principalmente composta da Natimba, Yorouba, Zerma, Haousatch\u00e9, Peulhs, Dendis, Batombou, Fon, Waaba, B\u00e9b\u00e8lib\u00e8, B\u00e8tammarib\u00e8, Kountiba, Mossi, Berba e Gourmatch\u00e9ba.\nEconomia.\nSviluppata la coltivazione di cotone ed arachidi, presente l'allevamento di bovini mentre trascurabile \u00e8 la pesca, esercitata sul fiume Pendjari. Presenti inoltre cave di sabbia, ghiaia ed argilla.\nTurismo.\nLa principale attrazione turistica \u00e8 il parco nazionale del Pendjari con le sue numerose grotte e cascate. In citt\u00e0 sono presenti eventi folcloristici di tradizioni locali."}
{"id": "1114211", "revid": "118834", "url": "https://it.wikipedia.org/wiki?curid=1114211", "title": "Grandi Dionisie", "text": ""}
{"id": "1114213", "revid": "118834", "url": "https://it.wikipedia.org/wiki?curid=1114213", "title": "Piccole Dionisie", "text": ""}
{"id": "1114214", "revid": "118834", "url": "https://it.wikipedia.org/wiki?curid=1114214", "title": "Dionisie cittadine", "text": ""}
{"id": "1114215", "revid": "118834", "url": "https://it.wikipedia.org/wiki?curid=1114215", "title": "Dionisie rurali", "text": ""}
{"id": "1114216", "revid": "53588", "url": "https://it.wikipedia.org/wiki?curid=1114216", "title": "Confessione di fede di La Rochelle", "text": ""}
{"id": "1114218", "revid": "76963", "url": "https://it.wikipedia.org/wiki?curid=1114218", "title": "Linda Park", "text": "Linda Park \u00e8 famosa soprattutto per essere membro fisso del cast di \"\", in cui impersona il Guardiamarina Hoshi Sato, primo ufficiale alle comunicazioni della nave spaziale Enterprise NX-01.\nLinda vanta anche partecipazioni nella serie televisiva della NBC \"Raines\" e ha fatto parte del cast di \"Jurassic Park III\" nel 2001. Ha fatto parte del cast del telefilm \"Women's Murder Club\" tratto dalla omonima serie di libri di James Patterson.\nBiografia.\nLinda Park \u00e8 nata nella Corea del Sud, a Seul, e si \u00e8 successivamente trasferita negli USA. Ha iniziato gli studi frequentando la Notre Dame High School a San Jose, in California, e partecipando anche ad alcune produzioni teatrali durante la sua adolescenza. Successivamente ha ottenuto il titolo di Bachelor of Fine Arts alla Boston University, dopo avere frequentato per un semestre anche l'Accademia di Arte Drammatica di Londra, in Inghilterra.\nMeno di un anno dopo la fine dei suoi studi \u00e8 chiamata a far parte del cast di \"\" nel ruolo del Guardiamarina Hoshi Sato. Nel telefilm il personaggio di Hoshi Sato \u00e8 dotato di una particolare capacit\u00e0 di apprendimento delle lingue straniere, ma la stessa Linda Park nella vita reale \u00e8 poliglotta; infatti parla alla perfezione inglese, coreano e spagnolo.\nLinda Park annovera tra le sue passioni soprattutto quella della danza, che lei stessa ha definito \"il mio secondo amore\".\nAttualmente vive a Los Angeles, in California, dove \u00e8 cofondatrice della compagnia teatrale Underground Asylum.\nNegli anni 2000 \u00e8 stata scritturata per partecipare alla nuova serie televisiva NBC \"Raines\" insieme a Jeff Goldblum, con il quale ha gi\u00e0 lavorato sul set di \"Jurassic Park III\"."}
{"id": "1114220", "revid": "6923", "url": "https://it.wikipedia.org/wiki?curid=1114220", "title": "Mercedes-Benz SL", "text": ""}
{"id": "1114233", "revid": "1305772", "url": "https://it.wikipedia.org/wiki?curid=1114233", "title": "Campionato italiano di pallanuoto", "text": ""}
{"id": "1114234", "revid": "339392", "url": "https://it.wikipedia.org/wiki?curid=1114234", "title": "Teatro Scientifico (Mantova)", "text": ""}
{"id": "1114235", "revid": "83549", "url": "https://it.wikipedia.org/wiki?curid=1114235", "title": "Beta-bloccanti", "text": ""}
{"id": "1114237", "revid": "339392", "url": "https://it.wikipedia.org/wiki?curid=1114237", "title": "Teatro Scientifico dell'Accademia", "text": ""}
{"id": "1114241", "revid": "729019", "url": "https://it.wikipedia.org/wiki?curid=1114241", "title": "Castello di Mugnana", "text": "Il castello di Mugnana \u00e8 situato nel comune di Greve in Chianti.\nStoria.\nNel XIV secolo il castello di Mugnana, i cui precedenti proprietari erano gli Amidei, divenne propriet\u00e0 della famiglia fiorentina dei Bardi. Questo castello faceva parte dell'antica Lega di Cintoia. La sua torre era alta in origine circa sessanta metri, ma poi fu ridotta per motivi militari. La sua costruzione e anche quella delle mura risale agli anni precedenti al XIV secolo.\nIl castello fu danneggiato dagli Aragonesi alleati di Siena nella guerra contro Firenze (1530) e, nel 1890, a causa di un terremoto. Le sue mura, al centro delle quali c'\u00e8 il cassero (la cui costruzione risale alla seconda met\u00e0 del Duecento), hanno avuto molti restauri.\nNel cortile del castello c'\u00e8 un loggiato con pilastri ottagonali - dai caratteri gotici - in pietra serena che sorreggono la muratura in pietre."}
{"id": "1114243", "revid": "125470987", "url": "https://it.wikipedia.org/wiki?curid=1114243", "title": "Selvicoltura", "text": "La selvicoltura (o silvicoltura), dal latino \"silvi\"- (\"selva\") e \"coltura\" (\"coltivare, cura\"), \u00e8 nelle scienze forestali l'insieme delle attivit\u00e0 che consentono di controllare crescita, composizione, struttura e qualit\u00e0 di una foresta, con diversi scopi quale la produzione di legname nonch\u00e9 con il fine di preservare nel tempo la qualit\u00e0 e la quantit\u00e0 del patrimonio forestale.\nIn senso stretto indica quell'insieme di interventi che permettono la coltivazione del bosco garantendone la rinnovabilit\u00e0; il prelievo legnoso che se ne ricava viene valutato in termini di sostenibilit\u00e0, ovvero uno sfruttamento ponderato di una risorsa che viene mantenuta rinnovabile; in questo si differenzia dalla cosiddetta \"utilizzazione di rapina\" che non considera questi fondamentali aspetti ecologici.\nLa selvicoltura in senso stretto viene di solito distinta in \"selvicoltura generale\" ed in \"selvicoltura speciale\". \nLa \"selvicoltura generale\" studia le relazioni intercorrenti tra il bosco e l'ambiente in cui esso vive, l'evoluzione della foresta, le modalit\u00e0 di impianto, la rinnovazione del bosco e la utilizzazione del soprassuolo maturo.\nNella \"selvicoltura speciale\" si studiano le esigenze ecologiche e le tecniche colturali delle singole specie arboree forestali. \nLa selvicoltura va inoltre distinta dall'arboricoltura da legno, che si occupa delle piantagioni arboree industriali per fini commerciali.\nLa selvicoltura dunque si basa sulle conoscenze scientifiche degli equilibri e delle caratteristiche degli ecosistemi forestali, naturali o creati dall'uomo, tanto che si pu\u00f2 parlare di \"selvicoltura naturalistica\", che si occupa della conservazione dell'ecosistema forestale per mantenerlo il pi\u00f9 possibile simile a quelli naturali, subordinando allo scopo principale la quantit\u00e0 e qualit\u00e0 del prelievo di legname per usi commerciali; mentre si parler\u00e0 di \"selvicoltura agronomica\" riferendosi alla disciplina tecnica che cerca di conciliare le esigenze economico-produttive tendenti alla massimizzazione della resa in massa legnosa della foresta con le esigenze di mantenimento degli equilibri ecologici, geologici e ambientali del patrimonio boschivo.\nOrigine e storia della selvicoltura.\nLa gestione dei boschi \u00e8 stata sviluppata dall'uomo gi\u00e0 in epoca preistorica. A tale periodo infatti risalgono le prime tracce di boschi gestiti a ceduo, ma numerose sono anche le attestazioni di tale tipologia di gestione sia in epoca classica, sia nel medioevo. Sembra che gi\u00e0 nel medioevo, inoltre, si utilizzasse una sorta di taglio a scelta culturale, a fini solamente utilitaristici, nelle fustaie di tutta Europa. Tale pratica, all'epoca non regolamentata in alcun modo, prevedeva il prelievo esclusivo delle piante utili per l'uso del proprietario del fondo, non essendo ancora sviluppato un vero e proprio mercato del legname.\nGi\u00e0 nel XV e XVI secolo, a seguito dell'aumento di fabbisogno di legno, si registrano testimonianze di applicazioni di tagli rasi, con il rilascio di matricine o con successivi rimboschimenti artificiali. E' a partire da tale periodo storico che prende piede in tutta Europa la pratica, diffusa fino ai primi decenni del XX secolo, di procedere ad una sostituzione sistematica dei boschi di latifoglie (faggi e querce), con quelli di conifere (in particolare abete rosso, ma anche abete bianco e pino) di maggior valore tecnologico ed economico. Al XVIII secolo risale l'inizio dell'applicazione dei tagli successivi in Germania, che prender\u00e0 particolare importanza nella gestione a fustaia delle faggete( nel 1713 Hans-Carl von Carlowitz pubblic\u00f2 il primo trattato di selvicoltura: \"Sylvicultura oeconomica\").\n\u00c8 solamente nel XIX secolo che, in Francia, vengono teorizzati i concetti base della selvicoltura naturalistica, ovvero che i boschi devono essere gestiti \"imitando i processi della natura ed accelerandone la sua opera\". Da questo momento verr\u00e0 data sempre maggior importanza alla rinnovazione naturale, alla creazione di strutture stratificate e, se opportune, a formazioni forestali miste.\nAttualmente la selvicoltura naturalistica, in tutte le sue forme, sta diventando sempre pi\u00f9 diffusa, andando gradualmente a sostituire l'applicazione dei tagli rasi con rinnovazione artificiale, ancora preponderanti in molte foreste del pianeta.\nLa selvicoltura naturalistica.\nPer \"selvicoltura naturalistica\" si intende quella serie di interventi colturali che favoriscono le dinamiche naturali del bosco.\nI punti chiave della selvicoltura naturalistica sono:\nIn particolare, selvicoltura naturalistica significa elasticit\u00e0 nell'uso delle tecniche colturali, in modo da rivolgersi caso per caso alle situazioni da gestire.\nIl primo grande teorico di questa selvicoltura \u00e8 stato il tedesco Karl Gayer, che in un trattato del 1878 sottolinea l'importanza della stabilit\u00e0 del bosco e la diversit\u00e0 delle caratteristiche dello stesso, tali da comportare elasticit\u00e0 di trattamenti.\nTuttavia una spinta decisiva a questa filosofia colturale \u00e8 stata data sia dalle nuove visioni scientifiche dei primi del XX secolo, in particolare all'approccio ecosistemico (olistico) per quanto riguarda il bosco e in genere tutti gli elementi del territorio, visti come ecosistemi interagenti tra loro, sia da cause culturali, quali la sensibilit\u00e0 ai problemi ambientali sviluppata a partire dagli anni settanta, sia da cause contingenti: in Italia queste cause sono rappresentate dall'abbandono delle campagne a partire dagli anni sessanta durante il fenomeno dell'urbanizzazione con conseguente invasione del bosco negli ex pascoli e nelle aree prima coltivate, e all'abbandono della selvicoltura classica che ha innescato il ritorno della vegetazione forestale potenziale, nonch\u00e9 le dinamiche dei rimboschimenti fatti negli anni venti - settanta arrivati a maturazione.\nOggi tutti questi fattori, e la sempre pi\u00f9 sensibile vocazione alla naturalit\u00e0 dell'ambiente sostenuta dall'opinione pubblica hanno posto le basi per la selvicoltura naturalistica.\nModalit\u00e0 di gestione.\nLa riproduzione delle piante forestali.\nIl principale discrimine utilizzato per la classificazione delle modalit\u00e0 di gestione delle foreste \u00e8 quello della modalit\u00e0 di rinnovazione. I boschi gestiti mediante la rinnovazione da seme (gamica) si definiscono a fustaia, quelli gestiti sfruttando le capacit\u00e0 pollonanti di alcune specie arboree (riproduzione agamica), si definiscono a ceduo.\nFustaia.\nCon il termine fustaia si intende un bosco d'alto fusto, ovvero privo di piante policormiche (con pi\u00f9 di un fusto per ogni apparato radicale). Carattere comune alla gestione delle fustaie \u00e8 che la rinnovazione, sia essa naturale o artificiale, avviene a partire da semi. Le modalit\u00e0 di esecuzione dei tagli trovano in genere un parallelismo con quanto avviene nelle foreste vergini. \nFustaia monoplana.\nRientrano in questa categoria tutte le fustaie in cui gli alberi hanno pi\u00f9 o meno la medesima altezza e le chiome verdi sono racchiuse in un medesimo piano, mentre al disotto vi sono solo i fusti e l'eventuale strato erbaceo o arbustivo. Tale portamento forestale \u00e8 tipico dei boschi puri, quali ad esempio le faggete e le peccete montane.\nTaglio raso.\nConsiste nell'abbattimento di tutte le piante presenti in una data superficie. La superficie minima al disotto della quale il taglio raso non \u00e8 pi\u00f9 tale varia in base alle legislazioni forestali nazionali o regionali; in genere comunque tale soglia oscilla tra i 5000 m2 e 1 ha. A sua volta il taglio raso pu\u00f2 essere classificato in base alla forma:\nIl taglio raso trova una applicazione estremamente ampia in tutte le foreste del pianeta e viene applicato anche su superfici molto ampie (fino a 24 ha in U.S.A.). La rinnovazione, soprattutto per tagliate di ampie superfici, \u00e8 prevalentemente artificiale. Se effettuato a fessura o ad orlo, in certe tipologie di foreste (ad esempio nelle peccete montane delle Alpi), tale tipologia di taglio facilita in maniera anche marcata la rinnovazione naturale. Presenta vantaggi in termini economici, semplificando estremamente le operazioni di taglio ed esbosco del legname, facilitando l'utilizzo di attrezzature meccanizzate, e permettendo di limitare i danni agli alberi non destinati al taglio. Viceversa presenta anche numerosi svantaggi, soprattutto per le tagliate di grandi dimensioni: rischio di erosione e destabilizzazione dei pendii, perdita di nutrienti, difficolt\u00e0 nella rinnovazione a causa dello svilupparsi di erbe e rovi e dei maggiori danni degli ungulati. Per tali motivi, soprattutto nelle zone montagnose, tale tipologia di taglio viene in genere limitata a casi particolari, ad esempio per gestione di problematiche fitosanitarie (attacchi di bostrico o altri insetti), o applicata solo nelle sue varianti meno impattanti (a fessura, ad orlo o con riserve). Ecologicamente simula la morte di grandi superfici forestali dovute ad eventi accidentali estremi quali attacchi fitosanitari, incendi o schianti da vento.\nTaglio a buche.\nSi tratta di un taglio raso di piccole dimensioni, in genere non oltre i 1500 m2, di forma grossolanamente circolare, ripetuto con spaziatura semiregolare per tutta l'estensione della foresta soggetta all'intervento. Tale tipologia di taglio media i benefici economici del taglio raso, agevolando i lavori forestali, con una riduzione degli aspetti ecologici negativi. Si applica ad esempio alle peccete montane o alle faggete. Ecologicamente simula lo schianto o la morte di singoli gruppi di alberi che naturalmente avviene in natura nelle foreste mature.\nTagli successivi.\nSi tratta di una serie di tagli, ripetuti nel tempo, che hanno lo scopo di accompagnare l'intera superficie forestale fino allo stadio di maturit\u00e0, per poi agevolarne la rinnovazione e, quindi l'inizio di un nuovo ciclo. Nei boschi trattati in questo modo, in qualunque momento, la superficie della foresta \u00e8 coperta di alberi, in quanto le ultime piante adulte presenti vengono tagliate solamente dopo che si \u00e8 insediata la rinnovazione. \nEsistono due principali categorie di tagli successivi:\nI tagli successivi si applicano con successo a differenti tipologie di bosco. Le principali applicazioni in Europa si hanno nelle quercete, nelle faggete, nelle peccete e nei piceo-abieti-faggeti.\nTagli intercalari.\nSi tratta di tutta la serie di tagli che vengono fatti nelle fustaie monoplane prima del taglio di sementazione o del taglio raso. \nFustaia irregolare.\nPer fustaia irregolare si intende un bosco in cui le chiome degli alberi sono distribuite su pi\u00f9 piani. Vi sono quindi, nello stesso luogo, alberi di differenti dimensioni ed et\u00e0. Tale portamento forestale \u00e8 simile a quanto si riscontra in natura nelle foreste vetuste (old growth forest).\nTaglio di curazione o a scelta colturale.\nTale tipologia di gestione prevede il prelievo solamente di una parte degli alberi presenti, in modo che nel bosco ci siano sempre individui di tutte le classi di dimensione ed et\u00e0, evitando quindi l'evoluzione a fustaia monoplana. In genere, nella scelta, vengono tenuti in considerazione diversi aspetti: struttura e disposizione spaziale degli alberi, presenza o assenza di rinnovazione, stato di salute delle singole piante, valore economico attuale e potenziale di ciascun individuo. Il termine \"curazione\" deriva proprio dal fatto che, oltre a prelevare le piante con il valore economico ricercato, questo tipo di gestione, prevede anche la \"cura\" dell'intero popolamento, eliminando le piante malate o malformate e favorendo la rinnovazione naturale. Tale metodologia ha il vantaggio di ridurre al minimo gli interventi economicamente svantaggiosi come i diradamenti e gli sfolli, permettendo comunque la crescita e il conseguente prelievo di piante con ottimo valore tecnologico ed economico. Contemporaneamente permette la presenza costante di piante giovani nel bosco, garantendo una rapida risposta dell'ecosistema in caso di danni straordinari (vento, neve o insetti). D'altro canto la gestione mediante i tagli di curazione richiede manodopera specializzata per le operazioni di taglio ed esbosco, per ridurre al minimo i danni alle piante rimanenti durante tali attivit\u00e0. Per il medesimo motivo, per una corretta applicazione, \u00e8 opportuno avere una viabilit\u00e0 forestale molto sviluppata, per ridurre la lunghezza dei tratti di bosco da percorrere con il legname a strascico e minimizzare quindi la possibilit\u00e0 di eventuali danni. Tale tipologia di gestione \u00e8 molto diffusa in tutta l'Europa centrale, nel Triveneto, in Francia Orientale e nei Balcani, in particolare nei piceo-abieti-faggeti.\nIl governo a ceduo.\nIl ceduo si rinnova tramite alcune gemme presenti sulla ceppaia, viene chiamata riproduzione agamica o asessuata, significa che se la pianta viene tagliata, nascono dalla ceppaia nuovi fusti. In seguito, e a causa del taglio di maturit\u00e0, gli individui che si generano dalle gemme prendono il nome di polloni. Mentre, la fustaia, si rinnova per seme e la propagazione viene detta gamica o sessuata; qui invece le piante si rinnovano tramite i semi rilasciati dalle piante e tramite l'inseminazione naturale. Pu\u00f2 avvenire in bosco, con seme proveniente dalla disseminazione naturale o da semina, oppure in vivaio, dove si producono le piantine per il rimboschimento. Le fustaie differiscono dai boschi cedui per altri caratteri, derivano quindi da riproduzione gamica che, prevede l\u2019incontro e la fusione di gameti maschile e femminile (riproduzione sessuata).I due tipi di boschi si differenziano anche per la durata del turno economico, il ceduo ha una durata economica di massimo 25 / 30 anni, mentre la fustaia ha una durata economica da 80 a 120 anni. \nGOVERNO A CEDUO COMPOSTO\nDa un punto di vista teorico prevede la presenza contemporanea nel bosco di una quota di individui derivata da seme e di un\u2019altra quota proveniente da gemme. Si ha quindi la coesistenza di una fustaia con un ceduo, anche se \u00e8 quasi sempre la rinnovazione agamica che tende a prevalere.\nCeduo.\nIl ceduo (maggiormente sfruttato per legna da ardere ed assortimenti legnosi per pali e simili), ha rinnovazione agamica in genere per polloni, rapida crescita e turni brevi.\nDi solito i cedui sono di specie con elevata capacit\u00e0 pollonifera (sono escluse le conifere), la ceduazione deve avvenire nel periodo di riposo vegetativo per favorire lo sviluppo di polloni proventizi provenienti dalle gemme latenti sottocorticali.\nLa ceduazione deve avvenire inoltre prima della perdita di capacit\u00e0 pollonifera per senilit\u00e0, nel rispetto delle condizioni stazionali e delle prescrizioni di massima.\nL'altezza di ceduazione (ovvero di taglio) varia a seconda del diverso governo del bosco in base alle essenze presenti ed al tipo di assortimenti legnosi che si desidera ottenere:\nIl taglio dell'albero.\nPrima di effettuare il taglio bisogna identificare il letto di caduta della pianta. La localizzazione del letto di caduta dipende da vari fattori, tra cui la posizione della pianta, la pendenza del pendio su cui si trova la pianta, in base alla forma della pianta e alla sua inclinazione. \nPer prima cosa si effettua la TACCA DI DIREZIONE che raggiunge circa la met\u00e0 del tronco. Viene asportato quindi un triangolo di legna dal fusto. \nDalla parte opposta si effettua il taglio di caduta che sar\u00e0 effettuato pi\u00f9 in alto della tacca di direzione, la distanza dalla tacca di direzione si calcola in base al diametro del tronco, questa misura equivale ad 1/4 del diametro."}
{"id": "1114252", "revid": "25550", "url": "https://it.wikipedia.org/wiki?curid=1114252", "title": "Moro di Venezia", "text": ""}
{"id": "1114254", "revid": "125695657", "url": "https://it.wikipedia.org/wiki?curid=1114254", "title": "Franka Potente", "text": " \nBiografia.\nFranka nasce a M\u00fcnster, nella Renania Settentrionale-Vestfalia, figlia di Hildegard, un'assistente medica, e Dieter Potente, un insegnante di remote origini italiane (il bisnonno paterno era un immigrato siciliano, giunto in Germania verso la fine del XIX secolo). Entra presso la \"Otto Falckenberg Schule\" di Monaco di Baviera nel 1994, dove studia recitazione, venendo poi ingaggiata per piccole parti in film di produzione tedesca. \nL'attrice \u00e8 divenuta nota al pubblico internazionale per la sua interpretazione nel film a basso costo del 1998, \"Lola corre\", ricevendo critiche positive e aggiudicandosi un Deutscher Filmpreis come miglior attrice nello stesso anno e, per la stessa categoria, un premio speciale della German Phono Academy all'International Biennal for Film Music nel 1999. Nel film Franka Potente ha avuto anche modo di debuttare nella musica pop, duettando con Thomas D; nonostante i vari album realizzati finora, la carriera di attrice \u00e8 rimasta quella principale. Nel 1999 e nel 2000 \u00e8 stata giudicata dal pubblico miglior attrice ai Deutscher Filmpreis; questi risultati hanno fatto crescere la sua fama anche nel resto d'Europa e negli Stati Uniti d'America.\nVita privata.\nVegana, l'attrice \u00e8 stata fidanzata con il regista e connazionale Tom Tykwer dal 1998 al 2002; successivamente ha intrattenuto una breve relazione con l'attore statunitense Elijah Wood, quest'ultimo conosciuto sul set del film \"Tutto quello che voglio\" (2002). Si \u00e8 poi sposata con l'attore statunitense Derek Richardson nel 2012, con il quale ha avuto due figlie, nate rispettivamente nel 2011, un anno prima del matrimonio, e nel 2013.\nDoppiatrici italiane.\nNelle versioni in italiano dei suoi film, Franka Potente \u00e8 stata doppiata da:"}
{"id": "1114256", "revid": "287204", "url": "https://it.wikipedia.org/wiki?curid=1114256", "title": "Ichiro Mizuki", "text": ""}
{"id": "1114257", "revid": "48344", "url": "https://it.wikipedia.org/wiki?curid=1114257", "title": "Cavalluccio marino", "text": ""}
{"id": "1114259", "revid": "831312", "url": "https://it.wikipedia.org/wiki?curid=1114259", "title": "Societ\u00e0 Sportiva Lazio Nuoto", "text": "La Societ\u00e0 Sportiva Lazio Nuoto, o semplicemente Lazio Nuoto, \u00e8 una societ\u00e0 pallanuotistica italiana di Roma, fondata il 9 gennaio 1900 sotto il nome di Societ\u00e0 Podistica Lazio da Luigi Bigiarelli.\nStoria.\nLa S.S. Lazio Nuoto \u00e8 una delle pi\u00f9 antiche sezioni della Societ\u00e0 Sportiva Lazio. Fondata infatti nel 1900, \u00e8 la sezione antesignana, essendo stati i biancocelesti prima nuotatori e podisti, poi calciatori, escursionisti e canottieri. Nuoto, Pallanuoto e Tuffi sono le tre discipline in cui la societ\u00e0 \u00e8 maggiormente impegnata. Tra queste spiccano la squadra che milita nel campionato italiano di Pallanuoto di Serie A1, e tuffatori del calibro di Nicola e Maria Marconi. L'esordio della Societ\u00e0 nel nuoto avviene in primavera/estate del 1900, nelle acque del Tevere. Allora le piscine non esistevano. E fu subito trionfo. Romeo Tofini vince da assoluto outsider la supergara \"Campionato del Tevere\" davanti al consocio Vincenzo Altieri, battendo la star dell'epoca Costantino Pizzingrilli della Rari Nantes Roma davanti al pubblico delle grandi occasioni, radunato nell'ambito delle manifestazioni per festeggiare il nuovo secolo.\nNei primi anni del '900 i nuotatori della Lazio monopolizzano la vita sul Tevere, imponendosi in traversate, cimenti invernali, saggi indumentali, esibizioni di tuffi, ecc. Nel 1901, l'inglese Jarvis, campione olimpico di nuoto in visita a Roma, spiega e fa provare nel laghetto di Villa Borghese tecniche e regole del \"waterpolo\" dando il via ad un grande interesse su questo sport che prender\u00e0 successivamente corpo nel 1904 quando ai giocatori della Lazio \u00e8 concesso l'uso gratuito della piscina delle Acque Albule di Tivoli Terme e del trenino per raggiungerla. Nel 1906 la Lazio si aggiudica un torneo di pallanuoto con squadre liguri e napoletane, ufficiosamente indicato come primo Campionato Italiano, e continua a primeggiare sino alla Grande Guerra. L'astro nascente di questo periodo \u00e8 Olindo Bitetti, il primo dei due grandi personaggi \u2013 mentre l'altro \u00e8 Renzo Nostini \u2013 che hanno improntato la storia del sodalizio. Nel 1926 le sezioni del sodalizio sono pi\u00f9 di 10 e pertanto la denominazione sociale \u00e8 definitivamente modificata in Societ\u00e0 Sportiva Lazio. Dopo un periodo d'appannamento a seguito della partenza di Olindo Bitetti per lavoro all'estero, con il suo ritorno nel 1932 la Lazio ottiene la gestione dello Stadio Nazionale (oggi Stadio Flaminio) e riparte alla grande. In 2 anni conquista 3 records italiani di staffetta che portano alla ribalta anche nel nuoto e nella pallanuoto Renzo Nostini, campione di scherma, di pentathlon moderno e di rugby.\nNel 1935 la squadra di pallanuoto sfiora il successo in serie A, in porta gioca Massimo Girotti futura star cinematografica. Nel 1936 William Lisardi centra, nei 100 stile libero, il primo titolo assoluto individuale della storia sociale, poi bissato nel 1937 e imitato, negli anni successivi, 5 volte da Massimo Costa sempre nei 100 s.l., Italo De Zucco 2 volte nei 100 dorso, Giuseppina Crugnola 2 volte nei 400 s.l., Tatiana Pertot 2 volte nei 200 rana e Grazia Scalia negli 800 s.l. Nei tuffi Tatiana Pertot bissa i successi nel nuoto con 4 titoli dal trampolino e 2 dalla piattaforma mentre Ferrero Marianetti centra 3 titoli dal trampolino, 2 dalla piattaforma e trascina la squadra a 5 titoli di societ\u00e0. Nel Conflitto Mondiale Attilio Friggeri e Giorgio Scalia si immolano per la patria. Ad essi sono intitolate due strade di Roma. Il primo titolo assoluto del dopoguerra lo vince nel 1946 Renato Tofini, nipote del pioniere Romeo, nei 200 rana. La squadra di pallanuoto vince il titolo del 1945 ma le viene annullato per un reclamo tecnico. Piazza comunque 3 suoi big nel Settebello Oro Olimpico 1948 ed Oro Europeo 1947: Aldo Ghira, Geminio Ognio e Ermenegildo \"Gildo\" Arena.\nAldo Ghira nei 200 rana, Geminio Ognio nei 400 s.l. e due volte nei 1.500 s.l. e Gildo Arena nei 100 s.l. vincono anche il titolo assoluto nel nuoto. Nel 1951 diviene Presidente Renzo Nostini, ingegnere, discepolo e seguace di Olindo Bitetti. Il suo regno durer\u00e0 54 anni segnando i destini del sodalizio e dello Sport Italiano della seconda met\u00e0 del secolo. Nei primi anni '50 spopola Carlo Pedersoli, in arte cinematografica meglio conosciuto come Bud Spencer, primo italiano sotto il minuto nei 100 s.l. e centroboa nella pallanuoto. Nel 1954 la Lazio Nuoto \u00e8 la pi\u00f9 forte societ\u00e0 italiana. Nel 1955 Renzo Nostini porta a Roma Enzo Zabberoni, ex campione della Florentia e allenatore emergente e chiama al suo fianco Sergio Catalani, tricolore sfumato di pallanuoto nel '45, vicepresidente storico fino agli anni '80. Le nuove idee e le diverse tecniche rivoluzionano l'ambiente e lanciano il momento pi\u00f9 fulgido della storia laziale. Nel nuoto si impone Paolo Pucci. Nel 1958 ai Campionati Europei di Budapest Paolo Pucci centra l'oro dei 100 s.l. battendo un record continentale che resisteva da 12 anni, con il 3\u00ba tempo mondiale \"ogni epoca\", trascina la 4x200 s.l. all'argento e la 4x100 mista al bronzo ed \u00e8 inserito nella squadra ideale dei migliori giocatori di pallanuoto del mondo. Poteva vincere le Olimpiadi di Roma sia nel nuoto che nella pallanuoto ma smette poco prima per incomprensioni con il Coni.\nL'uragano Zabberoni sconvolge il nuoto nazionale e porta alla ribalta una generazione che in un ventennio consegna ai colori biancocelesti 2 Ori Olimpici, 1 Oro e 2 Records Europei, 5 Ori ai Giochi del Mediterraneo e 2 alle Universiadi, 53 titoli di societ\u00e0 nel nuoto (19 femminili assoluti, 6 maschili assoluti e 28 di categoria), 22 Trofei Corbari (oggi Trofeo del Nuotatore), 4 Trofei del Giocatore, 13 Trofei Barbacci (nuoto, pallanuoto e tuffi), 100 titoli e 149 records assoluti. Le nuove star sono Giuseppe Avellone, Welleda Veschi, Rita Androsoni, Anna Beneck, Daniela Serpilli, Paola Saini, Maria Cristina Pacifici, Francesco Spinola ma la stella pi\u00f9 fulgida \u00e8 Daniela Beneck, 11 titoli e 19 record individuali assoluti, prima italiana a stabilire un record europeo, nel 1965 nei 200 stile libero. Nel 1956 la squadra di pallanuoto (Mino Antonelli, Paolo Pucci, Salvatore Gionta, Felice Virno, Baccini, Ceccarini, Peretti, Berenga, Gambino) vince il titolo sotto la guida di Camillo De Giovanni, ma dopo 2 anni Zabberoni assume anche questo incarico. Le stelle del gruppo sono Giancarlo Guerrini e Salvatore Gionta, che nel 1960 centrano l'Oro Olimpico con il Settebello (Giancarlo Guerrini partecipa all'Olimpiade anche come nuotatore) e intorno a loro si afferma una nuova generazione di giovani, Vallone, Vassallo, Gualdi, Alberto Spinola ed il Presidente del sodalizio Massimo Moroli, che entreranno a far parte del Settebello e contrasteranno lo strapotere della Pro Recco.\nDel gruppo fa parte anche Fabrizio Momoni che negli anni '90 e 2000 si aggiudicher\u00e0 numerosi titoli e records mondiali nella categoria Master di nuoto. Nei tuffi si impone Paola Perno, campionessa assoluta dai 3 m. Nel 1963 la dimensione e il pluralismo sportivo della S.S. Lazio suggeriscono di modificare la configurazione giuridica della societ\u00e0 da polisportiva di primo livello, capace di gestire pi\u00f9 attivit\u00e0 con un'unica amministrazione, in polisportiva di secondo livello, una sorta di federazione di sezioni sportive autonome e indipendenti. Nasce cos\u00ec la S.S. Lazio Nuoto. Dopo il ritorno di Zabberoni a Firenze nel 1965, l'onda lunga delle imprese biancocelesti prosegue sotto la cura di Franco Baccini, tricolore '56 con la pallanuoto e \"vice\" di Zabberoni di lungo corso. La generazione dei Campioni Italiani Assoluti degli anni '70, oltre a Donatella Talpo, Patrizia Miserini, Raffaella Rasi, Paola Morozzi, Marina Corsi, Daniele Masala, Pietro Boscaini, Maurizio Giovannini, Sergio Alibertini, Giorgio Quadri e Luigi Barelli, annovera anche Paolo Barelli Presidente della FIN.\nNella Pallanuoto, grande prestigio per Romeo Collina, Oro Mondiale a Berlino 1978, e i nomi di punta sono Riccardo Catalani e Pierluigi Formiconi, che dovr\u00e0 successivamente aggiudicarsi 1 Oro Olimpico, 3 Mondiali e 4 Europei alla guida del Setterosa ed oggi \u00e8 tornato a guidare la panchina della S.S. Lazio Pallanuoto dopo una prima parentesi risalente al 1973. Nelle giovanili primeggia Nanni Moretti, futuro regista cult. I nomi di spicco degli anni '80 sono Andrea Ceccarini e Manuela Melchiorri nel nuoto, il giovane Massimiliano Ferretti nella pallanuoto e Laura Schermi che centra nei tuffi 4 titoli dal trampolino e 1 dalla piattaforma. Manuela Melchiorri si aggiudica 11 titoli assoluti e trascina, nel 1988, la squadra femminile, di cui faceva parte l'allenatrice di nuoto Rossella Pellegrini, all'ultimo titolo assoluto di societ\u00e0. Massimiliano Ferretti, passato ad altre squadre, si affermer\u00e0 assieme ad un'altra stella Ferdinando Gandolfi con l'Oro Olimpico 1992, l'Oro Mondiale 1994 e l'Oro Europeo 1993. Ferdinando Gandolfi \u00e8 stato vincitore di una medaglia d'oro ai Giochi olimpici di Barcellona nel 1992; \u00e8 stato l'autore della rete decisiva nella finale contro i padroni di casa della Spagna, battuti dal \"Settebello\" azzurro per 9 a 8 dopo il secondo tempo supplementare.\nNegli anni '90, con coach Domenico Rinaldi, riesplodono i tuffi che portano 4 titoli assoluti di societ\u00e0 consecutivi, si pregiano di un nome glorioso, Durand De La Penne, con Federico, nipote dell'eroe di guerra Luigi, Campione Italiano Assoluto dai 10 m e lanciano nel firmamento internazionale i tre fratelli Marconi: Nicola, Tommaso e Maria che complessivamente arricchiranno il palmares sociale con 3 ori, 1 argento e 5 bronzi Europei e 21 titoli Assoluti, ancora oggi ai vertici dei tuffi italiani. Nel 2005 si spegne Renzo Nostini, la leggenda della Lazio e dello Sport Italiano, Presidente Onorario del CONI di cui \u00e8 stato a lungo Vicepresidente vicario e protagonista di epiche battaglie di rinnovamento, Collare d'Oro al merito sportivo e Stella al merito sportivo. Sar\u00e0 intitolato a suo nome il grande Centro Internazionale Acquatico che sorger\u00e0 a Tor Vergata per i Campionati del Mondo di Roma 2009. Gli succede Massimo Moroli, suo \"vice\" per pi\u00f9 di 20 anni. Nel segno della continuit\u00e0 anche nella \"Polisportiva\" il testimone passa ad Antonio Buccioni, \"spalla\" storica dell'\"Ingegnere\" nella custodia dei valori della Lazialit\u00e0. Sotto i segni distintivi della S.S. Lazio ogni giorno si allenano e gareggiano circa 10.000 giovani di 37 diverse discipline sportive. Nei colori biancocelesti si celebrano sport, passione, epica e uno spaccato della storia italiana dell\u00b4ultimo secolo. Chi si riconosce in questi colori fa parte di una famiglia ideale, interprete della \"Lazialit\u00e0\", una mentalit\u00e0 e uno stile di vita che distinguono. Il motto \u00e8 \"Concordia Parvae Res Crescunt\".\nColori e simboli.\nColori.\nI colori storici della S.S. Lazio sono il bianco e il celeste, scelti in onore della Grecia, patria delle Olimpiadi, in quanto la societ\u00e0 capitolina fu fondata in un periodo di rinascita dell'antico spirito olimpico. Per la scelta dei colori determinante fu il giudizio del principale fondatore, Luigi Bigiarelli, mentre uno dei suoi amici nonch\u00e9 socio fondatore, Olindo Bitetti, fu colui che ispir\u00f2 la scelta del nome della storica societ\u00e0 capitolina.\nGiocatori celebri.\nBud Spencer"}
{"id": "1114260", "revid": "131358", "url": "https://it.wikipedia.org/wiki?curid=1114260", "title": "S.S. Lazio Pallanuoto", "text": ""}
{"id": "1114267", "revid": "287204", "url": "https://it.wikipedia.org/wiki?curid=1114267", "title": "Associazione Sportiva Dilettantistica Varese Olona Nuoto", "text": "LAssociazione Sportiva Dilettantistica Varese Olona Nuoto (meglio nota come Varese Olona Nuoto o anche con la sigla VON) \u00e8 la principale societ\u00e0 natatoria della citt\u00e0 di Varese, preposta alla pratica di nuoto e pallanuoto.\nPer la stagione 2016-2017 le prime squadre del secondo sport militano nel campionato italiano di Serie B maschile e in quello di Serie A2 femminile.\nI colori sociali sono il bianco, il rosso ed il blu (unione dei colori cittadini con la tinta peculiare dell'acqua).\nStoria.\nLa societ\u00e0 \u00e8 stata fondata nel 1951 da Fausto Fabiano, figura di spicco dell'ambiente natatorio varesino, a cui \u00e8 intitolata la Piscina Comunale cittadina, sede delle gare interne. Scomparso il fondatore, la gestione \u00e8 stata rilevata dal figlio Fabio.\nPallanuoto femminile.\nLa prima squadra femminile di pallanuoto costituisce la sezione pi\u00f9 prestigiosa e titolata del sodalizio, annoverando nel suo palmar\u00e8s un secondo posto nel campionato nazionale di Serie A2 2005-2006, sotto la conduzione dei tecnici Alberto Bellorini e Mino Marsili: la successiva vittoria nei playoff valse anche la prima promozione Serie A1.\nNelle tre stagioni successive la squadra femminile, guidata da Manuela Zanchi (nel duplice ruolo di giocatrice ed allenatore) e Maria Pia Sambo, dopo la prima salvezza raggiunta ai playout, riusc\u00ec per due volte consecutive a qualificarsi ai play-off per il titolo, in ambedue i casi uscendo al primo turno.\nNella stagione 2009-2010, complice l'abbandono di varie giocatrici titolari (ivi compresa Manuela Zanchi) e lo scarso feeling della squadra col nuovo allenatore, Jacopo Bologna, la VON si ritrov\u00f2 in fondo alla classifica di massima serie, con sole quattro partite vinte; nemmeno le dimissioni di Bologna, sostituito alla quintultima giornata da Andrea Sellaroli, riuscirono ad evitare la retrocessione.\nA seguito di tale annata, non ritenendo di avere risorse sufficienti per affrontare il campionato di Serie A2, la dirigenza societaria rinunci\u00f2 alla seconda serie optando per far ripartire la squadra femminile dalla Serie B (terzo livello dei campionati italiani), nuovamente sotto la guida di Alberto Bellorini.\nDopo cinque anni di militanza in Serie B, al termine della stagione 2014-2015 la squadra femminile ha vinto il proprio girone ed ha successivamente chiuso al secondo posto gli spareggi-promozione disputati a Frosinone, garantendosi la promozione in Serie A2.\nAl termine di tale fortunata stagione il tecnico Alberto Bellorini passa a gestire la seconda squadra maschile, militante nella Serie A del campionato \"Libertas PallaNuotoItalia\"; Gionata Gesuato, ex assistente allenatore della prima squadra maschile e responsabile dei settori giovanili della VON, rileva la guida tecnica della prima squadra femminile e la conduce alla salvezza al termine della stagione regolare.\nPallanuoto maschile.\nLa squadra maschile, dopo diversi anni di militanza nel campionato di Serie D (poi ribattezzato Promozione), nella stagione 2010-2011 conquista la promozione in Serie C vincendo lo spareggio con la prima classificata del girone piemontese, sotto la guida di Luca Bianchi. Nelle stagioni successive la squadra, concludendo il campionato a met\u00e0 classifica, ottiene la permanenza in categoria.\nLa prima squadra maschile, a partire dalla stagione 2013/2014, \u00e8 seguita dal tecnico Sandro Cattino. Nella stagione 2015-2016 si classifica al primo posto del campionato di serie C lombardo/piemontese e viene promossa per la prima volta nella storia in serie B.\nCollegamenti esterni.\n "}
{"id": "1114269", "revid": "182193", "url": "https://it.wikipedia.org/wiki?curid=1114269", "title": "Varese Olona Nuoto", "text": ""}
{"id": "1114270", "revid": "3082", "url": "https://it.wikipedia.org/wiki?curid=1114270", "title": "Amburbalia", "text": ""}
{"id": "1114271", "revid": "1305772", "url": "https://it.wikipedia.org/wiki?curid=1114271", "title": "Burnout (videogioco)", "text": "Burnout \u00e8 un videogioco di simulazione di guida sviluppato da Criterion per le console PlayStation 2, Xbox e GameCube nel 2001. Si tratta del primo titolo della serie omonima, oggi arrivata al settimo capitolo.\nModalit\u00e0 di gioco.\nLa modalit\u00e0 principale di gioco in Burnout \u00e8 la modalit\u00e0 campionato, che \u00e8 una selezione di eventi con tre o quattro gare ciascuno. Qui il giocatore gareggia contro tre vetture di tipo diversi. Ogni evento diventa pi\u00f9 difficile e richiede al giocatore di utilizzare le autovetture pi\u00f9 veloci per raggiungere il primo posto. Dopo aver completato ogni evento, un Face Off sfida \u00e8 sbloccato, che a sua volta apre una nuova macchina. Tra le altre modalit\u00e0 gara singola, time attack, e multiplayer. Gara singola \u00e8 una modalit\u00e0 in cui si affrontano nelle gare tre avversari. In Time Attack, il giocatore deve completare un giro in un certo periodo di tempo.\nTracciati ed auto.\nMolti tracciati si basano su strade reali:\nOgni posizione del gioco \u00e8 collegata, quindi ipoteticamente si potrebbe guidare da River City (Parigi) e arrivare ad Harbor Town (la Costa del Sol) nel giro di pochi secondi. Burnout dispone di una piccola collezione di auto, compresa la piccola compatta, la berlina, il pick-up e le muscle cars.\nRecensione.\nBurnout \u00e8 stato ricevuto positivamente dalla critica, lodato in particolare per la sua grafica impressionante e il suo gameplay. Shahed Ahmed a GameSpot ha affermato che Burnout \u00e8 uno dei giochi pi\u00f9 intensi e divertenti di corse su PlayStation 2, con controlli rigorosi e grafica impressionante. GamePro ha affermato che il gioco offre un grande mix di facile accessibilit\u00e0, lo stile semplice, ed eccitazione. Dal luglio 2002 di Electronic Gaming Monthly ha sostenuto che Burnout da un incredibile senso di velocit\u00e0.\nQuesto gioco \u00e8 stato spesso criticato per la sua musica, i replay, e le sue difficolt\u00e0. TotalGames.net ha affermato che Burnout \u00e8 il peggior esempio fino ad oggi, come si pu\u00f2 essere al primo posto ma ancora a corto di tempo, un aspetto che \u00e8 esasperante, considerando la probabilit\u00e0 di almeno un paio di collisioni, del tutto prevedibile."}
{"id": "1114273", "revid": "155613", "url": "https://it.wikipedia.org/wiki?curid=1114273", "title": "Sinagoga di Livorno", "text": "La sinagoga di Livorno sorge non lontano da piazza Grande, \nall'interno della citt\u00e0 pentagonale del Buontalenti, nell'ampia piazza Benamozegh.\nFu costruita su progetto dell'architetto Angelo Di Castro e completata nel 1962 sul luogo dall'antica sinagoga, parzialmente distrutta durante l'ultimo conflitto mondiale.\n\u00c8 con Roma, Trieste e Genova, una delle quattro grandi sinagoghe monumentali del Novecento in Italia e l'unica ad essere edificata nel periodo successivo alla seconda guerra mondiale.\nStoria.\nI bombardamenti della seconda guerra mondiale distrussero parzialmente l'antica sinagoga secentesca che si trovava dietro al duomo. Nel dopoguerra si avvi\u00f2 un lungo dibattito circa la possibilit\u00e0 di ricostruirla dov'era e come era o di procedere all'edificazione di un nuovo edificio. Anche per l'intervento di Bruno Zevi, allora membro del Consiglio Superiore dei Lavori Pubblici, la vicenda della ricostruzione pass\u00f2 dalla competenza della comunit\u00e0 livornese a quella dell'Unione delle comunit\u00e0 ebraiche che vide nell'edificazione di una nuova sinagoga a Livorno l'occasione per creare dopo la tragedia della guerra un monumento alla vitalit\u00e0 ebraica, che avrebbe assunto un significato simbolico proprio perch\u00e9 coinvolgeva una comunit\u00e0 numerosa, antica e di grande tradizione rabbinica.\nDescrizione.\nL'architetto Di Castro progett\u00f2 un edificio che richiamava nella forma il Tabernacolo o la Grande Tenda destinata a custodire l'Arca dell'Alleanza, avvicinandosi a coeve progettazioni del dopoguerra, soprattutto tedesche.\nLa struttura portante, realizzata con possenti nervature in calcestruzzo armato racchiude pannelli di tamponamento in cui si aprono finestre ottagonali ed esagonali e il corpo prismatico dell'abside, nel quale piccolissime aperture triangolari creano un suggestivo baluginare di luci.\nAll'interno i sedili sono disposti su gradinate digradanti verso il centro dove si innalza la \"tev\u00e0\", realizzata riutilizzando parti di quella antica; l'ar\u00f2n hakkode\u0161 \u2014 \u05d0\u05b8\u05e8\u05d5\u05b9\u05df \u05d4\u05b7\u05e7\u05b9\u05bc\u05d3\u05b6\u05e9\u05c1 del 1708, opera dell'ebanista Angelo Scoccianti di Cupramontana, proviene dalla sinagoga di Pesaro ed \u00e8 uno splendido esempio di ebanisteria barocca. Il matroneo \u00e8 collocato su un ballatoio nella parte retrostante. Al piano sottostante \u00e8 sistemato l'Oratorio Lampronti nel quale la \"tev\u00e0\" e \"l'ar\u00f2n\", del secolo XVII, provengono dal tempio di rito spagnolo di Ferrara."}
{"id": "1114275", "revid": "404449", "url": "https://it.wikipedia.org/wiki?curid=1114275", "title": "Maremma Cricket Club", "text": "Il Maremma Cricket Club \u00e8 la squadra di cricket di Grosseto.\nStoria.\nIl club nacque il 10 ottobre 1985 con la denominazione di \"Etruria Cricket Club\", seppur venendo riconosciuto con atto notarile solo il 30 gennaio 1987.\nLa nascita di una squadra di cricket a Grosseto \u00e8 dovuta ad una concatenazione di eventi quasi fortuita. Nel settembre 1985, infatti, fu programmata un'esibizione amichevole del glorioso Capannelle Cricket Club assieme ad un'altra squadra precedentemente fondata a Firenze; all'epoca venne deciso lo svolgimento di tale evento presso lo Stadio Comunale Olimpico Carlo Zecchini.\nL'incontro di cricket tra i due club richiam\u00f2 moltissimi spettatori, regalando un inatteso ma graditissimo successo a questa manifestazione. Per ripagare il pubblico grossetano della numerosa e calorosa partecipazione, venne fondata una squadra di cricket anche nel capoluogo maremmano, che fu denominata inizialmente Etruria Cricket Club.\nIl 1998 fu un anno storico per il club, in quanto arriv\u00f2 il primo e finora unico trofeo della sua storia, la Coppa Italia. Sempre nello stesso anno, era stato deciso il cambiamento di denominazione nell'attuale Maremma Cricket Club.\nDal 2009 almeno la prima squadra non \u00e8 pi\u00f9 attiva."}
{"id": "1114279", "revid": "767487", "url": "https://it.wikipedia.org/wiki?curid=1114279", "title": "All the Good Children Go to Hell", "text": "All the Good Children Go to Hell \u00e8 un album in studio del gruppo musicale italiano Afterhours, pubblicato ai primi di luglio del 1988 dalla casa discogrfica Toast Records.\nDescrizione.\nIl disco \u00e8 stato pubblicato un anno dopo il singolo \"My Bit Boy\" (1987) ed \u00e8 cantato interamente in lingua inglese. I testi e le musiche sono di Manuel Agnelli, eccetto \"Green River\", scritta da John Fogerty dei Creedence Clearwater Revival. \u00c8 stato registrato nel giugno 1988 negli studi Bips di Milano; il tecnico del suono \u00e8 Paolo Mauri (coproduttore del disco).\nLa canzone che d\u00e0 il titolo al disco, \"All the Good Children Go to Hell\", pur registrata, non fu inserita nella tracklist dell'album, ma nella compilation \"Oracolo\", pubblicata dalla Toast Records pochi mesi dopo e dedicata alla psichedelia italiana.\nStile.\nLe influenze sonore pi\u00f9 nette sono riconducibili a grandi band rock statunitensi come Velvet Underground e Television."}
{"id": "1114281", "revid": "125462579", "url": "https://it.wikipedia.org/wiki?curid=1114281", "title": "Sport in Toscana", "text": "Lo sport in Toscana si \u00e8 sviluppato ad un certo livello solo dal secondo dopoguerra in poi.\nPrincipali societ\u00e0 sportive.\nCalcio a 11.\n'*'Compresi i campionati disputati con il nome Gavorrano"}
{"id": "1114283", "revid": "110157", "url": "https://it.wikipedia.org/wiki?curid=1114283", "title": "Unione Sportiva Lecce 1952-1953", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1952-1953."}
{"id": "1114292", "revid": "287204", "url": "https://it.wikipedia.org/wiki?curid=1114292", "title": "Unione Sportiva Lecce 1951-1952", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1951-1952."}
{"id": "1114295", "revid": "1638611", "url": "https://it.wikipedia.org/wiki?curid=1114295", "title": "Isole dei Principi", "text": " \nLe isole dei Principi (in turco Prens Adalar\u0131, ufficialmente Adalar, o anche \"\u0130stanbul Adalar\u0131\" o \"K\u0131z\u0131l Adalar\"; in greco antico \"\u03a0\u03c1\u03b9\u03b3\u03ba\u03ae\u03c0\u03c9\u03bd \u03bd\u1fc6\u03c3\u03bf\u03b9\", \"Prink\u00e9p\u014dn n\u00easoi\"; in greco \"\u03a0\u03c1\u03b9\u03b3\u03ba\u03b7\u03c0\u03bf\u03bd\u03ae\u03c3\u03b9\u03b1\", \"Prinkipon\u00edsia\") sono un arcipelago del mar di Marmara costituito da nove isole site davanti alla costa asiatica di Istanbul. Amministrativamente le isole costituiscono un distretto del comune metropolitano di Istanbul.\nGeografia fisica.\nLe nove isole sono:\nStoria.\nAbitato sin dall'antichit\u00e0, per via della sua posizione strategica presso l'imboccatura del Bosforo l'arcipelago ospit\u00f2 una fortezza gi\u00e0 in epoca classica (sull'isola di Burgazada, ove sorse una fortificazione eretta da Demetrio I Poliorcete tra il IV e il III secolo a.C.).\nDurante il periodo bizantino le isole iniziarono ad essere usate come luoghi ove confinare principi ed altri membri dell'alta nobilt\u00e0; un convento a Prinkipo fu prescelto per recludervi le imperatrici bizantine Irene, Eufrosina, Teofano, Zoe e Anna Dalassena, oltre a numerosi altri notabili, come gli ex imperatori deposti, come Michele I Rangabe e Romano IV Diogene.\nInizialmente (803) fu qui sepolto il corpo dell'Imperatrice Irene, per poi essere traslato (864) nella chiesa dei Santi Apostoli a Costantinopoli, a seguito della sua canonizzazione.\nTale tradizione prosegu\u00ec anche sotto i sultani ottomani, che vi esiliarono membri delle proprie famiglie, dando cos\u00ec origine al nome dell'arcipelago. \nA partire dal XIX secolo l'arcipelago divenne una meta privilegiata per l'alta borghesia e la nobilt\u00e0 di Istanbul e vi vennero costruite case di vacanza ed altri edifici che sono ancora preservati sulle isole maggiori. Dopo essere stato espulso dall'Unione Sovietica nel febbraio 1929 vi trascorse quattro anni in esilio anche Lev Trotsky.\nAbitate prevalentemente da greci e sede di monasteri ortodossi per secoli, le isole hanno via via visto prevalere la componente etnica e culturale turca soprattutto nella seconda met\u00e0 del XX secolo, a seguito dei conflitti greco-turchi a causa di Cipro e della seguente pulizia etnica, nonch\u00e9 per l'afflusso di residenti turchi dovuto allo sviluppo turistico delle isole quale luogo di riposo e svago per l'alta societ\u00e0 di Istanbul. \nTale processo ha subito un'accelerazione quando, all'istituirsi della Repubblica turca, il British Yacht Club di B\u00fcy\u00fckada fu espropriato e trasformato nell'Anadolu Kul\u00fcb\u00fc (Club Anatolia), riservato allo svago estivo dei parlamentari turchi.\nTuttavia, ancora ai giorni nostri sono presenti sulle isole piccole comunit\u00e0 etniche greche ed ebraiche, mentre \nK\u0131nal\u0131ada possiede ancora un'importante comunit\u00e0 armena. In tal senso, l'arcipelago costituisce ancora un raro esempio - per quanto ridotto e parziale - della societ\u00e0 multiculturale che caratterizzava la Turchia nel periodo ottomano, soprattutto a Costantinopoli, tratto ormai largamente perduto anche nell'ex capitale.\nEconomia.\nDurante i mesi estivi le isole sono molto affollate essendo una delle destinazioni preferite per gite giornaliere da Istanbul. \nLe isole principali sono collegate alla terraferma da regolari e veloci servizi di ferryboat pubblici gestiti dal comune di Istanbul sia dalla parte asiatica (da Bostanc\u0131 e da Kartal) che da quella europea (da Sirkeci/Emin\u00f6n\u00fc, Kabata\u015f e Yenikap\u0131) della citt\u00e0 turca. Diversi di questi traghetti effettuano quattro fermate principali: K\u0131nal\u0131ada, Burgazada, Heybeliada ed infine B\u00fcy\u00fckada. \nSull'intero arcipelago non esiste traffico in quanto quello motorizzato \u00e8 vietato (salvo mezzi di servizio) e gli unici mezzi di spostamento consentiti sono le biciclette, i calessi, le carrozzelle a cavallo o anche gli asini da montare per gite sui rilievi.\nDurante i mesi primaverili ed autunnali le isole sono molto tranquille e piacevoli, mentre nel tardo autunno e l'inverno la traversata pu\u00f2 essere resa difficoltosa dalle cattive condizioni meteomarine.\nSuddivisioni.\nIl distretto di Adalar \u00e8 suddiviso in 5 quartieri (\"mahalleler\"): \nB\u00fcy\u00fckada \u00e8 divisa tra i quartieri di Maden e Nizam."}
{"id": "1114308", "revid": "344503", "url": "https://it.wikipedia.org/wiki?curid=1114308", "title": "Richard E. Grant", "text": "Biografia.\nGiovent\u00f9.\nGrant \u00e8 nato a Mbabane, nell'allora Swaziland britannico, il 5 maggio del 1957 da padre sudafricano di origini afrikaner ed inglesi, Henrik Esterhuysen (morto nel 1981), e da madre sudafricana di origini tedesche ed inglesi. Richard venne educato nella Scuola di Waterford Kamhlaba. All'et\u00e0 di undici anni, Grant ha assistito ad una relazione adulterina tra sua madre ed il migliore amico di suo padre, cosa che ha portato successivamente alla rottura del matrimonio dei genitori. Da quel momento egli ha cominciato a tenere un diario, che tuttora continua ad avere. Grant ha inoltre due orologi, uno personale che indica l'orario inglese e l'altro donatogli dal padre morente che indica l'orario dello Swaziland. Ha studiato Inglese e Teatro all'Universit\u00e0 di Cape Town, in Sudafrica, e si \u00e8 spostato a Londra nel 1982.\nCarriera.\nMembro della compagnia dello Space Theather Company, si trasferisce a Londra nel 1982, dove, grazie alla sua somiglianza con l'attore Michael Denison, colleziona partecipazioni televisive in episodi di varie sitcom, telefilm e film polizieschi. Debutta al cinema nel 1987 con il film \"Shakespeare a colazione\" di Bruce Robinson, in occasione del quale deve perdere peso e viene costretto dal regista ad ubriacarsi con della vodka per ottenere una recitazione pi\u00f9 realistica; in questo periodo la figlia di Grant, nata prematuramente, muore.\nIn seguito partecipa a numerose pellicole come \"Le montagne della luna\", \"Pazzi a Beverly Hills\", \"Hudson Hawk - Il mago del furto\", \"Il bacio del serpente\", \"Jack &amp; Sarah\", \"The Iron Lady\", \"Il mio amico vampiro\" e \"Sacro e profano\". Nel 1994 prende parte al film \"Pr\u00eat-\u00e0-Porter\" mentre nel 1997 ottiene una parte in \"Spice Girls - Il film\". Recita, insieme a Christina Ricci, in \"Penelope\", un film del 2006. Nel 1995 \u00e8 uno dei protagonisti del film \"Ritratto di signora\" di Jane Campion e, sempre nello stesso anno, prende parte a \"La dodicesima notte\". Fa inoltre parte del cast del film televisivo \"Canto di Natale\", recitando insieme a Patrick Stewart. Il 1\u00ba dicembre 2006 Grant, con l'aiuto del programma BBC \"Newsnight\", ha denunciato una truffa da 98 milioni di dollari nella vendita di una cura per l'AIDS fasulla.\nPrende parte, nel 2009, al film \"Lo schiaccianoci in 3D\", liberamente ispirato al balletto, mentre nel 2011 entra nel cast del film italiano di Carlo Vanzina \"Sotto il vestito niente - L'ultima sfilata\". Partecipa, nel 2013, al film \"Dom Hemingway\", recitando al fianco di Jude Law, mentre nel 2016 recita in \"Jackie.\" Nel 2015 doppia il protagonista del corto \"Teeth\", diretto da Tom Brown e Daniel Gray. Interpreta la parte del \"villain\" Zander Rice, nel 2017, in \"Logan - The Wolverine\", un film di James Mangold facente parte della saga cinematografica degli X-Men. Nel 2018 riceve il plauso universale della critica per l'interpretazione di Jack Hock nel film biografico \"Copia originale\", nel quale affianca Melissa McCarthy. Per il ruolo viene nominato a molti premi, tra cui l'Oscar al miglior attore non protagonista, il Golden Globe per il miglior attore non protagonista, il BAFTA al miglior attore non protagonista, lo Screen Actors Guild Award al miglior attore non protagonista, vincendo un Indipendent Spirit Award.\nNel 2019 viene annunciata la sua partecipazione nel film \"\", dove ad essere interpretato \u00e8 lo spietato Generale del Primo Ordine, Enric Pryde.\nVita privata.\nIncontr\u00f2 Joan Washington, che gli fece da insegnante per imparare l'accento inglese di Belfast per una parte che gli era stata affidata in un telefilm, mentre lui insegn\u00f2 a lei l'accento inglese sud-africano. Richard e Joan si sposarono nel 1986 ed hanno una figlia, Olivia. Richard ha anche un figliastro, Tom.\nIl 3 settembre 2021, Richard annuncia su Instagram la morte della moglie Joan avvenuta il giorno precedente.\nDoppiatori italiani.\nNelle versioni in italiano dei suoi lavori, Richard E. Grant \u00e8 stato doppiato da:\nDa doppiatore \u00e8 sostituito da:"}
{"id": "1114309", "revid": "46159", "url": "https://it.wikipedia.org/wiki?curid=1114309", "title": "Richard Grant Esterhuysen", "text": ""}
{"id": "1114314", "revid": "287204", "url": "https://it.wikipedia.org/wiki?curid=1114314", "title": "Elminster - La nascita di un mago", "text": "Elminster - La nascita di un mago \u00e8 un romanzo fantasy dello scrittore canadese Ed Greenwood, ambientato in \"Forgotten Realms\", ambientazione per il gioco di ruolo \"Dungeons &amp; Dragons\" da lui stesso creata.\nIl romanzo narra la giovinezza di Elminster Aumar, uno dei pi\u00f9 importanti e conosciuti personaggi dell'ambientazione, e della sua ricerca di vendetta contro i malvagi Signori Maghi usurpatori che governano il regno di Athalanthar.\nTrama.\nElminster Aumar \u00e8 un giovane pastore che ha perso entrambi i genitori, Amrythale Goldsheaf e Elthryn Aumar, uccisi da Undarl Cavalcadrago in quanto possibili aspiranti al trono di Athalanthar. In seguito al consiglio dell'ex-cavaliere Helm, Elminster si nasconde tra le Colline del Corno, dove \u00e8 costretto per sopravvivere a fare il bandito. Il protagonista vive per alcuni anni di scorribande; in seguito si trasferisce nella citt\u00e0 di Hastarl, dove vive di furti con l'amico Farl. Insieme i due amici combattono la gilda di ladri dei Moonclaw. Elminster, stanco di questa vita, decide di fare un ultimo furto prima di fuggire; si reca al tempio di Mystra per profanarlo. L\u00ec per\u00f2 gli appare la dea: Elminster si converte e promette di servirla. Elminster viene trasformato in donna, poich\u00e9 l'animo femminile \u00e8 in sintonia con la Trama, e viene teletrasportato nella Grande Foresta, regno degli elfi, dove viene allenato da Braer. Il protagonista lascia la Grande Foresta e si reca dal mago Ilhundyl in cerca di un'istruzione arcana. Il mago lo attira in una trappola ma Mystra lo salva. Infine Elminster incontra Mirjala, la dea sotto mentite spoglie, la quale lo addestra e lo presenta a uno spirito netherese. Elminster, ormai arcimago, raduna le sue amicizie e va a sfidare il re malvagio, suo zio Belaur. Elminster lo uccide con la spada di suo padre e cede il trono all'ex-cavaliere Helm. Mirjala rivela la sua vera identit\u00e0 a Elminster e i due si amano. Elminster infine parte per il Cormanthor allo scopo di imparare la magia elfica e servire al meglio Mystra."}
{"id": "1114315", "revid": "6923", "url": "https://it.wikipedia.org/wiki?curid=1114315", "title": "Star Fox", "text": " \u00e8 un videogioco del genere sparatutto a scorrimento sviluppato da Argonaut Software e Nintendo EAD, pubblicato nel 1993 da Nintendo per Super Nintendo Entertainment System. Distribuito in Europa con il titolo Starwing, \u00e8 il primo videogioco della serie \"Star Fox\".\nIl gioco presenta una grafica tridimensionale, sfruttando il coprocessore matematico Super FX, e introduce il personaggio di Fox McCloud e gli altri membri del team di mercenari che pilotano gli Arwing.\n\"Star Fox\" \u00e8 incluso in tutte le versioni del .\nTrama.\nLa storia si basa sulla volpe antropomorfa Fox McCloud e sul suo team di mercenari, formato da Peppy Hare, Slippy Toad e Falco Lombardi. Essi si ritroveranno coinvolti in una guerra, causata dallo scienziato pazzo Andross. Esso invia le sue truppe sul pianeta Corneria e nel resto del Sistema di Lylat. La battaglia inizia su Corneria e finisce su Venom, sul quale Fox sfider\u00e0 Andross che ha preso la forma di un gigantesco robot. Alla fine del gioco la minaccia sembra sventata ma in seguito si scoprir\u00e0 che Andross \u00e8 ancora vivo.\nModalit\u00e0 di gioco.\n\"Star Fox\" \u00e8 uno sparatutto a scorrimento tridimensionale con una visuale in terza persona. Il giocatore deve guidare il proprio veicolo spaziale, detto Arwing, attraverso vari livelli, i quali includono nemici, vari power-up come bombe e laser, ostacoli e un boss di fine livello sempre diverso. Sconfiggendo questo nemico si passa al livello successivo.\nL'elemento che differenzia \"Star Fox\" dagli altri giochi del suo genere \u00e8 la velocit\u00e0. Nei normali sparatutto a scorrimento il giocatore \u00e8 costretto a viaggiare sempre alla stessa velocit\u00e0, mentre in \"Star Fox\" la velocit\u00e0 pu\u00f2 essere cambiate tramite l'ausilio di turbo e freni.\nLa difficolt\u00e0 varia a seconda del percorso scelto dal giocatore. All'inizio del gioco, al giocatore viene data l'opportunit\u00e0 di scegliere fra tre diversi percorsi, ognuno dei quali ha una serie di pianeti esclusivi. Questo fattore rende il gioco rigiocabile pi\u00f9 volte, a differenza degli altri giochi del genere che al suo tempo avevano tutti un'unica via. Gli unici pianeti a essere inclusi in tutti e tre i percorsi sono Corneria, il pianeta iniziale, e Venom, pianeta finale e sede del malvagio \"Andross\".\nDurante ogni livello il giocatore viene aiutato dai tre membri della squadra, Peppy Hare, Slippy Toad e Falco Lombardi, tutti controllati dal computer. Ogni tanto, vedendosi attaccati dal nemico, chiederanno assistenza al giocatore. Non aiutarli comporter\u00e0 il danneggiamento delle loro navicelle o, eventualmente, la distruzione. La squadra \u00e8 sempre presente nelle missioni, tranne durante la sfida contro i \"Boss\", nella quale scompaiono per poi tornare alla fine del livello.\nCritica.\nIl gioco ebbe un enorme successo e divenne una delle saghe principali della Nintendo. La critica diede buone valutazioni a questo titolo, il voto medio calcolato da Game Rankings \u00e8 86/100."}
{"id": "1114318", "revid": "80598", "url": "https://it.wikipedia.org/wiki?curid=1114318", "title": "Bologna 2 settembre 1974 (dal vivo)", "text": "Bologna 2 settembre 1974 (dal vivo) \u00e8 un album del 1975 di Francesco De Gregori, Antonello Venditti, Maria Monti e Lucio Dalla.\nIl disco.\nOriginariamente pubblicato in doppio vinile, \u00e8 stato ristampato su un unico cd nel 2001.\nLa copertina dell'album, apribile, contiene alcune fotografie tratte dal concerto.\nIl disco racchiude una parte del concerto effettuato dai quattro artisti al \"Festival Nazionale dell'Unit\u00e0\" il 2 settembre 1974 a Bologna.\nL'unico duetto del disco \u00e8 quello di Francesco De Gregori e Antonello Venditti, che cantano insieme \"Buonanotte Fratello\" di De Gregori.\nNel disco \u00e8 anche presente un brano strumentale, suonato dal chitarrista torinese Luca Balbo, \"Launeddas\" (le launeddas sono uno strumento a fiato popolare sardo)."}
{"id": "1114322", "revid": "57342", "url": "https://it.wikipedia.org/wiki?curid=1114322", "title": "Carlo Cecchi", "text": "Biografia.\nSi diploma come attore presso l'Accademia nazionale d'arte drammatica \"Silvio D'Amico\". Considerato una delle figure di spicco del teatro di innovazione in Italia, Cecchi alterna il lavoro di attore teatrale e cinematografico a quello di regista teatrale. Significativa la sua interpretazione del dramma \"Finale di partita\" di Samuel Beckett e, per il cinema, quella di Renato Caccioppoli in \"Morte di un matematico napoletano\". Nel 2007 si \u00e8 aggiudicato il Premio Gassman come miglior attore teatrale italiano.\nTeatro.\nCecchi \u00e8 stato regista e primattore di \"Ivanov\" di Anton \u010cechov prodotto dal Teatro Niccolini di Firenze nel 1982 e presentato in quell'anno in prima nazionale al Teatro Caio Melisso durante il Festival dei Due Mondi di Spoleto. Nel complesso lavoro cechoviano adattato dallo stesso regista Carlo Cecchi recitano numerosi attori che negli anni a seguire si affermeranno, come Remo Girone, Gianfranco Barra, Giacomo Piperno, Vincenzo Salemme, Marco Erler, Francesco Origo e Anna Bonaiuto."}
{"id": "1114339", "revid": "2116934", "url": "https://it.wikipedia.org/wiki?curid=1114339", "title": "The Tonight Show", "text": "The Tonight Show \u00e8 un talk show e variet\u00e0 televisivo statunitense trasmesso a partire dal 1953 dalla NBC e condotto dal 17 febbraio 2014 da Jimmy Fallon. \"The Tonight Show\" era originariamente presentato dal padre dei talk show Steve Allen, ma fu poi sostituito nel tempo da alcuni altri presentatori, di cui il pi\u00f9 conosciuto e importante nella storia del programma (e anche in quella della televisione statunitense in genere) fu Johnny Carson, che mantenne la conduzione ininterrottamente per 30 anni (dal 1962 al 1992) prima di ritirarsi in pensione. Con 54 stagioni \"The Tonight Show\" \u00e8 il terzo programma di intrattenimento pi\u00f9 longevo nella storia della televisione statunitense dopo la soap opera \"Sentieri\" (\"Guiding Light\") e \"Hallmark Hall of Fame\". Nel 2002 la rivista \"TV Guide\" ha classificato \"The Tonight Show\" al 12\u00ba posto tra i migliori 50 spettacoli televisivi di tutti i tempi.\n\"The Tonight Show\" era considerato il rivale del \"David Letterman Show\".\nStoria.\nSteve Allen.\nLe origini di \"The Tonight Show\" risalgono a un programma locale di New York chiamato \"Broadway Open House\", che inizi\u00f2 nel 1950; il format deriva invece dal programma presentato da Steve Allen a New York, andato in onda per la prima volta nel 1953 sull'emittente ora chiamata WNBC-TV.\nIl presentatore originario del \"Tonight\" \u00e8 proprio Steve Allen. Grazie alla sua popolarit\u00e0 nel programma, gli viene assegnata la prima serata della domenica, mentre di luned\u00ec e di marted\u00ec notte \u00e8 presentato da Ernie Kovacs durante la stagione 1956\u20131957 . Kovacs ha il suo annunciatore e frontman della band, separati da quelli di Allen. L'annunciatore di Allen \u00e8 Gene Rayburn, che diventer\u00e0 famoso come conduttore del \"Match Game\".\nTonight! America After Dark.\nSteve Allen (e Ernie Kovacs) lasciano \"Tonight\" nel gennaio del 1957. NBC ordina ad Allen di abbandonare il \"Tonight\" preferendo che concentri tutti i suoi sforzi nel suo variet\u00e0 della domenica sera, sperando di combattere il dominio degli ascolti dell\"'Ed Sullivan Show\". Invece di continuare con lo stesso format, dopo l'uscita di Allen e Kovacs, la NBC cambia il nome dello show da \"Tonight\" a Tonight! America After Dark, e fa diventare lo show simile al popolare programma mattutino del network \"Today\". \"Tonight! America After Dark,\" era presentato prima da Jack Lescoulie e poi da Al Collins, con interviste condotte da Hy Gardner, e la musica del Lou Stein Trio. Sfortunatamente questa nuova versione del programma non \u00e8 popolare, infatti molti sponsor della NBC abbandonano lo show.\nJack Paar.\nNel luglio del 1957, NBC torna al format originale del programma, con Jack Paar come nuovo unico conduttore del programma. Con Paar, gli sponsor della NBC che avevano abbandonato precedentemente il programma tornano. L'11 febbraio del 1960, Jack Parr esce in maniera celebre dagli studi per un mese, dopo che la NBC modifica un pezzo della registrazione dello show della notte precedente, circa una battuta sul \"W.C.\" (water closet), confuso con una \"W.C.\" , Wayside Chapel (letteralmente \"Cappella sul ciglio della strada\"). Lasciando la scrivania, dice: \u00abMe ne vado dal \"Tonight Show\". Ci deve essere una maniera migliore di guadagnarsi da vivere di questa\u00bb. L'improvviso abbandono di Paar fa s\u00ec che l'annunciatore di Paar, Hugh Downs diventi temporaneamente il nuovo conduttore.\nPaar torna il 7 febbraio del 1960, entra nello studio, e dice: \u00abCome stavo dicendo quando sono stato interrotto... \u00bb. Il pubblico allora scoppi\u00f2 in un applauso, ma Paar continua dicendo: \u00abQuando me ne sono andato, ho detto che ci deve pur essere una migliore maniera di guadagnarsi da vivere. Bene, ho visto e non c'\u00e8\u00bb. Dopo l'abbandono definitivo di Jack Paar, nel marzo del 1962, lo show viene rinominato \"The Tonight Show\", e con l'arrivo di Johnny Carson, viene aggiunto \"...starring Johnny Carson\".\n\"The Tonight Show starring Johnny Carson\".\nJohnny Carson \u00e8 il nuovo conduttore dopo diverse fortunate esperienze negli anni precedenti come conduttore di quiz e giochi a premi. Carson, nativo dello Iowa, \u00e8 gi\u00e0 esperto conduttore comico con esperienza di prestidigitazione e spettacoli di magia, ma per ragioni contrattuali non pu\u00f2 occupare il suo ruolo prima del 1\u00ba ottobre 1962. Nei di mezzo lo show \u00e8 condotto da alcuni conduttori ospiti, come Groucho Marx che introduce Carson come nuovo conduttore il 1\u00ba ottobre. Il successo dell'edizione condotta da Carson \u00e8 immenso e il suo programma diventa gi\u00e0 dai primi anni il termometro delle tendenze musicali e di costume della societ\u00e0 americana, come nessun programma era riuscito a fare prima ne' in modo cos\u00ec dirompente; la particolarit\u00e0 dello show di Carson \u00e8 che esserne ospiti assicura la quasi certezza di successo immediato negli Stati Uniti, in particolar modo per giovani talenti comici, dopo la loro apparizione al Tonight's Show riescono a trovare il loro posto nello spettacolo. Robin Williams, Steve martin, Richard Pryor, Bill Cosby, David Letterman, Dom De Luise, Rodney Dangerfeld, sono solo alcuni dei talenti che Carson lancio' dal suo show. Per i primi dieci anni lo show resta a New York, ma nel maggio del 1972 si trasferisce a Burbank, vicino a Hollywood. Durante tutto il periodo di Carson il suo annunciatore e braccio destro \u00e8 Ed McMahon, ed il suo conduttore musicale \u00e8 per la maggior parte del tempo e fino alla fine, Doc Severinsen.\nEssendo Johnny Carson anche un discreto prestigiatore e mago, ed un ottimo improvvisatore, egli inserisce in maniera continuativa nelle serate degli intervalli in cui appare nelle vesti di alcuni personaggi singolari, alcuni dei quali rimasero attivi per lungo tempo nel suo spettacolo, tra cui Carnac l'indovino, la signora dalla parlantina eccessiva, il rozzo taglialegna, ed altri. La popolarit\u00e0 dello show di Carson nel cuore degli americani non viene pi\u00f9 raggiunta da nessun altro spettacolo televisivo dopo il suo abbandono nel 1992. Neppure Ed Sullivan (che gestiva un programma di ampio respiro negli anni tra il 1948 e il 1971), pur avendo avuto il merito di far conoscere al grande pubblico americano innumerevoli talenti musicali anche europei (tra cui, sopra tutti, i Beatles, i Doors, Elvis Presley, e moltissimi altri) \u00e8 mai riuscito a diventare, come Carson, un \"ospite fisso\" nelle case americane per oltre 30 anni. Ci\u00f2 era dovuto al grande carisma personale di carson e alla sua innata naturalezza e simpatia.\nJay Leno.\nJohnny Carson si ritira ufficialmente dalle scene il 22 maggio 1992, e a sostituirlo \u00e8 Jay Leno dopo una controversia legata alla successione. David Letterman non solo vuole trasferirsi nella fascia oraria dalla sua trasmissione in tarda nottata, ma \u00e8 considerato da molti e da Carson come il naturale successore (anche se Leno fu conduttore ospite per numerosi anni).\nIl 29 marzo 2004, lo storico annunciatore Edd Hall viene sostituito da John Melendez, che aveva gi\u00e0 partecipato a \"The Howard Stern Show\" e \"I'm a Celebrity, Get Me Out of Here!\". Stern accusa Leno di aver assunto Melendez perch\u00e9 aveva partecipato all'The Howard Stern Show, che risulta vincente nei ratings dei maschi tra i 18 e i 25 anni di et\u00e0..\nRispetto ai predecessori Carson e Paar, Leno \u00e8 un conduttore a tempo pieno, andando in onda 5 giorni a settimana e utilizzando raramente conduttori ospiti nei suoi 15 anni e pi\u00f9 di presentazione.\nQuando Johnny Carson viene a mancare il 23 gennaio 2005, Leno rende subito omaggio al collega morto con una edizione commemorativa, e cos\u00ec far\u00e0 anche David Letterman un paio di settimane dopo.\nL'affare Letterman.\nNegli anni successivi al ritiro di Carson fino alla sua morte nel 2005, Carson non appare mai come ospite al \"The Tonight Show\" di Leno; appare invece una sola volta e proprio nel programma di Letterman, \u00e8 idealmente, e anche nelle intenzioni di Carson, il suo ideale successore. \u00c8 reso noto dopo la sua morte che Carson invia regolarmente materiale comico per i monologhi a Letterman, e questi lo usa quasi tutto. Letterman, che ha creduto di ottenere il posto di Carson, lascia la NBC per la CBS. Il \"Late Show with David Letterman\", andando in onda nello stesso momento, da sempre compete testa a testa contro il programma di Leno. Dopo aver lasciato per motivi contrattuali la conduzione dello show il 29 maggio 2009, dal 14 settembre 2009 Leno conduce un nuovo programma chiamato \"The Jay Leno Show\", alle 22.00, con un format simile a quello dell'attuale Tonight Show. Tuttavia l'esperimento di un talk show in prima serata non si rivela redditizio dal punto di vista degli ascolti, cos\u00ec nel gennaio 2010 la NBC decise di riportare Jay Leno alle 23.35 e spostare il \"Tonight Show\", che intanto \u00e8 stato affidato a Conan O'Brien, alle 00.05; O'Brien rifiuta la proposta e decide di lasciare la NBC, mentre al Tonight Show torna Jay Leno a partire dal 1\u00ba marzo 2010. Molte critiche sono state rivolte dai media americani all'indirizzo di Leno, che aveva dichiarato di non volere continuare la conduzione dello show dopo aver compiuto 60 anni.\nLa conseguente mossa di Letterman per mettersi in diretta concorrenza con lui, Conan O'Brien si inserisce nella fascia oraria liberata da Letterman, e diventa famoso. Il 27 settembre 2004, durante il cinquantesimo anniversario della prima messa in onda del programma, la NBC annuncia che Jay Leno sar\u00e0 sostituito da O'Brien nel 2009.\n\"The Tonight Show\" viene presentato da Leno fino al 29 maggio 2009. O'Brien sostituisce Leno nella puntata del successivo 1\u00ba giugno filmando in un nuovo studio preparato ad hoc degli Universal Studios, ponendo fine ad un'era (dal 1972) di registrazioni a Burbank. Sia gli Universal Studios che la NBC sono posseduti dalla NBC Universal. O'Brien conduce la sua ultima puntata del \"Tonight Show\" il 22 gennaio 2010, prima di lasciare la NBC con una buonuscita.\nDai tempi della conduzione di Carson, cio\u00e8 dal 1962 al 1992, in cui il Tonight Show era la principale finestra di variet\u00e0 dell'intera televisione americana, ne sono nati a decine, di cui i tre pi\u00f9 importanti sono sempre stati condotti, almeno nell'ultima decade, da Letterman, Leno, ed O'Brien, ma almeno altri 5 famosi conduttori erodono popolarit\u00e0 da questi show, quindi rispetto agli anni d'oro di Carson, il panorama \u00e8 molto pi\u00f9 frammentato e l'offerta molto pi\u00f9 variegata. Se Carson nel suo periodo rappresentava insieme nel suo show tutti i vari volti dell'America del tempo, oggi questi volti vengono divisi tra le varie tendenze socio-politiche dei vari conduttori: Letterman attrae la borghesia colta e progressista associata ai Democratici, mentre Leno attrae quella pi\u00f9 conservatrice e populista associata alla grande provincia americana; O'Brien attrae il pubblico pi\u00f9 giovane; Oprah Winfrey attrae la borghesia nera ed etnica ed il pubblico femminile; e via dicendo.\nMusicisti e annunciatori.\nLa musica \u00e8 fornita da \"Max Weinberg and The Tonight Show Band\", diretta appunto dal percussionista Max Weinberg. L'annunciatore \u00e8 Andy Richter che aveva gi\u00e0 lavorato per Conan O'Brien dal 1993 al 2000 quando quest'ultimo presentava il Late Night.\nSkitch Henderson era il capo della band negli anni di Steve Allen e nei primi di Carson, seguito da Milton DeLugg (che pi\u00f9 tardi divent\u00f2 il capo della band di \"The Gong Show\"). Gene Rayburn fu grande amico e annunciatore di Allen e ha presentato come conduttore ospite alcuni episodi. Il Lou Stein Trio accompagn\u00f2 durante il corto periodo di \"Tonight: America After Dark\", nei sette mesi fra i periodi di Steve Allen e Jack Paar. Jose Melis condusse il gruppo per Jack Parr e Hugh Downs era il suo annunciatore. Per la maggior parte del periodo di Johnny Carson la \"Tonight Show Band\" , poi rinominata \"The NBC Orchestra\", era condotta da Doc Severinsen, ex trombettista solista nella gruppo di Henderson per Steve Allen.\nQuando McMahon, annunciatore di Carson, non c'era, Severinsen lo sostituiva e Tommy Newsom avrebbe condotto la band. Nelle rare occasioni che entrambi McMahon e Severinsen non c'erano, Newsom avrebbe occupato il posto di annunciatore e la banda sarebbe stata condotta dall'assistente del direttore della band, Shelly Cohen.\nLa band di Severinsen comprendeva numerosi musicisti di successo oltre al sassofonista Newsom, compresi il trombettista Snooky Young, il pianista Ross Tompkins e il batterista Ed Shaughnessy. Il gruppo apparse spesso nei filmati \"Stump the Band\", dove un membro del pubblico doveva sfidarlo a suonare qualche titolo di canzone sconosciuta, e il gruppo improvvisava comicamente qualche cosa di appropriato. In questo filmato la band generalmente improvvisava qualcosa di comico, ma in due occasioni riusc\u00ec a suonare la vera canzone, con grande sorpresa del maestro.\n\"The Tonight Show\" in Italia.\n\"The Tonight Show\" and\u00f2 in onda in Italia (con sottotitoli in italiano) dal 2003 al 2006 su RaiSat Extra.\n\"The Tonight Show\" doppiata in italiano, pu\u00f2 essere visto in Europa sul canale CNBC Europe in lingua inglese non sottotitolata in una versione condensata in 30 minuti, dal luned\u00ec al venerd\u00ec alle 24.00 CET. La versione intera dello show, di 45 minuti, \u00e8 in onda nei fine settimana alle 21.00 CET.\nLa versione dei giorni feriali comprende il monologo, le interviste con gli ospiti e gli ospiti musicali, ma i filmati comici non sono trasmessi. Nella trasmissione del luned\u00ec, tuttavia, il monologo \u00e8 tagliato e viene trasmesso anche il filmato \"Headlines\" in maniera condensata. Comunque recentemente lo ha spesso tralasciato quando ci sono ospiti molto importanti o il monologo sembra pi\u00f9 divertente.\nCNBC Europe trasmetteva l'intera versione tutti i giorni ma dal 26 marzo 2007, ha iniziato a trasmetterla solo nei weekends per lasciare pi\u00f9 spazio agli altri programmi. Anche il \"Late Night with Conan O'Brien\" era trasmesso tutti i giorni ma la sua trasmissione si \u00e8 limitata ai fine settimana per lo stesso motivo. Il The Tonight Show va in onda regolarmente alle 23:30 su CNBC Europe."}
{"id": "1114343", "revid": "141689", "url": "https://it.wikipedia.org/wiki?curid=1114343", "title": "Universit\u00e0 degli Studi di Napoli &quot;Federico II&quot;", "text": ""}
{"id": "1114351", "revid": "17654", "url": "https://it.wikipedia.org/wiki?curid=1114351", "title": "Robert Vignola", "text": ""}
{"id": "1114359", "revid": "767487", "url": "https://it.wikipedia.org/wiki?curid=1114359", "title": "Killer Barbys vs. Dracula", "text": "Killer Barbys vs. Dracula \u00e8 un film del 2003 diretto da Jes\u00fas Franco (come Jess Franco).\nIl film, girato in video digitale, \u00e8 una sorta di sequel di \"Killer Barbys\" (1996), nel quale Franco aveva gi\u00e0 utilizzato il gruppo rock spagnolo Killer Barbies, a cui in questa occasione affianca Bela B. Felsenheimer, cantante dei Die \u00c4rzte.\nRispetto al primo film, Franco abbandona i canoni dell'horror splatter e torna al modello fumettistico, reso ancora pi\u00f9 evidente dagli effetti grafico-cromatici ottenuti mediante l'elaborazione digitale dell'immagine.\nLe riprese, iniziate il 24 giugno 2002 e terminate il 13 gennaio 2003, hanno avuto luogo a Benalm\u00e1dena, Torremolinos, \u00dabeda, Baeza, Malaga e Ja\u00e9n.\nEdizioni in DVD.\nIl film \u00e8 uscito in DVD in Germania (Polyband), Stati Uniti (Image Entertainment), Giappone e Spagna (Vellavision, 2008, in coppia con \"Killer Barbys\")."}
{"id": "1114373", "revid": "173617", "url": "https://it.wikipedia.org/wiki?curid=1114373", "title": "Martin Lutero a Worms", "text": "La Dieta di Worms del 1521 (in tedesco: \"Wormser Reichstag\") fu, come ogni Dieta, un'assemblea dei principi del Sacro Romano Impero. Si tenne a Worms, in Germania, dal 28 gennaio al 25 maggio 1521. Fu presieduta dall'imperatore Carlo V d'Asburgo.\nL'aspetto storicamente pi\u00f9 rilevante della Dieta fu l'audizione di Martin Lutero, convocato per ritrattare le sue tesi. Il 6 marzo 1521 Carlo V convoc\u00f2 Lutero a Worms garantendogli un salvacondotto. Dal 16 al 18 aprile Lutero parl\u00f2 davanti all'assemblea, ma invece di abiurare difese la sua Riforma. Questo \u00e8 il resoconto del suo viaggio e della difesa della sua dottrina dinanzi alla Dieta .\nIl viaggio.\nIl consiglio della citt\u00e0 di Wittenberg gli assegn\u00f2 una carretta coperta a quattro ruote e due cavalli. Delle spese di viaggio se ne incaric\u00f2 l'Universit\u00e0. Il viaggio avrebbe fatto soste a Lipsia, Erfurt, Eisenach, Francoforte e infine a Worms. Per compagnia e protezione insieme a Lutero viaggiavano un collega, Nicol\u00f2 Amsdorf, un confratello ed uno studente pomerano. La carretta era preceduta da un araldo a cavallo con le insegne imperiali e quando arrivarono ai confini, non alla porta della citt\u00e0 di Erfurt, segno di grande distinzione, lo stesso rettore con un corteo di cavalieri in gran pompa, accolse l'ex studente dell'Universit\u00e0 con tutti gli onori. In citt\u00e0 Lutero tenne una predica a cui accorse cos\u00ec gran folla che la galleria cominci\u00f2 a scricchiolare pericolosamente ed egli allora per scongiurare il panico disse scherzando: \u00abRiconosco le tue astuzie o Satana\u00bb.\nUn giovane teologo, Justus Jonas, in segno di onore per il riformatore, volle scortare a cavallo la carrozza e cos\u00ec quando Lutero arriv\u00f2 a Worms pi\u00f9 di cento cavalieri dei vari paesi attraversati, gli facevano scorta d'onore. Ma intanto il \"diavolo\" ci stava mettendo la coda: a Ghota mentre celebrava la messa alcune pietre caddero dal tetto della chiesa e, presagio ancora peggiore, gli giunse la notizia che l'imperatore aveva ordinato che gli scritti dell'eretico professore fossero consegnati da chiunque li possedesse per essere distrutti. Il che era chiaramente una minaccia di metterlo al bando dell'impero se non avesse ritrattato. Ma racconta lo stesso Lutero: \u00abCi andr\u00f2 contro tutti i diavoli dell'Inferno\u00bb. Ma il \"diavolo\" non desisteva: si ammal\u00f2; ma con un salasso e una medicina pot\u00e9 riprendere il viaggio. A Francoforte pare che Lutero gradisse molto il vino di malvasia; suon\u00f2 il liuto e cant\u00f2 in allegria con i suoi compagni.\nLa difesa di fronte alla Dieta.\nGiunto a Worms la folla era tanta che era salita sui tetti per vederlo. All'albergo lo aspettava il fido Martin Bucero che gli consegn\u00f2 una lettera di Franz von Sickingen (1481-1523) il quale lo informava che il confessore dell'imperatore gli aveva scritto affinch\u00e9 consigliasse Lutero a non andare a Worms ma che piuttosto trovasse protezione al castello ben guardato da uomini armati. L\u00ec al castello poi sarebbe giunto il vescovo di Treviri, simpatizzante della riforma, che avrebbe trattato con lui per conto dello stesso imperatore.\nQuando ormai stava per morire, raccontava Lutero ai suoi amici che aveva capito che se i suoi nemici lo volevano allontanare da Worms allora voleva dire che doveva fare del tutto per andarci; egli non aveva paura: \u00abEro imperterrito ed intrepido; certo Iddio solo pu\u00f2 far impazzire un uomo fino a quel punto; non so se sarei allegro adesso\u00bb.\nIl giorno dopo, per recarsi alla dieta vi dovette andare per vicoli e vie traverse per sfuggire alla ressa nelle strade. Dopo aver aspettato due ore ai piedi delle scale, forse un espediente psicologico per disorientarlo, finalmente si trov\u00f2 alla presenza di Carlo V, che lo scrutava impassibile e silenzioso, e di tutti e sette i principi elettori; tutti i banchi degli ordini imperiali erano stracolmi. Su un tavolo erano gettati alla rinfusa le opere di Lutero. Vi fu un momento di imbarazzo generale che fu superato da un consigliere di Federico che disse: \u00ab\"Intitulentur libri\"\u00bb (\u00abSi leggano i titoli\u00bb). Lutero a voce bassa e parlando in latino e tedesco, li riconobbe per suoi ma aggiunse che per l'eventuale ritrattazione voleva un po' di tempo per riflettere. I membri della dieta si consigliarono e votarono. L'avvocato imperiale sostenne che Lutero non era degno di una proroga ma, per la buona disposizione dell'imperatore, gli si concedevano ventiquattr'ore. Carlo V lasciando la sala della dieta aveva detto al suo seguito: \u00abNon sar\u00e0 costui a farmi eretico\u00bb.\nIl giorno dopo Lutero, ancora dopo una lunga attesa, fu introdotto nella sala della dieta che era gi\u00e0 scuro. Alla luce delle torce che accrescevano il caldo di quella sera primaverile. L'avvocato cesareo lo apostrof\u00f2 bruscamente stupendosi: \u00abcome in questioni di fede ci sia tanto da pensare e riflettere: nelle cose della fede non c'\u00e8 dubbio, non ci pu\u00f2 essere dubbio per nessuno. Rispondete dunque\u00bb. Il \"pater Martinus\", esprimendosi in latino, dichiar\u00f2 innanzitutto di parlare anche in difesa della povera nazione tedesca oppressa e angariata dalla corruzione e dalla fiscalit\u00e0 della Chiesa. Quanto poi nei suoi libri riguardava la fede, egli non poteva certo ritrattare e neanche quelle opere che criticavano l'operato del papa egli poteva ripudiare, poich\u00e9 era dovere di ogni buon cristiano rimproverare chi si allontanava dalla dottrina evangelica.\nEgli era invece pronto alla ritrattazione per gli scritti rivolti contro i suoi nemici, poich\u00e9 riconosceva di avere esagerato nella polemica, ma non per la dottrina. Aggiungeva che egli sapeva bene che dalla sua predicazione sarebbero potuti nascere disordini, ma anche Cristo aveva detto che non era venuto per metter pace. Concluse chiedendo la protezione dell'imperatore dai suoi nemici. Si doveva ora tradurre in tedesco quanto era stato detto in latino ma Lutero appariva prostrato dalla fatica, dal caldo e dall'emozione tanto che uno dei consiglieri presenti gli disse che, se non se la sentiva, non era necessario continuare. Lutero allora si fece forza e ripet\u00e9 il suo discorso in tedesco.\nL'avvocato imperiale gli contest\u00f2 che quanto era scritto nei suoi libri era argomento di vecchie eresie ormai confutate e che non era possibile credere che la Chiesa fosse vissuta nell'errore sino all'arrivo di Lutero stesso. Lutero si dichiar\u00f2 pronto alla ritrattazione solo se lo avessero persuaso con scritti o con parole rifacendosi al Vangelo poich\u00e9 egli non poteva andare contro la sua stessa coscienza mettendo a rischio la salvezza della sua anima:\nL'avvocato cesareo perse la pazienza: credeva il Martinus che la Chiesa avesse sino ad allora errato? \u00abEbbene s\u00ec \u2013 rispose Lutero \u2013 ha sbagliato e per molti articoli; \u00e8 chiaro come il sole e lo dimostrer\u00f2. Che Dio mi aiuti: sono pronto\u00bb. A questo punto Carlo V disse di averne abbastanza e lasci\u00f2 la dieta. La folla presente cominci\u00f2 a tumultuare e la scorta delle guardie gli si avvicin\u00f2, altrettanto fecero i suoi amici temendo volessero arrestarlo ma Lutero li rassicur\u00f2: \u00abNon mi arrestano, mi accompagnano\u00bb. Arrivato nella sua stanza d'albergo, racconta un testimone del tempo, Lutero \"alz\u00f2 le braccia in alto come fanno i vincitori nel torneo\" esclamando: \u00abCe l'ho fatta!\u00bb (\u00ab\"Ich bin hindurch\"\u00bb).\nCarlo V convoc\u00f2 per il giorno successivo in una seduta separata i sette elettori e i maggiori principi e a sua volta disse: \u201cVoi sapete che io discendo da un lungo lignaggio di imperatori cristiani di questa nobile nazione tedesca, dai re cattolici di Spagna, dagli arciduchi d'Austria e dai duchi di Borgogna. Essi sono stati tutti fedeli sino alla morte alla Chiesa di Roma e hanno difeso la fede cattolica e l'onore di Dio. Ho deciso di seguire i loro passi. Un solo frate che va contro tutta la cristianit\u00e0 di un migliaio di anni deve essere nell'errore. Perci\u00f2 ho deciso di rischiare le mie terre, i miei amici, il mio corpo, il mio sangue, la mia vita e la mia anima. E non soltanto io, ma anche voi di questa nobile nazione tedesca, su cui cadrebbe eterna vergogna se per negligenza vostra dovesse sopravvivervi non dico l'eresia, ma il mero sospetto di eresia\u201d."}
{"id": "1114374", "revid": "339392", "url": "https://it.wikipedia.org/wiki?curid=1114374", "title": "Pietro Valeriano", "text": ""}
{"id": "1114375", "revid": "196390", "url": "https://it.wikipedia.org/wiki?curid=1114375", "title": "Esercito comune", "text": ""}
{"id": "1114376", "revid": "363629", "url": "https://it.wikipedia.org/wiki?curid=1114376", "title": "ArcelorMittal", "text": "ArcelorMittal S.A. \u00e8 un colosso industriale mondiale, operante nel settore dell'acciaio, nato dalla fusione di due tra le pi\u00f9 grandi aziende del settore, la Arcelor e la Mittal Steel Company, avvenuta nel 2006. Il quartier generale si trova nella capitale del Lussemburgo. Oltre ad essere il pi\u00f9 grande produttore d'acciaio, \u00e8 anche attivo nel mercato della fornitura di acciaio per l'industria automobilistica e per i settori delle costruzioni, degli elettrodomestici e degli imballaggi.\n\u00c8 quotata presso le Borse di: Parigi (MT), Amsterdam (MT), New York (MT), Bruxelles (MT), Lussemburgo (MT) e Madrid (MTS). Le sue azioni sono incluse in pi\u00f9 di 120 indici borsistici, tra cui: DJ STOXX 50, Euro Stoxx 50, CAC 40, AEX, FTSE Eurotop 100, MSCI Pan-Euro, DJ Stoxx 600, S&amp;P Europe 500, Bloomberg World Index, IBEX 35 e NYSE Composite.\nStoria.\nArcelorMittal nasce nel 2006 quando la multinazionale indiana Mittal Steel Company rileva al costo di 40,37 euro per azione (circa 33 miliardi di dollari in totale) il produttore dell'acciaio dell'Europa occidentale Arcelor (Spagna, Francia e Lussemburgo). L'acquisizione viene effettuata attraverso un'offerta pubblica di acquisto ostile lanciata dopo il fallimento di una precedente fusione pianificata tra Arcelor e Severstal' a causa della mancanza di un'approvazione sufficiente da parte degli azionisti. L'impresa risultante dalla fusione prende il nome di ArcelorMittal con la sede centrale nella citt\u00e0 di Lussemburgo e una produzione di circa il 10% dell'acciaio mondiale, cosa che la rende di gran lunga la pi\u00f9 grande azienda siderurgica del mondo. I ricavi totali nel 2007 sono di 105 miliardi di dollari.\nA seguito di un'indagine avviata per la prima volta nel 2008, nell'agosto 2016 la Commissione per la concorrenza sudafricana ha dichiarato la societ\u00e0 colpevole di fissazione dei prezzi. ArcelorMittal \u00e8 stata multata per 110,9 milioni di dollari, e come parte dell'accordo ha anche deciso di investire R4.64 miliardi di capitale in cinque anni. Secondo i risultati, l'azienda faceva parte di un gruppo di 17 membri dell'acciaio soprannominato \"Club Z\u00fcrich\" che in seguito \u00e8 diventato noto come \"Club Europe\". Tra il gennaio 1984 e il settembre 2002, le aziende hanno fissato i prezzi e scambiato informazioni aziendali riservate.\nNel 2019 ha acquisito in una joint venture insieme a Nippon Steel per 5,9 miliardi di dollari l'indiana Essar Steel, in amministrazione controllata ed ex controllata dai miliardari Shashi e Ravi Ruia. Ad Acelor il 60%, ai giapponesi il 40%.\nNel gennaio 2021 Lakshmi Mittal ha ceduto al figlio Aditya l'incarico di CEO del gruppo ma rimane presidente esecutivo.\nAzionisti.\nUomo chiave dell'azienda \u00e8 il multimiliardario indiano Lakshmi Mittal che detiene il 37,4% del gruppo: \u00e8 presidente esecutivo e ha il potere di nominare 6 dei 18 membri del consiglio di amministrazione. Altri 6 membri vengono nominati da Arcelor, mentre i rimanenti 6 membri vengono divisi in parti uguali tra gli azionisti della compagnia e i dipendenti.\nDati economici.\nL'azienda ha una produzione che arriva a 114 milioni di tonnellate complessive di acciaio ogni anno. Il suo fatturato supera nel 2016 i 51 miliardi di euro e la compagnia fornisce ai proprietari utili netti per circa 1 miliardo e mezzo. La capitalizzazione di mercato \u00e8 pari a circa 26 miliardi di euro.\nNel 2018 i ricavi hanno superato i 76 miliardi di dollari rispetto ai 68,67 del 2017, Ebitda di 10,26 miliardi (+22,1%) e utile netto di 5,14 miliardi (con un aumento del 12,7% rispetto ai 4,56 miliardi del 2017)."}
{"id": "1114384", "revid": "161374", "url": "https://it.wikipedia.org/wiki?curid=1114384", "title": "Arcelor-Mittal", "text": ""}
{"id": "1114386", "revid": "640277", "url": "https://it.wikipedia.org/wiki?curid=1114386", "title": "Esplorazione di Urano", "text": "Lesplorazione di Urano \u00e8 avvenuta soltanto per mezzo della sonda Voyager 2 e non sono programmate al momento ulteriori missioni esplorative \"in loco\". Per ovviare alla mancanza di informazioni dirette, le variazioni nell'atmosfera del pianeta sono studiate attraverso campagne di osservazione telescopica, in particolare utilizzando la \"Camera planetaria a grande campo\" a bordo del Telescopio spaziale Hubble.\nL'esplorazione di Urano, come anche quella di Nettuno, \u00e8 resa difficoltosa dalle grandi distanze che separano il pianeta dalla Terra e dal Sole. Ogni missione deve essere dotata di un sistema di alimentazione in grado di fornire energia alla sonda senza la possibilit\u00e0 di conversione dell'energia solare attraverso l'uso di pannelli fotovoltaici. Attualmente, l'unica fonte praticabile di energia \u00e8 un generatore termoelettrico a radioisotopi. Ci\u00f2 determina alcuni problemi che sono stati gi\u00e0 riscostrati nello sviluppo di missioni verso il sistema solare esterno:\nInoltre, la grande distanza dalla Terra comporta una lunga durata della missione, quindi un incremento dei costi del segmento di terra.\nLo studio di Urano, infine, non \u00e8 ritenuto prioritario dalle principali agenzie spaziali, che stanno concentrando le proprie risorse nell'esplorazione dei sistemi di Giove e di Saturno e stanno valutando l'opportunit\u00e0 di inviare una missione verso Nettuno.\nIl viaggio del Voyager 2.\nDa quando fu lanciata dalla Terra, la sonda spaziale Voyager 2 ha impiegato 8 anni e mezzo per raggiungere Urano, toccando il massimo avvicinamento il 24 gennaio 1986, ad una distanza di circa 81 500 km. I segnali provenienti dalla sonda impiegarono 3 ore per raggiungere la Terra, dove, debolissimi, furono ricevuti attraverso il \"Deep Space Network\", aggiornato con la costruzione di nuove antenne per l'occorrenza.\nLa missione \u00e8 stata favorita da un particolare allineamento dei quattro giganti gassosi, che ha permesso che un'unica sonda potesse ottenere un incontro ravvicinato (o \"fly-by\") con ognuno di essi.\nIl Voyager 2 ha osservato Urano con uno spettrometro per il lontano infrarosso, allo scopo di prendere profili dettagliati di temperatura e pressione dell'atmosfera, in modo che dall'elaborazione dei dati potesse essere sviluppato un modello della circolazione atmosferica globale del pianeta.\nLa missione dur\u00f2 fino al 25 febbraio, dopodich\u00e9 Voyager 2 continu\u00f2 il suo viaggio verso la destinazione successiva, Nettuno.\nOsservazioni del Voyager 2.\nLe osservazioni del Voyager 2 sono durate solo sei ore, ma in quel piccolo lasso di tempo gli studiosi hanno potuto imparare su Urano molto pi\u00f9 di quanto avessero appreso da pi\u00f9 di 200 anni di osservazioni dalla Terra.\nPoich\u00e9 la Voyager 2 non era stata progettata per raggiungere Urano, le sue fotocamere richiedevano un quantitativo di luce maggiore di quello disponibile per riuscire a distinguere i dettagli. I tempi di esposizione furono quindi prolungati e dovettero essere sviluppate tecniche di rotazione della navicella che correggessero gli effetti dovuti al movimento del pianeta e delle lune. Inoltre, solo l'emisfero illuminato poteva essere fotografato e poich\u00e9 al momento dell'arrivo della sonda, Urano mostrava il polo Sud al Sole, rimangono inesplorati gli emisferi settentrionali del pianeta e delle lune.\nLa sonda invi\u00f2 a terra i dati raccolti sulla composizione dell'atmosfera del pianeta, individuando idrogeno, elio, piccole quantit\u00e0 di metano, acetilene ed idrocarburi. Fu confermato che il colore verdastro \u00e8 dovuto all'assorbimento della luce nella frequenza del rosso da parte del metano e furono individuate nubi e fasce parallele all'equatore.\nPrima dell'arrivo del Voyager 2 non era noto che Urano possedesse un campo magnetico, inclinato di 60\u00b0 rispetto all'asse di rotazione. L'intensit\u00e0 media del campo \u00e8 grossolanamente comparabile con quella del campo terrestre, sebbene vari notevolmente da punto a punto perch\u00e9 la sua origine non sembra coincidere con il centro del pianeta. La particolare orientazione individuata sembra, infatti, suggerire che il campo sia generato ad una profondit\u00e0 intermedia a cui corrisponde una pressione sufficientemente alta perch\u00e9 l'acqua diventi elettricamente conduttrice.\nFu individuato un alto strato di foschia intorno al polo illuminato, che fu trovato inoltre irradiare grandi quantitativi di luce ultravioletta, un fenomeno che \u00e8 stato indicato con il termine inglese \"dayglow\" (in italiano, \"splendore diurno\"). Fu misurata una temperatura media di circa 60 K. Sorprendentemente i due poli, uno illuminato dalla luce solare e l'altro in ombra, e la maggior parte del pianeta, presentavano quasi la stessa temperatura al vertice delle nubi.\nFurono scoperti altri dieci satelliti, il maggiore dei quali aveva un diametro di 150\u00a0km, ed inviate immagini di quelli gi\u00e0 conosciuti.\nData la particolare inclinazione dell'asse di rotazione di Urano, il piano su cui giacciono gli anelli e le orbite dei satelliti principali \u00e8 inclinato di circa 90\u00b0 rispetto al direzione da cui proveniva la sonda. Ci\u00f2 ha determinato che solo una delle lune, Miranda, potesse essere osservata a distanza ravvicinata, mentre tutte le altre furono fotografate solo da grande distanza.\nMiranda, la pi\u00f9 interna delle cinque lune maggiori, si \u00e8 rivelata uno degli oggetti pi\u00f9 strani del sistema solare. Le immagini inviate a Terra della superficie, raccolte durante il sorvolo della luna con risoluzione di meno di 1\u00a0km, mostrano canyon profondi 20\u00a0km, stratificazioni di terreno e superfici vecchie mischiate a superfici giovani. Sono state sviluppate due teorie per spiegare le osservazioni: la prima, sviluppata subito dopo la ricezione delle immagini, ritiene che l'attuale stato di Miranda segua un processo di ri-aggregazione del materiale della luna dopo un violento impatto.; la seconda, pi\u00f9 recente, \u00e8 che su Miranda sia osservabile un processo di differenziazione interrotto, la luna cio\u00e8 si \u00e8 raffreddata prima di completare la riorganizzazione interna in strati sovrapposti di composizione chimica differente.\nLe cinque lune maggiori appaiono essere agglomerati di roccia e ghiaccio come i satelliti di Saturno. Titania \u00e8 segnata da enormi sistemi di faglie e canyon che indicano che un qualche grado di attivit\u00e0 geologica, probabilmente tettonica, \u00e8 stato presente durante la sua storia. Ariel presenta la superficie pi\u00f9 brillante e giovane di tutti i satelliti di Urano. Anch'essa appare essere stata modellata dall'attivit\u00e0 geologica, che ha condotto alla formazione di valli di faglia e di estesi flussi di materiale ghiacciato. Poca attivit\u00e0 geologica \u00e8 avvenuta, invece, su Umbriel ed Oberon a giudicare dalle superfici vecchie e scure.\nLe immagini trasmesse a Terra dal Voyager 2 permisero di individuare altri due anelli, portando ad 11 il totale, e mostrando la diversit\u00e0 da quelli di Giove e Saturno. Si scopr\u00ec inoltre che il sistema di anelli doveva essere relativamente giovane e non formatosi allo stesso momento di Urano; le particelle che lo compongono potrebbero essere i resti di una luna che si \u00e8 disgregata in conseguenza di un urto ad alta velocit\u00e0 o per effetto di azioni gravitazionali."}
{"id": "1114390", "revid": "767487", "url": "https://it.wikipedia.org/wiki?curid=1114390", "title": "Oliva di Brescia", "text": "Sant'Oliva (od Olivia) di Brescia \u00e8 festeggiata il 5 marzo.\nDi sant'Oliva venerata a Brescia si sa veramente poco e anche il suo culto \u00e8 desueto: nella Bibliotheca Sanctorum \u00e8 riportata come vergine, martire e santa. Secondo i Bollandisti la sua festa ricorreva il 5 marzo; per il Faino il 18 aprile.\nLa sua vita, reputata dagli stessi agiografi frutto di fantasia, \u00e8 semplice e si accorda allo stereotipo dei martiri dei primi secoli: Oliva, cristiana, sorpresa a pregare sulle tombe dei martiri bresciani, viene arrestata. Condotta davanti ad Aureliano, prefetto della citt\u00e0, \u00e8 torturata per indurla a rinnegare la propria fede, ma resiste a lungo; muore pregando nell'anno 119."}
{"id": "1114392", "revid": "78273", "url": "https://it.wikipedia.org/wiki?curid=1114392", "title": "Streghe si Nasce", "text": ""}
{"id": "1114400", "revid": "339392", "url": "https://it.wikipedia.org/wiki?curid=1114400", "title": "St\u00e9phanos II (Andraos) Ghattas", "text": ""}
{"id": "1114406", "revid": "287204", "url": "https://it.wikipedia.org/wiki?curid=1114406", "title": "Denny Mendez", "text": ""}
{"id": "1114416", "revid": "287204", "url": "https://it.wikipedia.org/wiki?curid=1114416", "title": "Andrzej Jasinski", "text": ""}
{"id": "1114417", "revid": "339392", "url": "https://it.wikipedia.org/wiki?curid=1114417", "title": "Virtus Rieti", "text": ""}
{"id": "1114418", "revid": "486946", "url": "https://it.wikipedia.org/wiki?curid=1114418", "title": "Phonola Caserta", "text": ""}
{"id": "1114425", "revid": "85525", "url": "https://it.wikipedia.org/wiki?curid=1114425", "title": "Dark Crusade", "text": ""}
{"id": "1114438", "revid": "663330", "url": "https://it.wikipedia.org/wiki?curid=1114438", "title": "Abbie Cornish", "text": "Biografia.\nNata e cresciuta nel Nuovo Galles del Sud, Cornish \u00e8 figlia di Barry, un posatore di pavimenti, e Shelley Cornish; ha una sorella minore, Isabelle, anche lei attrice. \u00c8 nota per aver interpretato il ruolo di Candy nel film \"Paradiso + Inferno\" del 2006, accanto ad Heath Ledger. L' ha preso parte ad \"\". Nel 2009 \u00e8 stata protagonista di \"Bright Star\", film di Jane Campion sulla vita del poeta John Keats e sulla sua storia d'amore con Fanny. Nel 2011 \u00e8 tra i protagonisti di \"W.E. - Edward e Wallis\", pellicola diretta da Madonna.\nDoppiatrici italiane.\nNelle versioni in italiano delle opere in cui ha recitato, Abbie Cornish \u00e8 stata doppiata da:"}
{"id": "1114439", "revid": "9016201", "url": "https://it.wikipedia.org/wiki?curid=1114439", "title": "IACC", "text": ""}
{"id": "1114440", "revid": "4175", "url": "https://it.wikipedia.org/wiki?curid=1114440", "title": "Coppa del Mondo di rugby 1987", "text": "La Coppa del Mondo di rugby 1987 () fu la 1\u00aa edizione della Coppa del Mondo di rugby, massima competizione internazionale di rugby a 15 organizzata dall'International Rugby Football Board.\nSi tenne in Australia e Nuova Zelanda dal 22 maggio al 20 giugno 1987 e fu vinta dalla , che nella finale tenutasi ad Auckland batt\u00e9 la per 29-9.\nIl suo incontro inaugurale, che \u00e8 anche il primo di una manifestazione ufficialmente organizzata dal pi\u00f9 antico organismo mondiale della disciplina, fu tra le Nazionali di e all'Eden Park di Auckland.\nCompletamente a inviti, con 9 delle 16 squadre partecipanti fuori dall'IRFB, vide alcune assenze e defezioni di rilievo: oltre al , sotto bando internazionale, anche l', che pur invitata declin\u00f2 per ragioni politiche.\nL'evento, che attir\u00f2 negli stadi poco meno di mezzo milione di spettatori, convinse comunque gli organizzatori a mettere in cantiere la seconda edizione quattro anni pi\u00f9 tardi in Inghilterra.\nStoria.\nL'idea di una competizione per decidere a intervalli regolari quale fosse la miglior nazione rugbistica del mondo nacque all'inizio degli anni ottanta del XX secolo; a spingere per la sua realizzazione furono soprattutto le federazioni di e di fronte al proposito dell'impresario sportivo australiano David Lord di costituire una lega professionistica da vendere al miglior offerente televisivo; la questione fu posta all'International Rugby Football Board ma i rappresentanti di e opposero un fermo rifiuto, temendo \u2014 in retrospettiva a ragione \u2014 che una competizione assimilabile a un campionato del mondo avrebbe aperto la porta al professionismo, rendendo quindi vana la loro difesa dello spirito dilettantistico del rugby a 15.\nPossibilisti sulla nascita della competizione erano altres\u00ec le altre tre federazioni dell'allora Cinque Nazioni, , e ; determinante fu il parere favorevole del South African Rugby Board, la federazione \"bianca\" all'epoca al governo del rugby in Sudafrica, che diede ai proponenti la maggioranza del 75% necessaria a far passare il progetto di Coppa del Mondo che cos\u00ec, il 21 marzo 1985, fu ufficialmente varato a Parigi.\nIn ragione del poco tempo a disposizione, si decise di procedere alla partecipazione per inviti: sette delle otto nazionali dell'International Rugby Football Board furono automaticamente ammesse, mentre il , sotto bando internazionale per via dell\"'apartheid\", non fu invitato.\nLe altre 9 nazionali furono quelle di maggior rilievo tra le associate alla FIRA, l'organizzazione alternativa all'IRFB: tra di esse , , , , , e ; tra le defezioni illustri figura l', una delle invitate della prima ora e considerata all'epoca tra le pi\u00f9 promettenti squadre emergenti e la pi\u00f9 seria sfidante continentale delle quattro nazioni britanniche e della : su ordine del governo, la Federazione sovietica declin\u00f2 l'offerta con la motivazione ufficiale che, pur essendo il Sudafrica bandito dalla competizione, esso ancora era presente nell'IRFB.\nIl 22 maggio 1987, ad Auckland, prese il via la Coppa del Mondo e, con esso, il primo incontro ufficiale di un torneo dell'IRFB.\nAd aprire la storia della competizione furono e e, come da pronostico, gli \"All Blacks\" ebbero la meglio, vincendo 70-6.\nIn s\u00e9, il torneo non riserv\u00f2 sorprese perch\u00e9 tutte le squadre dell'IRFB passarono ai quarti di finale (anche se l', seconda nel girone, reclam\u00f2 per una meta irregolare dell' nello scontro diretto che la dirott\u00f2 al secondo posto), l'unica squadra FIRA essendo tra le prime otto quella di che ebbe la meglio sull', giunta a pari punti nel girone, per una meta di differenza in classifica.\nRelativamente a sorpresa fu, invece, la sconfitta interna dell' in semifinale a opera della che quindi port\u00f2 l'Europa in finale contro gli \"All Blacks\".\nLa gara decisiva per il titolo vide la squadra di casa battere ad Auckland i francesi per 29-9 e assicurarsi cos\u00ec il primo titolo mondiale della storia.\nAnche a livello individuale i neozelandesi dominarono le statistiche: gli \"italiani\" (all'epoca giocavano nel ) John Kirwan e Craig Green furono i migliori realizzatori di mete, mentre il loro compagno di squadra Grant Fox realizz\u00f2 il record di punti.\nLa Coppa, che raccolse un pubblico televisivo di circa 300 milioni di spettatori, serv\u00ec anche da qualificazione a quella successiva, all'epoca gi\u00e0 prevista e informalmente assegnata all'Inghilterra, in quanto le otto quartifinaliste furono ammesse direttamente all'edizione del 1991.\nFormula.\nLe 16 squadre furono ripartite in 4 gironi da 4 squadre ciascuna che si affrontarono con il metodo del girone all'italiana.\nIl punteggio assegnato fu quello classico di 2 punti per la vittoria, 1 ciascuno per il pareggio e zero per la sconfitta.\nA qualificarsi per i quarti di finale furono le due squadre meglio classificate di ogni girone.\nIn caso di parit\u00e0 di punti prevalse la squadra con il maggior numero di mete segnate, criterio preferito a quello della differenza punti marcati/subiti.\nTale sistema fu decisivo per dirimere la situazione nel girone C, l'unico in cui pi\u00f9 squadre si contesero a pari punti un posto utile alla qualificazione: ebbe la meglio su e per via delle 6 mete marcate rispetto alle 5 degli Azzurri e alle 4 dei \"Pumas\".\nNei quarti di finale le prime classificate dei gironi A e B incontrarono le seconde dell'altro girone; stesso incrocio vi fu per le qualificate dei gironi C e D.\nLe vincenti si incontrarono in semifinale, le cui gare furono disputate nelle due sedi australiane; fu prevista la finale per il terzo posto tra le due sconfitte in semifinale.\nLe due finali si tennero in Nuova Zelanda: all'Eden Park di Auckland quella per il titolo, mentre quella del terzo posto fu prevista all'International Stadium di Rotorua.\nStatistiche.\nLa domin\u00f2 quasi totalmente le statistiche del torneo: oltre a vantare i migliori realizzatori di punti (Grant Fox, 126) e di mete (Craig Green e John Kirwan, 6 ciascuna), vinse tutti gli incontri disputati in corso di torneo e primeggi\u00f2 nella classifica dei punti segnati con 298 (in quella dei punti subiti, invece, la migliore squadra fu l', 48 contro i 49 degli \"All Blacks\"), in quella della differenza punti segnati/sub\u00ecti con 249, e in quella delle mete con 43 (pi\u00f9 di 7 di media a incontro).\nL'affluenza totale fu di spettatori e il record del torneo \u00e8 di spettatori raggiunto all'Eden Park di Auckland in occasione della finale finta dalla sulla ."}
{"id": "1114441", "revid": "287204", "url": "https://it.wikipedia.org/wiki?curid=1114441", "title": "Andy Garcia", "text": ""}
{"id": "1114444", "revid": "287204", "url": "https://it.wikipedia.org/wiki?curid=1114444", "title": "Cristalli sognanti", "text": "Cristalli sognanti (\"The Dreaming Jewels\") \u00e8 un romanzo di fantascienza di Theodore Sturgeon del 1950.\nTrama.\nSi narra la storia di Horty, che a 8 anni fugge dalla casa dei genitori adottivi, dopo una furiosa lite con il patrigno, che gli ha causato la perdita di tre dita della mano sinistra.\nViene accolto clandestinamente presso il luna park di Pierre Monetre, un ex medico che cova un grande odio per l'umanit\u00e0 e nutre una forte ossessione verso una forma di vita aliena dotata di grandi poteri: i cristalli. Essi sono in grado di duplicare e creare la vita, e sono suscettibili agli ordini mentali. Monetre da tempo esegue esperimenti mentali su di essi, cercando di forzarli a creare un intermediario, un essere di forma umana che gli permetta di ordinare loro di distruggere il genere umano.\nZena, una nana del luna park che conosce le intenzioni di Monetre, intuendo la natura di Horty - \u00e8 lui il \"figlio\" dei cristalli - lo traveste da nana e lo fa chiamare Hortense. Horty si scopre possedere poteri sovraumani di rigenerazione (gli ricrescono le dita della mano), ed \u00e8 in grado di assumere in pochi giorni le sembianze di qualsiasi essere umano. \nSu ordine di Zena, che teme che Monetre possa scoprirlo, fugge dal luna park, e decide di vendicarsi del patrigno, il giudice Bluett. Horty scopre che Bluett da tempo cerca di ricattare Kay, una ragazza del paese, sua amica di infanzia, per ottenere favori sessuali. La ragazza, infatti, sta per ereditare dai genitori morti, e il giudice potrebbe farle bloccare l'esecuzione testamentaria. \nHorty riesce intelligentemente a salvare la ragazza dalle molestie del vecchio patrigno e a vendicarsene moralmente. Ma il fatto mette in moto rapide vicende che portano al suo smascheramento da parte di Monetre.\nNel rutilante finale Horty riesce a uccidere Monetre, con il potere dei cristalli, non senza il sacrificio di Zena."}
{"id": "1114445", "revid": "289247", "url": "https://it.wikipedia.org/wiki?curid=1114445", "title": "Santa Olivia di Brescia", "text": ""}
{"id": "1114455", "revid": "78273", "url": "https://it.wikipedia.org/wiki?curid=1114455", "title": "La Colonna e il fondamento della verit\u00e0", "text": ""}
{"id": "1114479", "revid": "1543377", "url": "https://it.wikipedia.org/wiki?curid=1114479", "title": "Gruppo Sportivo BNL", "text": "Il Gruppo Sportivo B.N.L. \u00e8 stata una societ\u00e0 italiana di calcio a 5 con sede a Roma. La divisa di gioco era blu e bianca, con prevalenza dell'uno o dell'altro colore in annate diverse, colori ripresi dal logo dell'epoca della Banca Nazionale del Lavoro di cui era emanazione.\nStoria.\nLa societ\u00e0 nacque nel 1987 come squadra aziendale della Banca Nazionale del Lavoro (numero di matricola FIGC 77.855) e ha segnato la storia del calcio a 5 italiano per tutti gli anni 1990 stabilendo, tra il 1992 e il 1999, il record tuttora imbattuto di disputare ben otto finali scudetto consecutive, ottenendo quattro successi. \nLa BNL nei primi anni ha potuto contare su diversi ex giocatori di serie A di calcio a 11, presentandosi per la prima volta a una fase finale del campionato durante la stagione 1989-1990. Durante il primo campionato italiano a girone unico la BNL conquista la seconda piazza dietro la Roma RCB poi scudettata, ma si arrende nel girone a quattro di qualificazione alla finale, giungendo terza. \nIl primo successo per la formazione di Piero Gialli (allenatore per tutto il decennio) giunge nella stagione 1991-1992, quando batte in finale l'Ericsson Sielte Roma dopo tre gare finite in due occasioni ai tiri di rigore e alla terza ai tempi supplementari. La BNL perde per i successivi due anni il titolo per mano del che la sconfigge seccamente per 3-0 nella finale unica di Roma. \nNel 1996 conquista la European Champions Tournament vincendo in finale contro gli spagnoli del per 5-4. \u00c8 la seconda squadra italiana ad aver vinto la competizione dopo il successo della RCB Roma nel 1990. \nLa BNL \u00e8 tornata a giocare una finale scudetto nella stagione 2000-2001 sconfitta dalla Roma RCB, si tratta dell'ultima finale della squadra romana che nei successivi due anni si ferma alle semifinali. Nell'estate del 2002 incorpora il , spostandovi sede e campo di gioco. \nNella stagione 2003-2004 raggiunge i quarti di finale, mentre l'estate seguente realizza una fusione con la dando vita alla Roma Calcio a 5."}
{"id": "1114480", "revid": "287204", "url": "https://it.wikipedia.org/wiki?curid=1114480", "title": "Serie A 2002-2003 (calcio a 5)", "text": "La Serie A 2002-2003 \u00e8 stato il quattordicesimo campionato e la ventesima manifestazione nazionale riservata alle societ\u00e0 di calcio a 5 che assegnasse il titolo di campione d'Italia. La stagione regolare \u00e8 iniziata il 14 settembre 2002 e si \u00e8 conclusa il 26 aprile 2003, prolungandosi fino al 4 giugno 2003 con la disputa dei play-off scudetto. Rispetto all'edizione precedente, il numero di partecipanti \u00e8 stato ridotto a 14 per aumentare il livello tecnico del campionato. La stagione vede per la seconda volta l'affermazione del Prato di Jes\u00fas Velasco che vince la stagione regolare lasciandosi alle spalle Lamaro Roma RCB, Pescara e Lazio, quest'ultima sar\u00e0 poi la finalista del campionato, pareggiando 6-6 la prima gara finale e perdendo poi la seconda per 10-4. Le due squadre sono le vere protagoniste della stagione, giungendo in finale anche nella Coppa Italia dove la spunta la Lazio di Vin\u00edcius Bacaro e Luca Ippoliti.\nStagione regolare.\nCalendario e risultati.\n&lt;br&gt;\nPlay-off.\nFormula.\nAi play-off si qualificano le prime 10 squadre della serie A e le due vincenti dei due gironi di serie A2, ovvero Atletico Palermo e Luparense. Le prime quattro classificate della serie A accedono direttamente dai quarti mentre le altre otto squadre disputano un turno preliminare, articolato in gare di andata e ritorno. Il regolamento prevede che accedano ai quarti di finale le squadre che, nell'arco del doppio confronto, avranno realizzato il maggior numero di reti. In caso di parit\u00e0,al termine del secondo incontro, si disputeranno due tempi supplementari da 5' ciascuno. In caso di ulteriore parit\u00e0, passeranno il turno le squadre di categoria superiore o quelle meglio classificate al termine della stagione regolare. Quarti di finale, semifinali e la finale si giocano invece al meglio delle tre gare.\nPlay-out.\nAi play-out partecipano la 11\u00aa e la 12\u00aa classificata della serie A e le vincenti dei play-off di Serie A2; gli accoppiamenti sono determinati tramite sorteggio. Accedono alla serie A 2003-04 le squadre che, nell'arco del doppio confronto, avranno realizzato il maggior numero di reti. In caso di parit\u00e0, al termine della sfida di ritorno, si giocheranno due tempi supplementari da 5' ciascuno. Perdurando la parit\u00e0 otterranno la qualificazione le squadre di categoria superiore.\nSupercoppa italiana.\nLa quinta edizione (la prima organizzata dalla Divisione Calcio a 5. Le precedenti infatti sono state svolte tutte in forma non ufficiale) della Supercoppa italiana si \u00e8 svolta il 7 settembre a Maliseti presso il PalaPrato tra i Campioni d'Italia del Prato e la finalista della Coppa Italia il Gruppo Sportivo BNL."}
{"id": "1114484", "revid": "131358", "url": "https://it.wikipedia.org/wiki?curid=1114484", "title": "NK Primorje", "text": ""}
{"id": "1114486", "revid": "110157", "url": "https://it.wikipedia.org/wiki?curid=1114486", "title": "Prva slovenska nogometna liga 2005-2006", "text": " \nLa Prva slovenska nogometna liga 2005-2006 \u00e8 stata la 15\u00aa edizione della massima serie del campionato di calcio sloveno disputata tra il 24 luglio 2005 e il 23 giugno 2006 e conclusa con la vittoria del HiT Gorica, al suo quarto titolo.\nCapocannoniere del torneo fu Miran Burgi\u010d (HiT Gorica), con 24 reti.\nFormula.\nIl numero di squadre partecipanti pass\u00f2 da 12 a 10 e disputarono un doppio turno di andata e ritorno per un totale di 36 partite. L'ultima fu retrocessa mentre la penultima disput\u00f2 uno spareggio con la seconda classificata della Druga slovenska nogometna liga per la permanenza in massima serie.\nLe squadre qualificate alle coppe europee furono quattro: i campioni alla UEFA Champions League 2006-2007, la seconda classificata e la vincitrice della coppa nazionale alla Coppa UEFA 2006-2007 e un ulteriore club alla Coppa Intertoto 2006.\nClassifica finale.\nLegenda:\nNote:\nSpareggio.\nIl Bela Krajina incontr\u00f2 il NK Dravinja, secondo in 2.SNL, con gara di andata e ritorno. Pareggi\u00f2 entrambe le partite e rimase in massima serie grazie alla regola del gol fuori casa."}
{"id": "1114496", "revid": "1468711", "url": "https://it.wikipedia.org/wiki?curid=1114496", "title": "Archivio di Stato di Napoli", "text": "L'Archivio di Stato di Napoli \u00e8 un ufficio periferico del Ministero dei beni e delle attivit\u00e0 culturali e per il turismo, che provvede alla conservazione, alla tutela e alla promozione del patrimonio documentario e ne favorisce la fruizione da parte degli studiosi e dei cittadini. L\u2019Istituto esercita inoltre la sorveglianza sugli archivi degli uffici periferici dello Stato che hanno sede nella provincia di Napoli.\nFondato nel 1808, dal 1845 ha sede nel complesso monumentale dei Santi Severino e Sossio. Con i suoi quattro piani e i suoi depositi di oltre settanta chilometri lineari di documenti, l\u2019Archivio napoletano rappresenta un punto di riferimento imprescindibile per la ricerca nel settore della storia medievale, moderna e contemporanea d\u2019Italia e d\u2019Europa, nonch\u00e9 in maniera precipua, della storia del Meridione d\u2019Italia. Uno dei fondi pi\u00f9 preziosi e ricco di notizie \u00e8 quello degli archivi dei notai, con i protocolli rogati fra il XV e il XIX secolo.\nAcquisiti pi\u00f9 recentemente, gli archivi privati dell\u2019intellettuale Paolo Ricci, della scrittrice Annamaria Ortese e dell\u2019architetto Luigi Cosenza, conservato presso la Sede sussidiaria di Pizzofalcone.\nDi particolare interesse \u00e8, inoltre, l\u2019Archivio Borbone acquistato nel 1951, che ha integrato la documentazione di Casa Reale andata parzialmente distrutta nel 1943 durante la guerra.\nPezzi preziosi dell\u2019Archivio: il \"Codice di Santa Marta\", fogli di pergamena miniati con gli stemmi dei sovrani e dei membri delle famiglie pi\u00f9 notevoli del Regno; la raccolta di sigilli e matrici e la \"Carta lapidaria\", un documento dell\u2019VIII secolo inciso su marmo, recuperato in una campagna presso Cuma.\nStoria.\nL'Archivio di Stato nacque nel periodo napoleonico, il 22 dicembre 1808,con un regio decreto a firma di Gioacchino Murat per concentrare in un sol luogo gli antichi archivi del regno (\"Archivio Generale del Regno\": gli archivi della Regia Camera della Sommaria, della Zecca, della Cancelleria e dei Vicer\u00e9, quelli della Giunta degli abusi, della Giunta di Sicilia e della Curia del Cappellano maggiore, e infine gli archivi degli antichi banchi pubblici, degli arrendamenti e di tutte le antiche amministrazioni. Di fatto, per\u00f2, gli archivi dei Banchi non fecero mai parte del patrimonio dell\u2019Archivio Generale. Essi furono concentrati presso l\u2019ente bancario che diventer\u00e0 il Banco di Napoli, e tale \u00e8 tuttora la loro sistemazione.\nCon la restaurazione, l'istituzione mut\u00f2 il nome in \"Grande Archivio del Regno\" e vi stabilito di conservare anche le carte delle amministrazioni vigenti dopo autorizzazione del relativo ministero titolare. Primi direttori ne furono Michele de Dominicis, (dal 1808 al 1820), Giuseppe Ceva Grimaldi Pisanelli di Pietracatella (fino al 1826), Antonio Spinelli di Scalea (fino al 1847) e Angelo Granito di Belmonte fino al 1860.\nDopo l'Unit\u00e0 d'Italia vi furono raccolti anche i documenti provenienti dalla Consulta di Stato e della Gran Corte dei Conti del Regno delle Due Sicilie.\nIn continuit\u00e0 con il lavoro critico iniziato da Camillo Minieri Riccio nel 1874, l'archivio napoletano, sotto la direzione di Bartolommeo Capasso, dal 1882 al 1900, pot\u00e9 beneficiare di un rigoroso ammodernamento e, in particolare, di un \u00abmagistrale riordinamento della Cancelleria angioina\u00bb, che tuttavia fu precorso, ad insaputa dello stesso Capasso, dal riordino dei volumi angioini e di altre carte, ad opera di Annibale Mastrogiudice, \"archivario\" dell'Archivio della Regia Zecca di Napoli per circa un quarantennio nel Cinquecento.\nI danni della seconda guerra mondiale.\nPerdite pi\u00f9 gravi avvennero durante la seconda guerra mondiale: sulla sede centrale, vicina al porto, caddero bombe e spezzoni incendiari e, in seguito all'esplosione di una nave di munizioni, perfino lamiere infocate, che provocarono l'incendio e la totale distruzione dei depositi dell'ultimo piano di un'ala del fabbricato. Il bombardamento del 4 agosto 1943 semidistrusse l'edificio di Pizzofalcone e travolse nella rovina tutte le scritture. L'ultimo e pi\u00f9 grave disastro si verific\u00f2 nel deposito di sicurezza di villa Montesano nel Nolano, presso San Paolo Belsito, dove erano state trasportate le serie pi\u00f9 preziose, quando non si supponeva che la guerra si sarebbe spostata sul territorio nazionale: nel settembre 1943 le truppe tedesche in ritirata vi appiccarono il fuoco per rappresaglia, su ordine del comando della Wehrmacht, ben consapevole dell'immenso valore del suo prezioso contenuto.\nSia pure nell'ambito dello sconcerto per la tragedia in cui versava il paese, l'evento ebbe un grande rilievo mediatico: il 2 gennaio 1944 ne diede conferma in tutt'Italia la trasmissione pomeridiana di Radio Londra, ma gi\u00e0 sul suo diario del 14 ottobre 1943 Benedetto Croce ne commentava la gravit\u00e0.\nIl totale delle perdite non \u00e8 stato mai completamente inventariato, ma una ricognizione approssimativa fu compiuta nel Rapporto finale sugli Archivi della commissione alleata (1946), nella pubblicazione del Ministero dell'Interno del 1950 e nella Guida generale del 1986. Per essa, risultano perduti negli incendi tutti i 378 volumi in pergamena contenenti i Registri delle Cancellerie angioina e aragonese (che coprivano un vastissimo intervallo temporale, dal 1265 al 1505), l'unico registro superstite (aa. 1239-1240) della cancelleria imperiale di Federico II, gran parte dei processi indicizzati della Regia Camera della Sommaria (tranne 5 volumi, relativi a 39 processi; si conservano inoltre alcune decine di migliaia di fascicoli processuali non ordinati), i registri del periodo vicereale attinenti al Consiglio collaterale (i processi penali sono andati tutti distrutti, ad eccezione del fascicolo relativo agli anni 1588- 1590), parte del fondo contenente gli atti della Segreteria dei vicer\u00e9 (1555-1734), il fondo della Cappellania maggiore (sec. XV-1808), l'Archivio riservato di Casa reale borbonica (1794-1823), l'Archivio amministrativo della medesima Casa reale (1712-1830), i fondi attinenti vari ministeri del Regno (a partire dalla Segreteria di Stato (1728-1807) compresa la Segreteria particolare del re (protocolli del Consiglio di Stato, 1821-1861), l'intero incartamento dei processi politici dell'Ottocento borbonico.\nSoltanto undici faldoni furono fortunosamente sottratti alle fiamme.\nRicostruzione della Cancelleria angioina.\nRiccardo Filangieri, prima Soprintendente per le Province Napoletane dal 1940 al 1952 e poi Direttore dell'Archivio di Stato di Napoli, dedic\u00f2 tutta la parte finale della sua vita a ricostruire - da varie fonti, sia pur incomplete e spesso di mera indicizzazione - i contenuti dell'immenso patrimonio perduto (in termini di storia diplomatica del Regno delle due Sicilie, curando i primi volumi della raccolta dei Registri della cancelleria angioina edita dall'Accademia Pontaniana. Inoltre intraprese una politica di acquisizione, mediante acquisto, deposito o donazione, degli archivi delle famiglie nobili napoletane, in quanto la documentazione in essi raccolta consente di integrare le numerose perdite, dolose o accidentali, dei documenti prodotti dalle istituzioni pubbliche del Regno meridionale.\nSedi.\nLa sede principale \u00e8 in \"via del Grande Archivio\", nel monastero dei \"SS. Severino e Sossio\", nel cuore del centro antico della citt\u00e0. La sua storia \u00e8 legata alla presenza dei Benedettini che, fin dal IX secolo, vi avevano fondato un cenobio dove nel 902, trasferirono il corpo di S. Severino e successivamente le reliquie di S. Sossio.\nL\u2019articolato complesso si incentra su quattro atri-chiostro del XVI e XVII secolo accanto alla chiesa dedicata ai due santi.\nUno dei chiostri, detto Atrio del Platano, costituisce la parte pi\u00f9 antica del monastero e prende il nome dall\u2019albero che -secondo la leggenda- sarebbe stato piantato da San Benedetto.\nIl ciclo degli affreschi rinascimentali che lo decora \u00e8 il pi\u00f9 completo della citt\u00e0 e raffigura episodi della vita del Santo. Fu ultimato nel 1515 da Antonio Solario detto \u201clo Zingaro\u201d.\nIl Primo Atrio corrisponde all\u2019ingresso originario su vico S. Severino.\nDi grande suggestione \u00e8 l\u2019Atrio dei Marmi, iniziato nel 1598 e completato nel 1623, che rappresenta il culmine del programma di rinnovamento del monastero.\nSono di notevole interesse il Capitolo dei monaci, oggi Sala Catasti, affrescato da Belisario Corenzio agli inizi del \u2018600 con parabole, figure allegoriche e scene del Vangelo; l\u2019ex Refettorio ora Sala Filangieri, con il grande affresco della moltiplicazione dei pani e dei pesci e l\u2019allegoria della fondazione dell\u2019Ordine benedettino, anch\u2019esso opera del Corenzio; la pregevole Sala Tasso, cos\u00ec chiamata in ricordo del soggiorno del poeta nel monastero, che ospita il preziosissimo e famoso Codice di Santa Marta.\nNel 1799 il monastero fu destinato per breve tempo a sede dell\u2019Accademia di Marina; nel 1845 l\u2019Archivio di Stato venne definitivamente trasferito nel complesso monastico.\nLa struttura fu adattata alla nuova funzione d\u2019uso per cui furono realizzati arredi lignei destinati alla conservazione della documentazione.\nDi grande pregio anche la Farmacia, caratterizzata da scaffali intarsiati e da una bella pavimentazione; la Biblioteca; la Sala Diplomatica; il Salone degli Archivi gentilizi; la Regia Camera della Sommaria e la sede della Scuola di Paleografia, Archivistica e Diplomatica.\nLa sede sussidiaria di Pizzofalcone, detta anche \u00abArchivio Militare, era la villa rinascimentale di Andrea Carafa della Spina, conte di Santa Severina. Fu in seguito destinata a vari usi, da quartiere militare per i soldati spagnoli a sede del Real Officio Topografico. Nel 1855 l\u2019edificio \u00e8 ceduto dall\u2019Amministrazione militare all\u2019Archivio di Stato.\nConserva soprattutto documenti di storia militare e archivi provenienti da magistrature militari, fra le quali il Ministero di Guerra e Marina di epoca borbonica, l\u2019Orfanotrofio militare, i Tribunali militari, le carte del Reale Officio Topografico, ma anche i registri dei Distretti militari di Napoli, Aversa e Nola, comprendenti i fogli matricolari degli arruolati, e le carte dell\u2019Ufficio provinciale di leva di Napoli. Sono inoltre ospitati, in occasione dei lavori di ristrutturazione della sede centrale altri fondi, tra cui gli Archivi notarili dal secolo XV al secolo XVIII."}
{"id": "1114504", "revid": "767487", "url": "https://it.wikipedia.org/wiki?curid=1114504", "title": "Showgirls (film)", "text": "Showgirls \u00e8 un film del 1995 diretto da Paul Verhoeven.\nTrama.\nNomi Malone, ragazza molto decisa, giunge in autostop a Las Vegas, dove viene derubata della valigia dall'uomo che le aveva offerto il passaggio. Trova alloggio presso Molly, costumista allo \"Stardust\", celebre casin\u00f2 di Las Vegas, la quale la presenta a Cristal, star dello spettacolo. Cristal inizialmente sembra snobbarla, per poi interessarsi a lei, anche morbosamente, fino a farla esibire in un numero di lap dance per il suo amante Zack. Nomi riesce, non senza difficolt\u00e0, ad avere e superare un provino presso lo \"Stardust\", procuratole da Cristal, e a divenire amante di Zack, direttore artistico del casin\u00f2. Cristal tenta di impedirle di far carriera, cos\u00ec Nomi, durante una pausa dello spettacolo, la spinge gi\u00f9 per le scale, procurandole una frattura.\nA Nomi viene quindi assegnato il ruolo principale, e diviene in breve tempo una star di successo. Molly, dapprima disgustata dal suo cinismo, si fa invitare a un party di Zack dov'\u00e8 presente Andrew Carver, rockstar di cui \u00e8 grande fan, ma l'uomo si rivela un bruto e, dopo averla attirata nella sua suite, la violenta insieme ai suoi \"gorilla\". Nomi chiede invano che sia denunciato, ma Zack la invita a desistere per difendere un suo prezioso cliente. Zack, inoltre, indaga su di lei, scoprendo che \u00e8 stata una prostituta e ha dei precedenti penali. Furente, Nomi decide di farsi giustizia da s\u00e9 blandendo Carver con un numero erotico per poi pestarlo selvaggiamente, dopodich\u00e9 fugge via in autostop incontrando nuovamente, per ironia della sorte, la stessa persona che l'aveva condotta a Las Vegas e derubata della valigia.\nCritica.\nConsiderato pellicola cult nel \"corpus\" del regista olandese nonostante il poco successo di pubblico, costato 45 milioni di dollari e un incasso di 20 milioni, \"Showgirls\" ha vinto 8 Razzie Awards quale peggiore prodotto cinematografico dell'anno e degli anni novanta. Il film \u00e8 stato inoltre inserito nel libro dei \"The Official Razzie Movie Guide\" dal fondatore dei Razzie John J. B. Wilson nella sezione \"Il meglio del peggio\"."}
{"id": "1114524", "revid": "2175", "url": "https://it.wikipedia.org/wiki?curid=1114524", "title": "Eccipienti", "text": ""}
{"id": "1114529", "revid": "125347632", "url": "https://it.wikipedia.org/wiki?curid=1114529", "title": "Archeosofia", "text": "L'archeosofia o \u00ab\"scienza dei Princ\u00ecpi\"\u00bb \u00e8 una dottrina esoterico-cristiana elaborata dall'esoterista italiano Tommaso Palamidessi (1915-1983) alla fine degli anni sessanta. \nArcheosofia.\n(dal greco \u1f00\u03c1\u03c7\u03b7, 'principio', e \u03c3\u03bf\u03c6\u03af\u03b1, 'sapienza') vocabolo coniato da Tommaso Palamidessi la cui etimologia proviene dal greco arch\u00e8, che vuol dire Dio, Principio dei Princ\u00ecpi, e sof\u00eca, che corrisponde a scienza, sapienza, quindi: scienza dei princ\u00ecpi, riprendendo la prima lettera di San Paolo ai Corinzi. Prima di giungere alla formulazione dell'archeosofia Palamidessi studi\u00f2 e scrisse di alchimia, kabbalah, yoga, astrologia. Queste e altre materie sono trattate e integrate con il cristianesimo nella dottrina archeosofica. L'autore ritiene che ogni religione sia un raggio di un'unica e immutabile rivelazione divina conferita agli uomini e alle donne in tempi diversi, a pi\u00f9 riprese, e secondo la mentalit\u00e0 del luogo e dell'et\u00e0 del popolo. L'archeosofia \u00e8 una forma di esoterismo cristiano eclettico, che attinge i suoi insegnamenti, oltre che alle tradizioni occulte dell'Occidente (teosofia, ermetismo, cabala, alchimia e astrologia), al tantrismo indiano e al cristianesimo della Chiesa ortodossa. Importante \u00e8 pure la tradizione dei primi Padri della Chiesa preconciliare, quali Clemente Alessandrino e Origene, che fecero confluire nelle teologia cristiana antica spunti dottrinali provenienti dalla gnosi, dall'ermetismo e dall'Oriente, e che fondarono un'esegesi esoterica, a pi\u00f9 livelli, del testo biblico. \nL'archeosofia \u00e8 descritta dall'autore come l'anello di congiunzione tra la tradizione occidentale e quella orientale, concentrando in s\u00e9 stessa le varie discipline spirituali. Tuttavia, per Palamidessi, l'archeosofia non pu\u00f2 essere considerata come un compendio o mera sintesi, bens\u00ec una rivelazione adatta per i tempi odierni, epoca in cui \u00e8 sorta la necessit\u00e0 di coniugare la fede e la scienza. L'archeosofia \u00e8 altres\u00ec considerata da Tommaso Palamidessi come una \u201cfilosofia a posteriori\u201d. \nArcheosofia come metodo sperimentale.\nNei suoi scritti Palamidessi si riferisce all'archeosofia come una \"filosofia a posteriori\". L'archeosofia \u00e8 vista dal suo autore come \u201c\"metodo spirituale puro\"\u201d e come \"esperienza che fa risalire ai primi princ\u00ecpi, attraverso la pratica delle numerose ascesi\". Nei \"Quaderni di Archeosofia\" sono ricorrenti i termini \u201cesperimento\u201d, \u201cesperienza\u201d, \u201csperimentatore\u201d. Il campo di sperimentazione \u00e8 vasto, propone vari tipi di indagini: \u201cdalle sperimentazioni parapsicologiche del ricordo delle vite passate a quelle metafisiche trascendenti delle esperienze misteriche del Santo Graal\u201d. L'archeosofia attribuisce quindi la massima importanza alle indagini dei propri sperimentatori. Pi\u00f9 nello specifico, Palamidessi stesso propone per coloro che sono desiderosi di iniziare il percorso archeosofico tre esperimenti pratici quali: il ricordo delle vite passate, lo sdoppiamento e una forma particolare di profetismo detto \"ultrafanico\". Suddetti esperimenti dovrebbero portare a maturare nello sperimentatore la convinzione della sopravvivenza dell'anima dopo la morte e dunque della necessit\u00e0 di procedere con gli studi e le ascesi archeosofiche.\nL'archeosofia come dottrina.\nLa struttura degli insegnamenti archeosofici \u00e8 costituita dai \u201cQuaderni di Archeosofia\u201d, cio\u00e8 monografie a tema che contengono gli studi, le ricerche, gli esperimenti e i risultati conseguiti dall'autore, messi a disposizione degli studiosi e degli sperimentatori. Ogni quaderno presenta una struttura caratterizzata da: preliminare comparazione dell'argomento con le varie dottrine religiose anche attraverso un esame storico, esame analitico dell'argomento, descrizione degli esperimenti svolti dall'autore e loro risultati, descrizione illustrativa dell'esperimento e istruzioni per la riproduzione dello stesso. Palamidessi in tal modo fornisce al lettore un percorso conoscitivo di s\u00e9 stesso, del cosmo e di Dio.\nUsando le parole dell'autore, l'archeosofia \"\"facilita la conoscenza dei mondi superiori tramite lo sviluppo nell'uomo di nuovi sensi definiti spirituali\"\u201d.\nLa teologia.\nApofatismo e illusionismo cosmico.\nAlla base della dottrina archeosofica c'\u00e8 l'assunto che tutto quello che esiste nell'universo ha origine da Dio, motore supremo della vita cosmica, nel medesimo tempo immanente, trascendente e personale. Riprendendo i temi dell'apofatismo cristiano ortodosso, bench\u00e9 l'essenza divina sia inconoscibile, allo stesso tempo \u00e8 considerata l'unica realt\u00e0 da cui tutti i mondi originano e prendono vita.\"Le creature hanno una sola risorsa, quella di affermare che Dio non \u00e8, ossia di poter conoscere che Egli non \u00e8 assimilabile, paragonabile ad alcune immagini, a nessuna creatura, n\u00e9 alcuna parola pu\u00f2 esprimere il suo Essere\".In questa visione se Dio \u00e8 l'unica realt\u00e0, i fenomeni non sono altro che apparenti e gli stati di coscienza si possono considerare come l'effetto di un'illusoria e temporanea frammentazione dello Spirito unico creato da Dio.\"Ci troviamo davanti a una Realt\u00e0 assoluta, trascendente, increata che \u00e8 Dio, e una realt\u00e0 relativa, contingente, creata o Spirito Unico di cui tutti gli spiriti, in tutto il Cosmo, sono dei punti di luce creata, dei punti di spirituale essenza, l'essenza dello Spirito Unico di Adamo. Punti illusori, idee e pensieri prodotti dello Spirito che, se Dio volesse, potrebbero anche sparire nel nulla, come dal nulla sono stato portati all'essere\".La problematica del possibile rapporto tra la divinit\u00e0 assoluta, intangibile e trascendente, con l'umanit\u00e0 e l'universo materiale, soggetto al divenire temporale e illusorio, viene risolta da Palamidessi mediante tre concetti fondamentali ripresi contemporaneamente dalla cabala, la teologia ortodossa e il cristianesimo orientale e la teosofia antica, ovvero:\nLa Genesi svelata.\nValorizzando la visione di San Gregorio Palamas e la dottrina delle Sefirot tipica della tradizione cabalistica, Palamidessi considera rilevante il concetto delle \"Divine energie increate\", quali potenze ordinatrici grazie alle quali \u00e8 possibile il legame tra le creature e Dio Infinito, inteso quale divinit\u00e0 nascosta di natura incomunicabile.\"Le Sefirot sono intuite come forze divine intermediarie fra Dio e il creato, numeri, forze con le quali l'assoluto si estrinseca e si manifesta\".Nella dottrina archeosofica, viene messa in atto mediante il ritiro da S\u00e9 in S\u00e9 stesso dell'Assoluto, che lascia cos\u00ec uno spazio vuoto e inerte, adatto a divenire il sostrato fondamentale della creazione. Distaccandosi dalle visioni panteistiche tipiche dell'esoterismo indiano o di alcune branche della Cabala, Palamidessi \u00e8 ben attento a sottolineare la sua prospettiva cristiana, spiegando che a seguito di questo ritiro, Dio, in un atto d'amore, proietta nello spazio che si \u00e8 formato, parte della sua presenza sotto forma di luci (le divine energie increate) a cui si somma per\u00f2 l'intervento di un Fiat creatore, portando all'atto il modello ideale gi\u00e0 presente nella mente divina. Queste luci o Sephirot non sarebbero coinvolte tutte allo stesso modo, come \u00e8 descritto in alcune trattazioni di carattere gnostico e teosofico, bens\u00ec ad alcune di esse \u00e8 attribuito un rilievo maggiore; in particolare la seconda Sefira, Hochmah (la Sapienza), di cui gi\u00e0 si tratta nell'Antico Testamento, viene ritenuta in particolare rilievo per via dello stretto rapporto con l'attivit\u00e0 creatrice e organizzatrice di Dio.\"Quando la Trinit\u00e0 volle creare da nulla il mondo, rese creativamente attiva la sua increata energia, la seconda delle sue dieci luci che la tradizione esoterica d'Israele nomina Chokhm\u00e0 o Sapienza creata; la Sephir\u00e0 Chokhm\u00e0 in cooperazione con il Logos o Sapienza di Dio, rese operante nel piano di Assiah (mondo della creazione) ci\u00f2 che la Rivelazione indica come Sofia, la Sapienza creata, primogenita fra tutte le creature\".L'uomo e la donna, sono considerati dall'archeosofia un riflesso o un'immagine della divinit\u00e0 poich\u00e9 risentono dell'influsso di queste energie increate, grazie alle impronte impresse nei corpi sottili sotto forma di vortici di energia spirituale, i cosiddetti chakra della tradizione ind\u00f9 e definiti da Palamidessi \"centri di forza\".\nLa sofiologia.\nPalamidessi integra nel suo sistema teologico e cosmologico la figura della Sofia gi\u00e0 nota nella teologia ortodossa di Vladimir Lossky, Pavel Evdokimov, Vladimir Soloviev e Sergej Bulgakov, presentando una metodologia ascetica, che permette all'uomo e alla donna di entrare in contatto con questa personalit\u00e0 cosmogonica.\nPrima di arrivare a descrivere le direttive pratiche al lettore e la tecnica di meditazione che culmini nell'incontro con Sofia, Palamidessi esamina tutte le sfumature del concetto teologico di \u201cSofia\u201d e in particolare approfondisce il rapporto che si stabilisce fra questa entit\u00e0 spirituale, l'anima mundi, la Vergine Maria e la Chiesa universale.\nEgli distingue innanzitutto tre tipi di sapienza: una \"Sapienza generata\", un aspetto della Sapienza di Dio identificabile con il Logos vale a dire il Cristo come gi\u00e0 sostenuto da Origene; una \"Sapienza emanata\" coincidente con la sefira Hockma, e una \"Sapienza creata\" ovvero la sapienza strumento della creazione del mondo, in quanto prima fra le creature che penetra e vivifica la materia del mondo manifesto pur restando trascendente. Tre \u201cSofie\u201d quali tre aspetti della medesima Sapienza divina, di cui la Sofia creata \u00e8 il modello eterno a cui l'anima del mondo deve aspirare.\"La sofia \u00e8 l'anima ideale del mondo, creata e compenetrata dalla divinit\u00e0, in attesa che l'altra anima del mondo , quella decaduta in conseguenza dell'errore e involuzione adamica, si innalzi alla suprema perfezione e si identifichi in qualche modo con Lei. [\u2026]La Sapienza creata non \u00e8 l'anima del mondo ma il suo modello da imitare, ed insisto ancora per non equivocare: l'idea Sofia \u00e8 perfetta, \u00e8 l'anima del mondo che deve tanto perfezionarsi da imitarla.\"Secondo la visione archeosofica, \"l'anima mundi\" \u00e8 una creatura cosmica in divenire, dotata di intelletto, volont\u00e0 ed eros, un'entit\u00e0 vivente composta di materia ed energia eterica, astrale e mentale, compenetrante gli individui e le singole anime che popolano la terra. Questa creatura che non \u00e8 la Sofia, soffre ed \u00e8 in attesa di essere liberata dal fardello del peccato del disordine e dell'imperfezione, esattamente come descritto da San Paolo nella sua lettera ai Romani: \"\u201cla creazione geme tutta ed \u00e8 come in doglie di parto\u2026 in attesa che si manifestino i figli di Dio\u201d\"\nLa redenzione dell'anima del mondo \u00e8 di fatto quel processo di trasformazione che condurr\u00e0 questa a coincidere con il suo modello ideale che \u00e8 Sofia.\nIl processo di redenzione ruota completamente intorno alla figura di Ges\u00f9 Cristo e della Vergine Maria. Se Sofia rappresenta l'archetipo dell'anima del mondo, il ruolo di Maria diviene quello di mediatrice fra queste due entit\u00e0. Per un cristiano archeosofo la Vergine Maria diviene la madre per eccellenza nella quale risiede Sofia, dal momento della nascita in lei del redentore. Maria \u00e8 dunque \"la prima monade costruttrice dell'Anima del Mondo, l'eterna Maria in preghiera prima della caduta adamica e dopo la caduta, durante la nascita, passione e morte di Ges\u00f9 Cristo suo figlio, ora e sempre\".\nPalamidessi propone una particolare forma di meditazione sul centro cardiaco per sperimentare in prima persona un contatto intimo con questa entit\u00e0 spirituale, e percepire nel cuore la \"Grazia soprannaturale di Sofia, come fu per Bohme, Soloviev, Bulgakov\".\nLa cristologia.\nNella dottrina archeosofica la figura del Cristo occupa uno spazio centrale. Il Cristo viene considerato come \"l'ultima manifestazione di Dio\" o \"l'ultimo Messia venuto sulla terra\". Palamidessi intende la Rivelazione di Dio all'uomo come progressiva e portata avanti dall'incarnazione dello stesso Avatar, il Cristo o Verbo, che torna a pi\u00f9 riprese in diversi luoghi e in diverse epoche per parlare alle persone secondo un linguaggio \"coerente con la mentalit\u00e0 di ciascun popolo e ciascun tempo\". La linea degli Avatara sarebbe la stessa dell'ordine di Melchisedech, il personaggio della Bibbia che benedice Abramo e Sara, capostipite della stirpe di David, da cui discende la linea genealogica che porta alla nascita di Ges\u00f9 Cristo.\nPer l'archeosofia al movimento di discesa dell'Avatar, ossia della divinit\u00e0 che si rivela all'uomo per farlo evolvere, corrisponde un moto di risalita dell'uomo che eleva la propria coscienza e che percorre il cammino di ascesi che porta alla divinit\u00e0. Dal momento della venuta del Cristo nella figura di Ges\u00f9, e dopo il sacrificio sul Golgotha, il destino dell'uomo sarebbe mutato irrimediabilmente poich\u00e9 nel suo cuore, luogo teofanico, si trova la presenza cristica.\"\"Il Cristiano ha il privilegio di trovarsi nell'atmosfera, nell'aura spirituale del Cristo, nel suo \"Corpo Mistico\", perch\u00e9 nell'Uomo Ges\u00f9 \u00e8 penetrato il Verbo. Vi \u00e8 ancora dell'altro. Il Cristo \u00e8 oramai una forza compresente in tutto li genere umano, indipendentemente dall'essere, e lo ripetiamo, essere o non essere battezzati. Siamo tutti \"Cristofori\" cio\u00e8 portatori di Cristo; portatori di una luce latente; una Luce che vuole farci lume lungo il percorso evolutivo fino a Dio\"\"Scopo dell'ascesi mistica \u00e8 quello di entrare in relazione con tale principio attraverso la meditazione, nello specifico la cardiognosi.\nL'antropologia.\nReincarnazione, corpi sottili e centri occulti.\nIl pensiero archeosofico ritiene che l'uomo e la donna siano dotati di un'anima immortale, preesistente alla nascita del corpo fisico, definita con il termine \u201cEgo\u201d. Questa parte dell'essere umano \u00e8 dunque immortale, resiste al ciclo delle reincarnazioni, pur sottostando alle leggi del Karma e della trasmigrazione. Palamidessi tratta della reincarnazione e del ricordo di vite passate come di una tecnica sperimentabile da tutti nel suo quinto quaderno della collana archeosofica: \"La memoria delle vite passate e sua tecnica\". Secondo Palamidessi, la credenza nella reincarnazione era diffusa nel cristianesimo primitivo, condivisa dai Padri della Chiesa, come Clemente di Alessandria, Origene, Panteno e San Gregorio di Nissa.\nLa struttura dell'Io: i tre principi immortali..\nLa parte immortale, definita Ego o Individualit\u00e0, a sua volta \u00e8 composta da una triade di principi distinti, dunque secondo la dottrina archeosofica, la parte che perdura alle reincarnazioni \u00e8 una e trina. I suddetti principi immortali si chiamano: \"Spirito, Anima Emotiva, Anima Erosdinamica\". La trinit\u00e0 umana trova un chiaro collegamento con la Trinit\u00e0 Divina secondo cui il Padre corrisponde allo Spirito, il Figlio all'Anima Emotiva, e lo Spirito Santo all'Anima Erosdinamica.\nL'Ego si esprime attraverso diversi corpi sottili, che si compenetrano tra loro, creando un tutt'uno con il corpo fisico, attraverso centri di gravit\u00e0 (chakra o centri di forza) che hanno corrispondenze precise in ogni corpo sottile, fino ad avere una corrispondenza anatomica nel corpo fisico.\nI corpi sottili dell'uomo e della donna sono: \"il corpo eterico, il corpo astrale\" e \"il corpo mentale\". Questi compenetrano il corpo fisico e sono tutti interdipendenti tra loro. Lo spirito usa come veicolo il corpo mentale e si fa sentire nel corpo fisico. Lo spirito \u00e8 la fonte delle pi\u00f9 nobili facolt\u00e0, come \u201cla volont\u00e0, l'intelletto, la memoria, l'intuizione delle Verit\u00e0 Eterne, l'amore religioso e misericordioso\u201d.\nL'anima emotiva usa come veicolo il corpo astrale. L'anima Emotiva \u00e8 razionale, presiede al sentimento, all'immaginazione, alla morale, alla memoria e alla passione.\nL'anima erosdinamica usa come veicolo il corpo eterico o doppio eterico. L'anima erotica o erosdinamica \u00e8 \u201cil centro di gravit\u00e0 inerente alla sfera psichica erotica, generativa e dotata di un suo dinamismo che si esercita sulle funzioni vegetative del corpo fisico e delle sue energie vitali\u201d.\nLa costituzione invisibile.\nL'archeosofia vede l'uomo come una struttura complessa, composta da una serie di corpi sottili, di cui quelli transitori sarebbero:\nVi sarebbe poi una triade di principi immortali, ovvero: \nQuesti tre principi immortali, che insieme al corpo causale costituirebbero il nucleo dell'Ego, sarebbero all'origine del funzionamento dei tre corpi invisibili sopra elencati, lo spirito essendo legato al mentale, l'anima all'astrale e l'anima erosdinamica all'eterico.\nEssi corrisponderebbero inoltre ad alcuni centri \"occulti\" dell'uomo (chakra), e sarebbero percepibili durante la prassi ascetica attraverso la meditazione su tali centri. In particolare, lo spirito sarebbe legato al centro frontale (situato tra le sopracciglia), l'anima al centro cardiaco (in prossimit\u00e0 del cuore) e l'anima erosdinamica al centro basale (alla base, cio\u00e8, della colonna vertebrale).\nL'uomo \u00e8 per Palamidessi una creatura in perenne evoluzione, attraverso la legge della metempsicosi: con il proprio corpo causale l'uomo attraverserebbe infatti la catena delle reincarnazioni, legato al proprio karma. Egli, nella visione di Palamidessi, anela all'Assoluto senza forma che risiede al di l\u00e0 della manifestazione sensibile, un Assoluto che \u00e8 Potenza, Sapienza e Amore. \nIl principale strumento dell'evoluzione \u00e8 per Palamidessi l'ascesi, intesa come esercizio continuo, lotta per il perfezionamento interiore, allenamento dell'uomo spirituale che vuole rendere i propri principi animici armoniosi e aderenti ai loro modelli archetipici e divini. L'ascesi, secondo Palamidessi, avvicina la creatura al Creatore, favorendo il processo di divinizzazione che i Padri orientali chiamano \"theosis\"; essa favorirebbe inoltre, a un altro livello, il fiorire dei cosiddetti \"sensi spirituali\" (chiaroveggenza, chiaroudienza, ricordi di vite passate).\nLa dottrina del Guardiano della Soglia.\nNella dottrina archeosofica il Guardiano della Soglia \u00e8 una forma-pensiero che, come uno specchio, riflette gli effetti delle azioni e dei pensieri dell'Individuo al quale \u00e8 collegato, esprimendone con esattezza le inclinazioni e il grado di evoluzione morale. Nell'escatologia archeosofica, il Guardiano della Soglia costituisce la possibilit\u00e0 per l'Individuo di creare un altro s\u00e9 stesso, modellando direttamente, attraverso il proprio operato, una nuova immagine. Tale immagine costituirebbe l'archetipo del futuro corpo di risurrezione, quel corpo che sar\u00e0 adatto alla vita nei secoli venturi. Questo meccanismo di modellazione sarebbe lo stesso che in fasi precedenti dell'evoluzione ha condotto l'uomo a formare l'attuale corpo fisico con la costituzione dei corpi sottili. Il Guardiano accompagnerebbe l'individuo nelle sue successive reincarnazioni contribuendo a fornire un'impronta specifica ai nuovi corpi nel momento della rinascita sulla Terra. Scopo dell'evoluzione dell'Individuo nel corso delle reincarnazioni sarebbe proprio quello di trasformare il proprio Guardiano in un'immagine angelica perfetta.\nL'uomo farebbe esperienza del proprio Guardiano in specifici momenti legati all'evoluzione dell'individuo come nel caso dello sdoppiamento, fenomeno ascetico nel quale la parte spirituale dell'individuo si separa volontariamente dalla parte fisica. Tali incontri costiuirebbero della apparizioni sintomatiche che indicherebbero all'asceta le caratteristiche del suo percorso evolutivo. La visione del Guardiano ricorderebbe all'Individuo la necessit\u00e0 indicata da San Paolo nella Lettera agli Efesini (Ef. 4, 22-24) di spogliarsi dall'uomo vecchio per sostituirlo con l'Uomo nuovo: \"\"Ma voi non cos\u00ec avete imparato a conoscere il Cristo, se davvero gli avete dato ascolto e se in lui siete stati istruiti, secondo la verit\u00e0 che \u00e8 in Ges\u00f9, ad abbandonare, con la sua condotta di prima, l'uomo vecchio che si corrompe seguendo le passioni ingannevoli, a rinnovarvi nello spirito della vostra mente e a rivestire l'uomo nuovo, creato secondo Dio nella giustizia e nella vera santit\u00e0\".\"\nL'uomo, la donna e l'ascesi di coppia.\nAll'interno della dottrina archeosofica il tema del rapporto uomo-donna, e in particolare il ruolo della figura femminile nel contesto spirituale, viene trattato con rilevanza fin dalle prime pubblicazioni degli anni sessanta.\"\"Per l'Archeosofia, la donna [...] racchiude l'impronta della maternit\u00e0 divina. La donna \u00e8 uno spirito, una forza spirituale equivalente a quella dell'uomo\".Palamidessi esprime estensivamente la visione archeosofica della donna nel suo secondo quaderno: \"L'Iniziazione per la Donna e l'Adeptato femminile\"\". Secondo Palamidessi, l'origine dei sessi \u00e8 celata da Mos\u00e9 nelle pagine della Genesi sotto l'apparente semplicit\u00e0 del mito. In questa visione, prima dello spazio e del tempo, Adamo-Eva androgino, dotato di un immenso potere creativo, per avanzare nel processo evolutivo necessita di una presa di coscienza, avvenuta mediante la sua parte \"femminile, attrattiva\". Proveniente da questa primordiale scissione, la donna, riflesso dell'Eterno Femminino, ha caratteristiche interiori, emozioni, intelletto che la distinguono dall'uomo.\"La psicologia della donna \u00e8 caratterizzata dalla profondit\u00e0 e dalla forza del sentimento. Ci\u00f2 coincide con la sua inclinazione all'intimit\u00e0, alla spiritualit\u00e0, all'ardente desiderio di curare, di soccorrere di essere qualcosa per gli altri. E' evidente che questa dota innata pu\u00f2 essere messa al servizio della vita religiosa propria e altrui\".Palamidessi negli scritti archeosofici ribadisce che la via del sacerdozio e dell'iniziazione \u00e8 aperta sia agli uomini sia alle donne, cos\u00ec come avveniva nel passato, sull'esempio della Scuola Pitagorica o della Scuola Cristiana del Didaskaleion, nelle quali le donne erano ammesse al culto e alla celebrazione dei misteri. Nella dottrina archeosofica viene messo in risalto il principio dell'ascesi a due:\"Per entrambi dovr\u00e0 verificarsi l'incontro dell'anima sposa. Il Signore ha creato le anime maschili e femminili perch\u00e9, amandosi, lo amassero\".Questa ascesi di coppia, che ha avuto illustri rappresentanti nella mistica cristiana trova il suo naturale contesto nell'istituzione del sacramento matrimoniale, a cui Palamidessi dedica uno specifico Quaderno della collana Archeosofica.\nIl Libro cristiano dei morti.\nIl \u201c\"Libro cristiano dei morti\"\u201d di Palamidessi \u00e8 un trattato e un breviario liturgico per accompagnare l'anima dei defunti nel post-mortem, in linea con le indicazioni e i precetti di cultura buddhista confluiti nel cosiddetto \"Libro tibetano dei morti\". Riprendendo altres\u00ed molti temi caratteristici delle \"Ars Moriendi\" del Medioevo cristiano, rielaborati in chiave moderna secondo la dottrina archeosofica, questo libro si propone come manuale per prepararsi ai giorni che seguono la morte fisica. Gran parte delle indicazioni nel libro sono dedicate all'aiuto da offrire ai morenti, attraverso suggerimenti e preghiere che possano aiutarli a passare i momenti dell'agonia e a prepararsi al momento del trapasso. In realt\u00e0, nell'ottica di Palamidessi, questo libro fornisce una guida utile nel travaglio di tutta la vita in modo da preparare le condizioni ideali per una \u201cbuona morte\u201d. Palamidessi lo definisce:\u201c\"un breviario vivo perch\u00e9 sar\u00e0 usato da suggeritori qualificati \u2013 Iniziati, persone in possesso di facolt\u00e0 paranormali, o almeno dotate di grande spirito caritativo \u2013 per guidare l'anima del defunto affinch\u00e9 superi le prove dell'aldil\u00e0, compatibilmente con il suo grado di perfezione morale conseguita in vita\"\".Secondo la visione di Palamidessi, al momento della morte l'uomo, composto da un corpo fisico e da vari corpi sottili (eterico, astrale, mentale, causale), si disgrega e l'insieme dei corpi sottili abbandona il corpo fisico. Non appena il principio cosciente, uscito dal corpo, riconosce e abbraccia la bianchissima Luce della risurrezione di Cristo, si salva trasferendosi in paradiso sfuggendo cos\u00ec al ciclo delle reincarnazioni. Se non avviene questo riconoscimento, la coscienza sopravvive nei diversi piani dell'aldil\u00e0, ma confusa, ottenebrata, ed \u00e8 come in preda a una sorta di sogno. Palamidessi, con un'espressione tratta dalla letteratura tibetana, parla di \u201cstato crepuscolare\u201d, in cui il defunto:\u201c\"vede altre anime vere ed anche persone e situazioni allucinatorie, simboliche, create dal potere rappresentativo della mente spirituale\"\u201d.Questi luoghi di soggiorno nell'aldil\u00e0 corrispondono a ci\u00f2 che il cristianesimo tradizionale denomina \u201cinferno\u201d, \u201cpurgatorio\u201d e \u201cparadiso\u201d, costituendo lo \u201cstato intermedio\u201d, in cui il defunto erra senza alcun riferimento, talora desiderando di tornare nel corpo fisico. \u00c8 questa la condizione di coloro che necessitano di un aiuto, di una assistenza spirituale. Le esortazioni che si trovano nel libro cristiano dei morti sono un invito a riconoscere la luce divina e a fissarsi in essa, cessando di identificarsi con la personalit\u00e0 terrestre, con i residui psichici a essa legati e ancora operanti nell'aldil\u00e0. Il viaggio nell'oltretomba comporta talora visioni di cose, luoghi, persone e spiriti, non reali ma simboli creazioni della mente, illusioni talmente ingannevoli da trascinare il viaggiatore verso pericolose derive.\nL'Io personale di ogni singolo individuo dunque muore sulla Terra per rinascere nell'aldil\u00e0 dopo un periodo di espiazione avviandosi nuovamente verso una rinascita sulla Terra in un continuo divenire ameno di non riuscire a interrompere il ciclo delle rinascite uscendo da circuito chiuso esistenziale fuori dal quale esiste il Regno di Dio.\nL'ascesi spirituale.\nLe sette ascesi proposte da archeosofica.\nL'archeosofia si pone come una dottrina esoterica di ispirazione cristiana basata principalmente sull'ascesi che ne \u00e8 il fulcro. Lo stesso Palamidessi definisce nei suoi scritti l'archeosofia come una \"filosofia a posteriori\", ovvero dove l'aspetto dottrinale viene sempre confermato e testimoniato dalla sperimentazione.\nL'ascesi, esercizio continuo necessario per elevarsi spiritualmente, viene definita:\"Quel processo interiore, a quella lotta che impegna la persona umana a perfezionarsi e a salire i gradini verso l'unione con Dio\".L'archeosofia propone una \"ascesi integrale\" che tiene conto ugualmente sia della costituzione fisica sia spirituale dell'essere umano e divide una serie di percorsi paralleli elencati sinteticamente da Palamidessi in sette punti:\n- Ascesi fisiologica e psicosomatica;\n- Ascesi sociale;\n- Ascesi mistica;\n- Ascesi teurgica\n- Ascesi magica;\n- Ascesi cosmica;\n- Ascesi sapienziale o iniziatica.\nAll'interno di queste ascesi, l'archeosofia prevede un percorso di pratiche ed esercizi che coinvolgono varie tecniche tra le quali anche la meditazione sui simboli e il controllo dei sogni allo scopo di ottenere lo stato definito \"veglia perenne\".\nL'ascesi mistica e la cardiognosi.\nNel 1969, Tommaso Palamidessi d\u00e0 alla luce in seno all'archeosofia una via mistica e ascetica che espone nel suo 11\u00ba Quaderno della collana archeosofica: \u201cL'ascesi mistica e la meditazione sul cuore\u201d. L'argomento centrale del quaderno \u00e8 la Cardiognosi ovvero la \u201cconoscenza del cuore metafisico\u201d secondo le tecniche e l'esperienza dei grandi Santi della Chiesa Cattolica e dell'esicasmo ortodosso rielaborate e rivissute in modo coerente alla societ\u00e0 contemporanea. Se le tecniche ascetiche e mistiche sono generalmente pensate per monaci isolati dal mondo, \u201cdiversa e anche drammatica \u00e8 la situazione per la madre di famiglia carica di figli e di pesi domestici, sovente distrutta nella salute e avvilita; ben diversa \u00e8 la condizione della figlia, del fratello, della sorella che provvedono al fabbisogno dei familiari; ben diversa dal monaco \u00e8 la condizione del padre di famiglia, sia egli operaio, contadino, impiegato, professionista; ben diversa \u00e8 la condizione degli studenti e dei militari dell'epoca moderna\u201d. Con questa idea Palamidessi presenta le tecniche archeosofiche per il raggiungimento della Cardiognosi, \u201cper sperimentare i primi incontri edificanti con la \u201cLuce interiore\u201d e il primo vero dialogo nel segreto del proprio cuore con la Sapienza\u201d secondo una esperienza \u201ccos\u00ec stupenda\u201d che \u201cpu\u00f2 farci supporre di non aver pi\u00f9 bisogno di altro\u201d.\nL'ascesi artistica.\nNel suo sistema integrale l'archeosofia impiega anche l'arte quale forma e via d'ascesi. Secondo Palamidessi l'arte \u00e8 la \"rappresentazione della realt\u00e0 esteriore delle cose appartenenti al mondo minerale, vegetale, animale e umano, trasfigurata in Bellezza dal genio dell'artista\". Attraverso l'arte, l'asceta pu\u00f2 ri-creare il mondo. In questo modo l'artista esercita una caratteristica creativa, una creazione relativa rispetto a quella assoluta del Creatore. Qualora l'artista nella sua ricerca mistica di contemplazione del Vero, sappia far risplendere la verit\u00e0 spirituale interiore, allora tale opera artistica costituir\u00e0 un elemento di avvicinamento a Dio:\"L'Arte \u00e8 un'inconscia ricerca del supremo Artista dal quale escono da sempre i meravogliosi quadri della natura, le galassie, i sistemi solari, il giuoco delle energie, la manifestazione della vita minerale, vegetale, animale, umana, superumana. L'artista cerca Dio perch\u00e9 intuisce d'avere con Lui una certa parentela e di portare avanti quindi l'immagine impressa nello spirito\".Quando crea, l'artista, forma un'immagine interiore che prende poi vita nel supporto fisico della sua opera. Le qualit\u00e0 dell'opera sono totalmente dipendenti dalle inclinazioni dell'autore, ossia dal suo sviluppo spirituale.\"L'Arte \u00e8 alta e perfetta in senso superlativo quando non soltanto appaga i bisogni fisici del senso estetico, le leggi della bellezza formale, la fedele rappresentazione della realt\u00e0 esteriore e della vita, le esigenze dell'umanit\u00e0, ma esprime la verit\u00e0 spirituale interiore, la realt\u00e0 non apparente delle cose, la realt\u00e0 pi\u00f9 profonda, la gioia di Dio Creatore espressa nel mondo, la sua bellezza e il suo fascino attrattivo, e la manifestazione della forza e dell'energia divina nella creazione del mondo fenomenico\".\nL'iconografia.\nSecondo la tradizione, la realizzazione di un'icona \u00e8 molto pi\u00f9 della realizzazione di un dipinto. Qualora venga seguito il tradizionale procedimento, l'icona si rivela come un potente strumento ascetico.\"(L'icona \u00e8) un prezioso strumento dell'arte sacra che aiuta all'ascesi: i suoli colori simbolici ed i suoi canoni pittorici costituiscono una scienza estetica per l'autosuperamento di s\u00e9 stessi e l'imitazione perfetta di Cristo\".L'efficacia nella realizzazione dell'icona a scopo ascetico e liturgico, richiede al pittore di trovarsi in uno stato di \"santit\u00e0\" cos\u00ec da poter comunicare al dipinto la sua carica psichica. In questo modo l'icona si comporta esattamente come uno specchio, assorbendo l'energia dell'asceta che l'ha realizzata in stato di ricettivit\u00e0 al divino, per poi rifletterla sullo spettatore che si ferma ad ammirarla o a meditare su essa. A questa condizione fondamentale si aggiunge le necessit\u00e0 di seguire delle leggi legate al colore e alla geometria sacra che si basano su principi immutabili e che si ritrovano nei canoni estetici dell'Iconografia ortodossa. Inoltre, sottoponendo l'icona ad una speciale consacrazione liturgica, permettendone cos\u00ec la penetrazione alle \"divine energie increate\", essa diventa uno \"specchio temporale dell'eternit\u00e0\", un luogo teofanico ricettacolo della Presenza Divina. L'ascesi mediante la realizzazione e la meditazione delle icone viene definita \"Iconognosia\" e corrisponde all'equivalente occidentale della pratica sui mandala.\"L'icona ha una funzione didattica, \u00e8 un richiamo costante a Dio, alle sue energie, al Cristo, allo Spirito Santo, alla Vergine a Sofia, e al desiderio di imitarli. Fissarne i simboli significa entrare in risonanza con gli archetipi di essi e riceverne i benefici influssi [...]. L'icona si pu\u00f2 considerare un castello di meditazione, un cerchio magico, un mezzo potente sul quale fissare lo sguardo fisico e l'occhio della mente per isolarsi dal mondo profano ed entrare nel mondo sacro\".\nLa musica e la melurgia.\nAnche l'arte musicale, impiegata nel giusto modo, pu\u00f2 favorire il risveglio mistico e iniziatico dell'asceta.\"Note, composizioni melodiche e accordi devono eccitare al risveglio i sette centri psichici che sono occhi e orecchi tesi e in ascolto per vedere i mondi soprasensibili e udire le voci dei Santi\".A incentivare questo genere di lavoro interviene la \"melurgia\", metodo gi\u00e0 conosciuto e praticato al tempo delle scuole misteriche pre-cristiane e cristiane. Essa poggia su presupposti esoterici, in particolare sulla conoscenza delle corrispondenze micro-macrocosmiche.\"La melurgia va oltre il normale canto religioso per quanto perfetto esso sia [...]. La melurgia \u00e8 archeosofica e in quanto tale \u00e8 musica esoterica, cio\u00e8 conoscitrice e risvegliatrice dei rapporti dei suoni modulati e armonizzati della scala diatonica e le diverse parti segrete dell'Uomo, dai suoi organi corporei, pelle, respiro, ai corpi sottili energetici [...] quali il corpo eterico, il corpo emozionale, il corpo mentale, fino all'Io composto di anima, eros e spirito, nonch\u00e9 dei sette centri fondamentali del Corpo Causale, strumento dell'Io. La melurgia opera quando l'individuo si isola e prega in segreto il Padre che \u00e8 nei cieli al suono melodico correttore delle dissonanze che intercorrono tra lui e l'Archetipo dell'umanit\u00e0 redenta dal sacrificio del Dio-Uomo, l'Archetipo o Anima del Mondo, Sofia, la Sapienza creata\".Secondo l'archeosofia nel lavoro melurgico, diventa necessaria la sintonia con l'ottava cosmica con la quale l'anima umana deve accordarsi mediante la conoscenza delle connessioni invisibili tra i suoni e i vari piani della realt\u00e0."}
{"id": "1114531", "revid": "1409228", "url": "https://it.wikipedia.org/wiki?curid=1114531", "title": "Generale Lee", "text": "Il termine Generale Lee viene solitamente utilizzato per riferirsi a:"}
{"id": "1114532", "revid": "643494", "url": "https://it.wikipedia.org/wiki?curid=1114532", "title": "Walton (famiglia)", "text": "La famiglia Walton, al pari di altre dinastie come la famiglia Rockefeller, \u00e8 una delle famiglie pi\u00f9 ricche del mondo, i suoi attuali membri controllano la catena di supermercati \"Walmart\", leader mondiale nel settore della grande distribuzione. I membri della famiglia controllano circa il 39% della propriet\u00e0 dell'azienda, e fino al 2001 Forbes li inseriva regolarmente nella classifica dei 10 uomini pi\u00f9 ricchi del mondo. Dal 2001 i Walton hanno perso delle posizioni, salvo tornare in auge negli ultimi anni. \nNel 2019 sono la famiglia pi\u00f9 ricca del mondo, con un patrimonio stimato in circa 190 miliardi di dollari, secondo Bloomberg."}
{"id": "1114540", "revid": "57342", "url": "https://it.wikipedia.org/wiki?curid=1114540", "title": "Anidridi", "text": ""}
{"id": "1114542", "revid": "1788047", "url": "https://it.wikipedia.org/wiki?curid=1114542", "title": "Serie A 2003-2004 (calcio a 5)", "text": "Il campionato di Serie A 2003-2004 \u00e8 stato il quindicesimo campionato di Serie A e la ventunesima manifestazione nazionale che assegnasse il titolo di campione d'Italia. La stagione regolare ha preso avvio il 12 settembre 2003 e si \u00e8 conclusa il 17 aprile 2004, prolungandosi fino al 27 maggio con la disputa delle partite di spareggio. La stagione vide il tramonto dell'egemonia del Prato di Jes\u00fas Velasco, sopravanzato dalla compagine vicentina dell'Arzignano composto da giocatori di valore assoluto come il portiere Caio Farina, il bomber Fabrizio Amoroso ed il giovane Adriano Foglia, votato miglior giocatore del mondo l'anno precedente. Il campionato conferma la crescita del movimento italiano anche e soprattutto lontano dalla sua culla d'origine, ovvero Roma: le tre formazioni laziali giungono quarta, quinta ed ottava, mentre la sola Roma RCB riesce a qualificarsi per le semifinali scudetto. La finale \u00e8 ad appannaggio dell'Arzignano e del sorprendente Perugia di Riccardo Gaucci, Danilo ed Edgar Bertoni: guidati da Massimo Ronconi (subentrato a stagione in corso a Giovanni Fasciano) eliminano in sequenza Reggio, Montesilvano ed i campioni uscenti del Prato, soccombendo per\u00f2 ai veneti in entrambe le gare di finale. In coda oltre al CUS Chieti e alla Lazio retrocede in Serie A2 anche il Napoli.\nPlay-off.\nAi play-off si qualificano le prime 10 squadre della serie A e le due vincenti dei due gironi di serie A2, ovvero Nepi e Reggio. Le prime quattro classificate della serie A accedono direttamente dai quarti mentre le altre otto squadre disputano un turno preliminare, articolato in gare di andata e ritorno. Il regolamento prevede che accedano ai quarti di finale le squadre che, nell'arco del doppio confronto, avranno realizzato il maggior numero di reti. In caso di parit\u00e0, al termine del secondo incontro, si disputeranno due tempi supplementari da 5' ciascuno. In caso di ulteriore parit\u00e0, passeranno il turno le squadre di categoria superiore o quelle meglio classificate al termine della stagione regolare. Quarti di finale, semifinali e la finale si giocano invece al meglio delle tre gare. Passer\u00e0 il turno la squadra che totalizzer\u00e0 pi\u00f9 punti, indipendentemente dalla differenza reti, nelle prime due gare. In caso di un successo per parte o di due pareggi, si disputer\u00e0 una terza gara sullo stesso campo di gara 2. In caso di parit\u00e0 al termine dei tempi regolamentari di questa terza gara, si proceder\u00e0 a due tempi supplementari da 5' ciascuno e, se necessario, ai tiri di rigore.\nPlay-out.\nAi play-out parteciparono la 11\u00aa e la 12\u00aa classificata della serie A e le vincenti dei play-off della Serie A2. Al termine del doppio confronto il San Paolo Pisa mantenne la massima categoria imponendosi sulla Polisportiva Giemme; la Lazio fu invece sconfitta dalla Brillante Roma, retrocedendo in Serie A2.\nSupercoppa italiana.\nLa sesta edizione della Supercoppa italiana si \u00e8 svolta marted\u00ec 9 settembre 2003 presso il Palazzetto dello sport di Maliseti tra i Campioni d'Italia del Prato e la vincitrice della Coppa Italia la CVM Lazio."}
{"id": "1114546", "revid": "46291", "url": "https://it.wikipedia.org/wiki?curid=1114546", "title": "Osyris alba", "text": "La ginestrella comune (\"Osyris alba\" ) \u00e8 una piccola pianta arbustiva emiparassita perenne appartenente alla famiglia delle Santalaceae.\nMorfologia.\nPortamento.\nLa pianta pu\u00f2 raggiungere un'altezza compresa tra i 30 centimetri e 1,50 metri. Il fusto \u00e8 legnoso, di colore marrone o verde scuro, talvolta strisciante sul terreno. I rami giovani sono di colore verde.\nFoglie.\nLe foglie sono piccole, lineari e prive di picciolo, appressate al fusticino e delle dimensioni comprese tra i 15 ed i 35 millimetri di lunghezza, larghe al massimo 1-5 millimetri. Vengono prodotte durante l'inverno mentre, in estate, sono quasi totalmente assenti.\nFiori.\nI fiori sono ermafroditi o unisessuali e, in quest'ultimo caso, i fiori maschili e quelli femminili mostrano delle differenze legate al momento dell'impollinazione. Sono molto piccoli (1 o 2 millimetri) e con quattro tepali di colore giallo-verde. Gli stami sono 4. Lo stilo conduce ad un ovario tricarpellare infero. La fioritura avviene nel periodo compreso tra marzo e giugno. I frutti sono delle piccole drupe di colore rosso del diametro 4 o 6 millimetri entro le quali si trovano i semi.\nRadici.\nL'apparato radicale \u00e8 di tipo austoriale, tipico delle piante emiparassite.\nDistribuzione e habitat.\n\u00c8 diffusa in tutti i paesi del bacino del Mediterraneo e dell'Asia occidentale. Il suo habitat naturale \u00e8 rappresentato dalla macchia mediterranea. Vegeta a quote comprese tra 0 e 1.100 metri. In climi particolarmente favorevoli si pu\u00f2 spingere anche fino ai 1.800 metri."}
{"id": "1114547", "revid": "29244", "url": "https://it.wikipedia.org/wiki?curid=1114547", "title": "Ginestrella", "text": ""}
{"id": "1114550", "revid": "476256", "url": "https://it.wikipedia.org/wiki?curid=1114550", "title": "Death ball", "text": ""}
{"id": "1114551", "revid": "599013", "url": "https://it.wikipedia.org/wiki?curid=1114551", "title": "Emorragia subaracnoidea", "text": "Per emorragia subaracnoidea (detta anche ESA) si intende un sanguinamento che ha luogo nell'area compresa tra l'aracnoide e la pia madre, due membrane che circondano il cervello. Il termine \u00e8 talvolta utilizzato come sinonimo di emorragia cerebrale. Talvolta si pu\u00f2 manifestare in maniera spontanea, generalmente per la rottura di un aneurisma cerebrale, oppure pu\u00f2 essere una conseguenza di un trauma cranico.\nI sintomi di emorragia subaracnoidea includono un forte mal di testa con una rapida insorgenza (\"cefalea a rombo di tuono\"), vomito, confusione mentale o un abbassamento del livello di coscienza e, talvolta, convulsioni. La diagnosi viene generalmente confermata grazie ad un esame TC alla testa o occasionalmente mediante una puntura lombare. Il trattamento \u00e8 prevalentemente neurochirurgico o di neuroradiologia interventistica associato ad altri interventi atti a prevenire recidive o complicanze. La chirurgia per aneurismi \u00e8 stata introdotta nel 1930, ma a partire dal 1990, molti aneurismi vengono trattati con una procedura meno invasiva, chiamata \"Guglielmi Detachable Coil\", che viene effettuata grazie a particolari strumenti inseriti attraverso vasi sanguigni di grandi dimensioni.\nL'ESA \u00e8 una forma di ictus e comprende l'1-7% di tutti gli ictus. Si tratta di una emergenza medica e pu\u00f2 portare alla morte o a gravi disabilit\u00e0, soprattutto se non viene riconosciuta e trattata in una fase precoce. Circa la met\u00e0 di tutti i casi di ESA risultano essere mortali, tra cui il 10-15% di essi prima ancora che il paziente riesca a raggiungere un ospedale. I pazienti sopravvissuti spesso presentano danni neurologici o cognitivi.\nStoria.\nMentre il quadro medico clinico di emorragia subaracnoidea pu\u00f2 essere stato riconosciuto da Ippocrate, l'esistenza di aneurismi cerebrali e il fatto che possano rompersi non \u00e8 stata stabilita fino al XVIII secolo. I sintomi associati sono stati descritti pi\u00f9 dettagliatamente nel 1886 a Edimburgo da Byrom Bramwell. Nel 1924, a Londra, il neurologo Sir Charles P. Symonds (1890-1978) ha fornito un resoconto completo di tutti i principali sintomi di emorragia subaracnoidea, e ha coniato il termine \"emorragia subaracnoidea spontanea.\" Symonds ha poi descritto l'uso della puntura lombare e della xanthochromia nella diagnosi.\nIl primo intervento chirurgico \u00e8 stato effettuato da Norman, che fu allievo di Harvey Cushing. Egli ha introdotto l'involucro degli aneurismi nel 1930, ed \u00e8 stato un pioniere nell'uso dell'angiogramma. Il neurochirurgo statunitense Walter Dandy, lavorando a Baltimora, \u00e8 stato il primo ad introdurre le clip nel 1938. La microchirurgia \u00e8 stato applicata al trattamento dell'aneurisma a partire dal 1972 al fine di migliorarne ulteriormente i risultati. Nel 1983, il neurochirurgo russo Zubkov con i suoi colleghi ha riportato il primo utilizzo di angioplastica transluminale di vasospasmo dopo una emorragia subaracnoidea aneurismatica. L'italiano Guido Guglielmi ha presentato il suo trattamento endovascolare a bobina nel 1991.\nEpidemiologia.\nSecondo una revisione di 51 studi provenienti da 21 paesi, l'incidenza media di emorragia subaracnoidea \u00e8 di 1,9 per 100.000 individui ogni anno. Studi condotti in Giappone e Finlandia mostrano tassi pi\u00f9 elevati per questi rispettivamente di 22,7 e 19,7, per ragioni che non appaiono del tutto comprese. Nel Sud e nel Centro America, al contrario, si ha in media un tasso di incidenza del 4,2 per 100.000.\nAnche se il gruppo di persone a rischio di emorragia subaracnoidea risulta essere pi\u00f9 giovane rispetto alla popolazione colpita da ictus, il rischio tende ad aumentare con l'et\u00e0. I giovani sono molto meno a rischio rispetto alle persone di mezza et\u00e0 (rischio relativo 0,1, o 10%) di subire un'emorragia subaracnoidea. Il rischio continua ad aumentare con l'et\u00e0 ed \u00e8 il 60% pi\u00f9 alto nei pazienti molto anziani (85 anni) rispetto che in quelli tra i 45 e i 55 anni. Il rischio di emorragia subaracnoidea \u00e8 circa il 25% pi\u00f9 elevato nelle donne sopra i 55 anni rispetto agli uomini della stessa et\u00e0, probabilmente riflettendo i cambiamenti ormonali che risultano dalla menopausa, come la diminuzione dei livelli di estrogeni.\nLa genetica pu\u00f2 avere un ruolo nella predisposizione di un individuo alla ESA. Il rischio aumenta da tre a cinque volte nei parenti di primo grado di persone che hanno sofferto di un'emorragia subaracnoidea. Tuttavia, i fattori dello stile di vita risultano essere pi\u00f9 importanti nel determinare il rischio complessivo. Questi fattori di rischio sono: il fumo, l'ipertensione e un'eccessiva assunzione di alcool. L'essere stato un fumatore conferisce un rischio doppio di soffrire di ESA. Alcuni altri aumenti del rischio sono di incerto significato e attribuibili all'etnia caucasica, alla terapia ormonale sostitutiva, al diabete mellito e ai livelli elevati di colesterolo. Circa il 4% di sanguinamenti aneurismatici si verificano dopo un rapporto sessuale e il 10% delle persone con ESA si sono chinati o hanno sollevato oggetti pesanti all'inizio dell'esordio dei sintomi.\nComplessivamente, circa l'1% di tutte le persone hanno avuto uno o pi\u00f9 aneurismi cerebrali. La maggior parte di questi, tuttavia, sono piccoli e di difficile rottura.\nEziologia.\nNell'85% dei casi di emorragia subaracnoidea spontanea, la causa \u00e8 la rottura di un aneurisma cerebrale che consiste in una debolezza nella parete di una delle arterie cerebrali che si ingrossa fino a rompersi. Gli aneurismi tendono tipicamente a localizzarsi nel circolo di Willis o nelle sue vicinanze. La maggior parte dei casi di ESA sono dovuti al sanguinamento di piccoli aneurismi, mentre gli aneurismi pi\u00f9 grandi (meno frequenti) hanno maggiori probabilit\u00e0 di rottura.\nNel 15-20% dei casi di ESA spontanea, l'aneurisma non viene identificato dal primo angiogramma. Circa la met\u00e0 di questi vengono attribuiti a emorragia perimesencefalica in cui la presenza di sangue \u00e8 limitata agli spazi subaracnoidei di tutto il mesencefalo. I restanti aneurismi sono dovuti ad altre malattie che interessano il sistema circolatorio, come malformazioni artero-venose, disturbi dei vasi sanguigni nel midollo spinale e sanguinamento presente in vari tumori.\nFrequentemente l'ESA si associa ad abuso di cocaina, all'anemia falciforme (generalmente nei bambini) e, raramente, alla terapia anticoagulante e all'apoplessia pituitaria.\nSanguinamenti subaracnoidei possono essere rilevati grazie all'esame TC nel 60% delle persone con trauma cranico. Le emorragie subaracnoidee traumatiche si verificano solitamente nei pressi del sito di una frattura del cranio o di una contusione intracerebrale.\nClinica.\nSegni e sintomi.\nIl classico sintomo di emorragia subaracnoidea \u00e8 un \"mal di testa a rombo di tuono\" (descritto anche \"come essere preso a calci in testa \", o \"il mal di testa pi\u00f9 forte mai provato\") che si sviluppa in pochi secondi o minuti. Spesso il dolore viene percepito come una pulsazione verso l'occipite (parte posteriore della testa). Circa un terzo dei malati non presenta altri sintomi, mentre il vomito pu\u00f2 essere presente e 1 su 14 sperimenta episodi di convulsione. Pu\u00f2, inoltre, presentarsi confusione mentale, diminuzione del livello di coscienza o uno stato di coma, come anche la rigidit\u00e0 del collo e altri sintomi del meningismo. La rigidit\u00e0 del collo solitamente si presenta sei ore dopo l'insorgenza iniziale di ESA. La dilatazione isolata di una pupilla e la perdita del riflesso pupillare alla luce pu\u00f2 essere segno di un'ernia cerebrale avvenuta a seguito di un aumento della pressione intracranica. L'emorragia intraoculare (sanguinamento del bulbo oculare) pu\u00f2 verificarsi in risposta ad un episodio ipertensivo, questa \u00e8 nota come sindrome di Terson (si verifica nel 3-13% dei casi) ed \u00e8 comune nei casi pi\u00f9 gravi di ESA.\nAnomalie ai movimenti oculari (occhi che guardano verso il basso e verso l'esterno e incapacit\u00e0 di sollevare la palpebra sullo stesso lato) o paralisi (perdita di sensibilit\u00e0) possono indicare una emorragia della arteria comunicante posteriore. Le convulsioni sono pi\u00f9 comuni se l'emorragia \u00e8 conseguenza di una rottura di aneurisma.\nCome conseguenza dell'emorragia, l'organismo produce grandi quantit\u00e0 di adrenalina e ormoni simili. Questo porta ad un forte aumento della pressione sanguigna, il cuore si trova notevolmente sotto sforzo e si possono verificare edema polmonare (accumulo di liquido nei polmoni), aritmie cardiache (irregolarit\u00e0 nel battito cardiaco e nel ritmo), le alterazioni dell'elettrocardiogramma si hanno nel 27% dei casi fino ad arrivare all'arresto cardiaco nel 3% dei casi.\nL'emorragia subaracnoidea pu\u00f2 verificarsi anche in soggetti che hanno subito un trauma cranico. I sintomi possono includere mal di testa, diminuzione del livello di coscienza e emiparesi (difficolt\u00e0 motoria di un lato del corpo). L'ESA \u00e8 un evento frequente nel danno cerebrale traumatico e porta ad una prognosi infausta se \u00e8 associata ad un peggioramento del livello di coscienza.\nClassificazione.\nSono disponibili diverse scale di valutazione per le emorragie subaracnoidee. La \"Glasgow Coma Scale\" \u00e8 utilizzata per la valutazione obbiettiva dello stato di coscienza. Tre scale di punteggi specializzate sono utilizzate per la valutazione e in ciascuna un punteggio maggiore \u00e8 associato ad una prognosi peggiore. Queste scale sono state formulate retrospettivamente dalle caratteristiche dei pazienti e dal loro decorso clinico.\nLa prima scala di gravit\u00e0, come descritta da Hunt e Hess nel 1968:\nIl grado di Fisher classifica l'emorragia subaracnoidea come compare sulla TC. Questa scala \u00e8 stata modificata da Claassen e collaboratori, comprendendo anche il rischio additivo rapportato dalla grandezza dell'emorragia intraventricolare.\nLa Federazione Mondiale di Neurochirurghi (WFNS) utilizza una classificazione che comprende sia il punteggio della \"Glasgow Coma Scale\" (GCS) e del deficit neurologico focale per la valutazione della gravit\u00e0 dei sintomi.\nUno schema di classificazione globale \u00e8 stato suggerito da Ogilvy e Carter per predire l'esito e la terapia. Il sistema \u00e8 articolato su cinque gradi e si assegna un punto per la presenza o meno di ciascuno dei cinque fattori:\nEsami di laboratorio e strumentali.\nImaging.\nLe fasi iniziali per la valutazione di un paziente con una sospetta emorragia subaracnoidea comprendono la valutazione della sua storia medica e l'esecuzione di un esame fisico; questi sono volti a determinare se i sintomi sono dovuti a una emorragia subaracnoidea o ad altra causa. La diagnosi di certezza non pu\u00f2, tuttavia, essere fatta solo su basi cliniche. Pertanto l'imaging diagnostico viene sempre eseguito per confermare o escludere la presenza di un sanguinamento. L'esame di elezione \u00e8 la tomografia computerizzata (TC) dell'encefalo. Questo esame permette di diagnosticare correttamente oltre il 95% dei casi di ESA, soprattutto se effettuato entro il primo giorno dopo l'esordio del sanguinamento. La risonanza magnetica nucleare (RMI) pu\u00f2 essere pi\u00f9 sensibile della TC dopo diversi giorni dall'insorgenza.\nPuntura lombare.\nLa puntura lombare, si effettua aspirando il liquido cerebrospinale con un ago, \u00e8 in grado di evidenziare la prova di emorragia nel 3% dei pazienti in cui la TC \u00e8 risultata normale. Pertanto essa \u00e8 considerata una procedura di elezione nel caso di pazienti cui sussiste un forte sospetto di emorragia subaracnoidea, nonostante l'imaging risulti negativo. Almeno tre provette di liquido cerebrospinale vengono raccolte e se un elevato numero di globuli rossi \u00e8 ugualmente presente in tutte le provette, si fa la diagnosi di una emorragia subaracnoidea. Se il numero di cellule \u00e8 minore in almeno una delle fiale, \u00e8 pi\u00f9 probabile che ci\u00f2 si sia verificato a causa di danni, occorsi accidentalmente, ad un piccolo vaso sanguigno nel corso dell'esecuzione della procedura. Il campione di \"liquor\" viene poi esaminato con la xanthochromia; o meglio perch\u00e9 ancora pi\u00f9 sensibile \u00e8 la spettrofotometria, che misura l'assorbimento di particolari lunghezze d'onda della luce; rilevando la bilirubina, che \u00e8 un prodotto di degradazione dell'emoglobina dei globuli rossi. La Xanthochromia e la spettrofotometria rimangono procedure affidabili per rilevare l'ESA dopo alcuni giorni dall'esordio del dolore alla testa. Un intervallo di almeno 12 ore \u00e8 necessario tra l'insorgenza dei sintomi e l'analisi della bilirubina, infatti, ci vogliono diverse ore perch\u00e9 l'emoglobina dai globuli rossi possa essere metabolizzata in bilirubina.\nSolo il 10% di persone ricoverate al pronto soccorso per un mal di testa a \"rombo di tuono\" \u00e8 realmente affetta da una emorragia subaracnoidea, altre possibili cause patologiche che possono presentare questo sintomo sono: la meningite, l'emorragia emicranica, la trombosi venosa, ecc... Non \u00e8 insolito che l'ESA venga inizialmente, erroneamente, diagnosticata come una forte emicrania o cefalea causando ci\u00f2 il ritardo nell'esecuzione dell'indagine di elezione diagnostica qual \u00e8 la TC. In uno studio del 2004 si \u00e8 visto che il ritardo di esecuzione della TC si \u00e8 verificato nel 12% dei casi e in particolare in persone che avevano piccole emorragie e nessun deterioramento nel loro stato mentale; questo ritardo nella diagnosi ha portato ad un peggioramento del decorso. In alcuni pazienti il mal di testa si \u00e8 risolto spontaneamente senza la presentazione di altri sintomi. Questo tipo di mal di testa \u00e8 indicato come \"mal di testa sentinella\", poich\u00e9 si presume essere determinato da un piccolo sanguinamento di un aneurisma, detto \"sanguinamento di avvertimento\".\nAngiografia.\nDopo la conferma di una emorragia subaracnoidea, \u00e8 necessario determinarne l'origine. Qualora si ritenga che l'emorragia abbia avuto origine da un aneurisma (come determinato apparentemente dalla TC), la scelta \u00e8 tra l'angiografia cerebrale, questa si effettua iniettando un radio-contrasto attraverso un catetere nelle arterie del cervello, e l'angiografia TC. In questo caso i vasi sanguigni vengono visualizzati grazie ad un mezzo di contrasto durante una scansione alla TC. Il cateterismo cardiaco offre poi la possibilit\u00e0 di effettuare un avvolgimento di aneurisma (vedi sotto).\nElettrocardiogramma.\nAlterazioni elettrocardiografiche sono comuni nel 40-70% dei casi di emorragia subaracnoidea. Esse possono includere un prolungamento dell'intervallo QT, onde Q, sopralivellamento del tratto ST e aritmie cardiache.\nTrattamento.\nIl trattamento dell'emorragia subaracnoidea coinvolge le misure di gestione generale per la stabilizzazione del paziente mentre vengono effettuate indagini e trattamenti specifici. Questi ultimi includono la prevenzione di un possibile risanguinamento grazie all'eliminazione della fonte di sanguinamento, la prevenzione di un fenomeno conosciuto come vasospasmo e dalla prevenzione e dal trattamento delle possibili complicanze.\nMisure generali.\nStabilizzare il paziente \u00e8 la prima priorit\u00e0. Per i soggetti che presentano un ridotto livello di coscienza pu\u00f2 rendersi necessario procedere ad una intubazione e alla contestuale ventilazione artificiale. La pressione arteriosa, la frequenza cardiaca, la frequenza respiratoria e la valutazione della \"Glasgow Coma Scale\" sono parametri che devono essere controllati frequentemente. Una volta che la diagnosi viene confermata, la terapia deve essere precocemente impostata. La nutrizione del paziente rappresenta un'ulteriore priorit\u00e0 e viene effettuata o mediante l'applicazione di un sondino naso gastrico o tramite la via parenterale. L'analgesia (controllo del dolore) viene limitata il pi\u00f9 possibile, in quanto la sedazione pu\u00f2 incidere sullo stato mentale e interferire con la capacit\u00e0 di controllare il livello di coscienza. La trombosi venosa profonda \u00e8 impedita facendo indossare al paziente le calze a compressione o presidi simili. Un catetere vescicale viene generalmente inserito per controllare l'equilibrio dei fluidi. Le benzodiazepine possono essere somministrate per alleviare lo stress; i farmaci antiemetici dovrebbero essere somministrati solamente ai pazienti vigili.\nPrevenzione del risanguinamento.\nI pazienti le cui immagini TC mostrano un grosso ematoma, depressione del livello di coscienza o sintomi neurologici focali, possono trarre beneficio grazie ad una urgente rimozione chirurgica del sangue o di una occlusione del sito di sanguinamento. Gli altri pazienti vengono di solito sottoposti a un angiogramma transfemorale o a angiografia TC. \u00c8 difficile prevedere chi soffrir\u00e0 di un risanguinamento, ma questo pu\u00f2 accadere in qualsiasi momento e ci\u00f2 porta generalmente ad una prognosi infausta. Dopo che sono passate le prime 24 ore, il rischio di risanguinamento rimane circa il 40% nelle successive quattro settimane, questo suggerisce che gli interventi dovrebbero essere rivolti a ridurre questo rischio precocemente.\nSe un aneurisma cerebrale viene identificato grazie all'angiografia, due interventi possono essere effettuati contemporaneamente per ridurre il rischio di sanguinamento, essi sono: il \"clipping\" e l'l'embolizzazione con spirali. Il \"clipping\" richiede una craniotomia (apertura del cranio) per individuare l'aneurisma, seguita dal posizionamento di una clip attorno al collo dell'aneurisma.\nL'embolizzazione con spirali viene, invece, effettuato attraverso i grandi vasi sanguigni: un catetere viene inserito nell'arteria femorale dell'inguine e viene fatto avanzare attraverso l'aorta fino alle arterie che irrorano il cervello: le arterie carotidi e le vertebrali). Quando l'aneurisma \u00e8 stato localizzato, fili di platino vengono rilasciati nell'aneurisma, causando cos\u00ec la formazione di un coagulo di sangue che blocca il sanguinamento.\nLa decisione su quale sia il trattamento da eseguire, viene in genere fatta da un team multidisciplinare composto da un neuroradiologo interventista, neurochirurgo e spesso altri professionisti della salute.\nIn generale, la scelta tra il clippaggio e l'avvolgimento viene effettuato sulla base della posizione dell'aneurisma, la sua dimensione e la condizione generale del paziente. Gli aneurismi dell'arteria cerebrale media e le sue diramazioni, sono difficili da raggiungere con l'angiografia e quindi tendono ad essere suscettibili di \"clipping\". Quelli dell'arteria basilare e dell'arteria cerebrale posteriore sono difficili da raggiungere chirurgicamente e sono pi\u00f9 accessibili con la gestione endovascolare.\nQuesti approcci sono basati sull'esperienza; l'unico studio clinico controllato e randomizzato di confronto diretto tra le diverse modalit\u00e0 \u00e8 stato eseguito su pazienti con piccoli aneurismi (meno di 10\u00a0mm) dell'arteria cerebrale anteriore e dell'arteria comunicante anteriore, questi per\u00f2 costituiscono solo il circa 20% di tutti i pazienti con emorragia subaracnoidea aneurismatica. Questo studio, l\"'International Subarachnoid Aneurysm Trial\" (ISAT), ha mostrato che in questo gruppo la probabilit\u00e0 di morte o di perdita dell'autosufficienza \u00e8 stata ridotta (7,4% di riduzione del rischio assoluto, il 23,5% di riduzione del rischio relativo) se l'avvolgimento endovascolare \u00e8 stato utilizzato in contrapposizione alla tecnica chirurgia. Il principale svantaggio dell'avvolgimento \u00e8 la possibilit\u00e0 che l'aneurisma si ripeta, questo rischio \u00e8 molto piccolo nell'approccio chirurgico. Nello studio ISAT per l'8,3% dei pazienti si \u00e8 reso necessario un ulteriore trattamento a lungo termine. Quindi, le persone che hanno avuto un avvolgimento devono essere seguiti per molti anni con esami angiografici ripetuti per scongiurare il ripetersi di aneurismi o per l'identificazione precoce.\nPrevenzione del vasospasmo.\nIl vasospasmo, condizione in cui i vasi sanguigni si restringono limitando il flusso di sangue, \u00e8 una grave complicanza nota di ESA. Infatti esso pu\u00f2 causare lesioni ischemiche cerebrali e danni permanenti al cervello dovuti alla mancanza acuta di ossigeno. Pu\u00f2 risultare fatale se si presenta in una forma grave. L'ischemia ritardata provocata dal vasospasmo \u00e8 caratterizzata da nuovi sintomi neurologici e pu\u00f2 essere confermata mediante ecografia Doppler transcranico o tramite angiografia cerebrale. Circa un terzo di tutte le persone ricoverate con emorragia subaracnoidea presentano un'ischemia da vasospasmo e la met\u00e0 di questi soffrono di danni permanenti a causa di essa. \u00c8 possibile seguire su schermo lo sviluppo di vasospasmo grazie all'ecodoppler transcranico ogni 24-48 ore. Una velocit\u00e0 del flusso sanguigno di pi\u00f9 di 120 centimetri al secondo \u00e8 indicativa di vasospasmo.\nL'uso dei calcio-antagonisti \u00e8 in grado di prevenire lo spasmo dei vasi sanguigni impedendo al calcio di entrare nelle cellule muscolari lisce, perci\u00f2 questa terapia \u00e8 stata proposta per la prevenzione del vasospasmo. La somministrazione di nimodipina (calcio-antagonista) per via orale migliora i risultati se somministrata tra il quarto giorno e il ventunesimo dopo l'emorragia, anche se essa non riduce significativamente la quantit\u00e0 di vasospasmo rilevato su angiografia. In una emorragia subaracnoidea traumatica la nimodipina non incide sull'esito a lungo termine e per questo non \u00e8 raccomandata. Altri farmaci bloccanti dei canali del calcio e solfato di magnesio sono stati studiati ma non sono, tuttavia, raccomandati n\u00e9 vi \u00e8 alcuna prova che dimostri reali vantaggi rispetto alla nimodipina quando questa viene somministrata per via endovenosa.\nUn protocollo denominato \"triple H\" \u00e8 spesso usato come misura del trattamento del vasospasmo. Esso prevede l'utilizzo di fluidi per via endovenosa al fine di raggiungere uno stato di ipertensione (pressione alta), ipervolemia (eccesso di liquidi in circolazione) e emodiluizione (lieve diluizione del sangue). Nessuno studio finora, per\u00f2, ha dimostrato i vantaggi usando questo approccio.\nSe i sintomi di ischemia da vasospasmo non migliorano con il trattamento medico, l'angiografia pu\u00f2 essere tentata per identificare i siti di vasospasmo al fine di somministrare farmaci vasodilatatori (farmaci che rilassano la parete dei vasi sanguigni) direttamente nell'arteria. L'angioplastica (apertura della zona ristretta mediante un palloncino) pu\u00f2 anche essere eseguita.\nAltre complicanze.\nL'idrocefalo (ostruzione del flusso del liquido cerebrospinale) pu\u00f2 essere una complicanza dell'ESA sia a breve che a lungo termine. Viene rilevato mediante TC osservando l'allargamento del ventricolo laterale. Se il livello di coscienza \u00e8 diminuito, il drenaggio dei liquidi in eccesso \u00e8 effettuato tramite puntura lombare, tramite drenaggio extraventricolare (un dispositivo temporaneo inserito nel ventricolo) o saltuariamente con uno shunt permanente. Il trattamento corretto dell'idrocefalo pu\u00f2 portare ad un miglioramento enorme della condizione di un paziente.\nFluttuazioni della pressione sanguigna e disturbi elettrolitici, cos\u00ec come la polmonite e lo scompenso cardiaco, sono complicanze che si riscontrano nella met\u00e0 delle persone ricoverate con ESA e che possono peggiorare la prognosi. Questi eventi possono verificarsi durante il ricovero ospedaliero in circa un terzo dei casi. Molti ritengono che i pazienti potrebbero beneficiare di prevenzione con farmaci antiepilettici. Anche se ci\u00f2 \u00e8 largamente praticato, non esistono prove sufficienti che ne giustifichino l'uso. In alcuni studi, l'uso di questi farmaci \u00e8 stato associato ad una prognosi peggiore, ci\u00f2 potrebbe accadere perch\u00e9 essi stessi sono causa di un danno o perch\u00e9 essi sono usati pi\u00f9 frequentemente nelle persone con una prognosi peggiore Nei pazienti affetti da emorragia subaracnoidea vi \u00e8 inoltre la possibilit\u00e0 di un'emorragia gastrica causata da un'ulcera da stress.\nPrognosi.\nMorbilit\u00e0 e la mortalit\u00e0.\nAll'ESA spesso si associa una prognosi infausta. Il tasso di mortalit\u00e0, infatti, per l'ESA risulta essere compreso tra il 40 e il 50%, ma la tendenza alla sopravvivenza \u00e8 in miglioramento negli ultimi anni. Tra i sopravvissuti, pi\u00f9 di un quarto presenta notevoli compromissioni della propria qualit\u00e0 di vita e solamente meno di un quinto non ha pi\u00f9 sintomi residui di sorta. Il ritardo nella diagnosi di emorragie subaracnoidea minori (confondendo il mal di testa improvviso per l'emicrania) contribuisce ad una prognosi negativa. Fattori clinici trovati al momento del ricovero, come l'ipertensione sistolica, le malattie del fegato, gli infarti precedenti, l'et\u00e0, influiscono negativamente sul decorso della malattia. I fattori che portano ad un peggioramento della prognosi durante la degenza, comprendono: insorgenze di ischemie da vasospasmo, sviluppo di ematoma intracerebrale o di emorragia intraventricolare (sanguinamento nel ventricolo del cervello) e presenza di febbre.\nLa prognosi di trauma cranico \u00e8 influenzata in gran parte dalla localizzazione e dalla quantit\u00e0 di sangue emorragico presente nella zona subaracnoidea. Risulta tuttavia difficile isolare gli effetti dell'ESA dagli altri aspetti del danno cerebrale traumatico. Non \u00e8 noto se la presenza di sangue subaracnoideo peggiori effettivamente la prognosi o se \u00e8 semplicemente un segno dell'essersi verificato un trauma significativo. Tuttavia, oltre il 90% delle persone con emorragia subaracnoidea traumatica e un punteggio \"Glasgow Coma Scale\" superiore a 12 hanno un buon risultato.\nSembra che alcuni fattori genetici possano influenzare la prognosi di ESA. Ad esempio, due copie di ApoE4 (una variante di un gene che codifica la apolipoproteina E, che ha un ruolo importante nella malattia di Alzheimer) sembra poter aumentare il rischio di ischemia e quindi determina un esito peggiore. La comparsa di iperglicemia dopo un episodio di emorragia subaracnoidea conferisce un rischio pi\u00f9 elevato di risultati negativi.\nPostumi e follow up.\nProblemi neurocognitivi, come l'affaticamento, disturbi dell'umore e altri sintomi correlati sono sequele comuni all'evento emorragico. Anche in coloro che hanno compiuto un buon recupero neurologico, possono presentarsi frequentemente ansia, depressione e disturbi post traumatici da stress. Il 46% delle persone che hanno sperimentato un'emorragia subaracnoidea hanno deficit cognitivi che influenzano la qualit\u00e0 della loro vita. Oltre il 60% lamenta frequenti mal di testa. L'emorragia subaracnoidea aneurismatica pu\u00f2 causare danni all'ipotalamo e alla ghiandola pituitaria, due aree del cervello che giocano un ruolo centrale nella regolazione della produzione ormonale. Pi\u00f9 di un quarto di persone con una precedente ESA pu\u00f2 sviluppare ipopituitarismo (carenze in uno o pi\u00f9 degli ormoni ipotalamo-ipofisi come l'ormone della crescita, l'ormone luteinizzante o l'ormone follicolo-stimolante).\nScreening e prevenzione.\nLo screening per aneurisma non viene eseguito a livello di popolazione in generale, poich\u00e9 i casi sono relativamente rari. Se per\u00f2 un individuo ha due o pi\u00f9 parenti di primo grado che hanno sofferto di emorragia subaracnoidea aneurismatica lo screening pu\u00f2 essere utile.\nNell'8% dei pazienti affetti da malattia policistica renale autosomica dominante (ADPKD), una malattia ereditaria che colpisce il rene, vi sono casi di aneurismi cerebrali che sono per\u00f2 spesso di piccola entit\u00e0 e per i quali \u00e8 improbabile la rottura. In questo caso lo screening \u00e8 consigliato solo in famiglie con ADPKD dove un membro ha subito una rottura di aneurisma.\nUn aneurisma pu\u00f2 essere rilevato casualmente durante lo studio di immagini dell'encefalo eseguite per altri motivi. Se ci\u00f2 avviene, risulta poi difficile scegliere se intervenire o meno, poich\u00e9 l'eventuale trattamento pu\u00f2 portare a notevoli complicanze. Uno studio internazionale sugli aneurismi intracranici non rotti ha fornito dei dati sulle varie prognosi. Esso ha dimostrato che coloro che avevano precedentemente sofferto di rottura di aneurismi avevano pi\u00f9 probabilit\u00e0 di una nuova rottura, mentre chi non aveva mai sperimentato sanguinamenti e presentava aneurismi di piccole dimensioni (inferiori ai 10\u00a0mm) i rischi dell'intervento chirurgico erano superiori alle probabilit\u00e0 di rottura. Sulla base di questo studio l'intervento preventivo viene consigliato solo se il paziente ha una ragionevole aspettativa di vita e presenta un aneurisma altamente suscettibile a sanguinamento. Allo stesso tempo, vi sono limitate evidenze che il trattamento endovascolare degli aneurismi non rotti sia realmente utile."}
{"id": "1114552", "revid": "6923", "url": "https://it.wikipedia.org/wiki?curid=1114552", "title": "Sam Walton", "text": "Fu il fondatore della catena di supermercati Walmart leader mondiale nel settore della GDO.\nInfanzia e giovent\u00f9.\nSam nacque da Thomas Gibson Walton e Nancy Lee Walton, il padre era un agricoltore che per\u00f2 faceva notevole fatica a sfamare la sua famiglia, al punto che nel 1923 decise di andare via dall'Oklahoma ed emigrare in Florida e dopo vari traslochi decise di stabilirsi con la sua famiglia nel Missouri per lavorare con suo fratello Mortage come agente immobiliare per la Metropolitan Life, un'agenzia del Missouri.\nCresciuto durante la Grande Depressione, Sam fece numerosi lavori per migliorare il quadro economico della famiglia, come mungere la mucca nella casa dello zio, imbottigliando il latte e rivendendolo ai clienti, o vendere giornali per le case per la \"Columbia Daily Tribune\", cos\u00ec come abbonamenti per riviste. Dopo il diploma alla David H. Hickman High School of Columbia, Sam si iscrisse al college, in cui ebbe grande fortuna grazie soprattutto alla combinazione tra i buoni risultati scolastici e gli eccezionali risultati sportivi in diverse discipline, venne infatti premiato con il titolo di \"studente pi\u00f9 versatile dell'istituto\".\nIn seguito diresse una squadra sportiva e diverse attivit\u00e0 universitarie, poi trov\u00f2 lavoro in una fabbrica di munizioni, dove conobbe Helen, sua futura moglie. Successivamente Sam Walton part\u00ec per la seconda guerra mondiale.\nPrimi negozi.\nDopo aver lasciato l'esercito, Walton assunse la gestione del suo primo negozio (all'et\u00e0 di 25 anni) grazie al prestito di 20.000 dollari di suo padre, in seguito grazie ai 5.000 dollari avuti dall'esercito e i riconoscimenti per le sue gesta eroiche, Walton acquist\u00f2 un negozio (che chiamer\u00e0 \"Eagle\") a Newport, Arkansas. Il negozio era una filiale della catena Butler Brothers. Grazie al suo fiuto, alle ottime capacit\u00e0 imprenditoriali e alla sua determinazione il negozio prosper\u00f2 rapidamente. Walton fece in modo che gli scaffali fossero ben riforniti di una vasta gamma di prodotti a basso prezzo. Il suo secondo negozio, Eagle department store, era vicino al primo aperto a Newport, accanto a quelli della concorrenza.\nCon il tasso delle vendite in crescita (da $ 80.000 a $ 225.000 in soli tre anni), Walton attir\u00f2 l'attenzione del padrone di casa di Walton, PK Holmes, da cui la famiglia di Walton aveva affittato la casa diversi anni prima. Colpito dal grande successo di Sam, Holmes acquist\u00f2 i negozi di Walton a condizioni molto vantaggiose per s\u00e9 (e svantaggiose per Walton), ma i genitori riacquistarono i negozi (e diritti di franchising) per il figlio, tuttavia Holmes si rifiut\u00f2 di rinnovare il contratto di affitto alla famiglia. La mancanza di rinnovo del contratto, con i costi degli affitti in aumento, e l'acquisto truffaldino di Holmes furono le prime lezioni di business per Walton.\nSuccessivamente riusc\u00ec a trattare l'acquisto di un nuovo negozio, e di una nuova casa a Bentonville, sempre Arkansas. Walton si offr\u00ec di pagare i lavori di ricostruzione della casa, a condizione che la validit\u00e0 del contratto di affitto fosse di 99 anni, e la possibilit\u00e0 di espandere la futura catena di negozi che intendeva aprire. Il proprietario di casa e titolare di un negozio accanto rifiut\u00f2 6 volte, e Walton rinunci\u00f2 a Bentonville.\nIl successo e la prima catena.\nNel 1954 apr\u00ec un negozio con il fratello Bud in un centro commerciale a Ruskin Heights, un sobborgo di Kansas City. Con l'aiuto di suo fratello, Sam apri una catena di supermercati tutta sua, stimolando molti manager, ed addirittura alcuni politici, a investire nel capitale dell'impresa. Questo motiv\u00f2 gli imprenditori di uno specifico business a estendere il loro interesse commerciale e le loro iniziative imprenditoriali, acquistando partecipazioni, o complete attivit\u00e0, in imprese di altri settori. Nel 1962 Sam Walton possedeva 16 negozi in Arkansas.\nWalmart.\nSam Walton volle espandersi sempre di pi\u00f9 raggiungendo i tassi di vendita pi\u00f9 elevati, mantenendo prezzi di vendita pi\u00f9 bassi rispetto ai suoi concorrenti e riducendo il suo margine di profitto. Ispirato dai successi di altre catene, Walton apr\u00ec il primo e il secondo negozio targati Walmart a Rogers. Il suo assistente e responsabile per l'acquisto e la manutenzione delle insegne dei negozi, Bob Bogle, gli consigli\u00f2 il nome di \"Wal-Mart\" per la nuova catena.\nNel 1967 l'azienda raggiunse i 24 punti vendita in tutto lo stato di Arkansas, ottenendo inoltre 12,6 milioni di vendite. Nel 1968 l'azienda apr\u00ec i suoi primi negozi al di fuori di Arkansas, a Sikeston, Missouri, e Claremore, Oklahoma. La societ\u00e0 di Walton, che all'inizio degli anni settanta operava in cinque stati (Arkansas, Kansas, Louisiana, Missouri e Oklahoma) si espanse ulteriormente in Tennessee nel 1973, e in Kentucky e Mississippi nel 1974. Al momento in cui la societ\u00e0 si ampli\u00f2 anche in Texas, nel 1975, poteva contare su 125 negozi con 7.500 filiali, raggiungendo un totale di fatturato di 340,3 milioni di dollari.\nNel 1977 Wal-Mart apr\u00ec nuovi negozi in Illinois e fece la sua prima acquisizione aziendale, acquistando la propriet\u00e0 e gestione dei negozi di MohrValour, che operavano nel Missouri e Illinois. Questa fu seguita dalla acquisizione della Shoe Company nel 1978. Nello stesso anno Walmart si ramific\u00f2 in diversi nuovi mercati, lanciando la sua farmacia, il centro servizi auto e una divisione gioielli. Nel 1981 Wal-Mart si espanse nel mercato del sud-est degli Stati Uniti, aprendo negozi in Georgia e South Carolina, e acquisendo 92 negozi Big K di Kuhn. Nel 1982 fu la volta della Florida e del Nebraska.\nNel mese di aprile 1983 la societ\u00e0 apr\u00ec il suo primo Club, Sam's Club, una adesione basata su sconti, a Midwest City, Oklahoma. Questi furono poi estesi in Indiana, Iowa, New Mexico e North Carolina, furono istituite funzioni di \"personale di accoglienza\" in tutti i loro punti vendita. I primi negozi aperti in Virginia risalgono al 1984. Nel 1985 con 882 negozi con un fatturato di 8,4 miliardi di dollari e 104.000 soci, la societ\u00e0 si ampli\u00f2 in Wisconsin e Colorado, mentre nel 1986 fu la volta del Minnesota.\nNel 1987 vi furono istituiti uffici per tenere sotto controllo l'inventario dei materiali, le vendite, e inviare comunicazione immediata ai loro negozi. Continuando le loro innovazioni tecnologiche attrezzarono il 90% dei loro negozi con i lettori di codici a barre nel 1988, per meglio controllare l'inventario ed il flusso dei materiali. Nel febbraio del 1988 il fondatore Sam Walton si dimise da Amministratore Delegato, e David Glass fu chiamato a succedergli. Walton rimase nella funzione di presidente del Corporate e del Consiglio di Amministrazione, contemporaneamente la societ\u00e0 ristruttur\u00f2 le posizioni di \"gestori anziani\", elevando un certo numero di dirigenti a posizioni di maggiore responsabilit\u00e0.\nSempre nel 1988 fu introdotto il primo Wal-Mart Supercenter a Washington, Missouri. Il Supercenter Wal-Mart dispone di tutto quanto contenuto in un negozio medio di sconto Walmart, proponendo inoltre un negozio di pneumatici e di cambio olio, un centro ottico, un laboratorio di stampa foto in un'ora, uno studio di ritratto fotografico e numerosi negozi \"alloggiati\" come banche, negozi di telefoni cellulari, parrucchieri e saloni di bellezza, negozi di noleggio video, e altri punti vendita tipo \"fast food\".\nNel 1988 Wal-Mart fu il rivenditore pi\u00f9 redditizio negli Stati Uniti, anche se non vendette in quantit\u00e0 superiore a K-Mart e Sears in termini di valore fatturato fino alla fine del 1990 o all'inizio del 1991, questo significa che i suoi ricavi erano superiori con un fatturato inferiore. Sempre nel 1988 Walmart operava in 27 stati, si ampli\u00f2 poi in Arizona, Michigan, Ohio, West Virginia, New Jersey e Wyoming. Nel 1990 si espanse in California, e poi fu la volta di Nevada, North Dakota, Pennsylvania, South Dakota e Utah. Questo traguardo segn\u00f2 il raggiungimento ufficiale di Walmart come rivenditore completamente presente a livello nazionale.\nIl 1990 ha visto un periodo di crescita senza precedenti, e l'integrazione di diverse nuove idee e tecnologie nel business. Le vendite statunitensi quadruplicarono a 32 miliardi di dollari rispetto al corso dei cinque anni precedenti, la Walmart acquis\u00ec la Societ\u00e0 McLane, distributore di servizi ristoro, [8] che fu poi venduta alla Berkshire Hathaway nel 2003. Nel 1991 la societ\u00e0 si ampli\u00f2 in Connecticut, Delaware, Maine, Maryland, Massachusetts, New Hampshire e New York. Nel 1991 Walmart si ampli\u00f2 anche al di fuori degli Stati Uniti, a Citt\u00e0 del Messico. Il 1991 vide anche il lancio della marca americana di prodotti Sam.\nRiconoscimenti.\nIl 17 marzo 1992 il presidente statunitense George HW Bush premi\u00f2 Sam Walton con la Presidential Medal of Freedom, ma Walton mor\u00ec prima di ricevere il riconoscimento. Nel 1998 Walton fu incluso da \"Time\" nella lista dei 100 uomini pi\u00f9 importanti del ventesimo secolo, mentre \"Forbes\" lo consider\u00f2 l'uomo pi\u00f9 ricco negli USA dal 1985 al 1988. Secondo la classifica Cond\u00e9 Nast \u00e8 il terzo miglior manager di tutti i tempi e il diciassettesimo uomo pi\u00f9 ricco di ogni epoca..\nVita personale.\nWalton spos\u00f2 Helen Robson il 14 febbraio 1943. La coppia ha avuto quattro figli: Samuel Robson (Rob), nato nel 1944, John Thomas (1946-2005), James Carr (Jim), nato nel 1948, e Alice Louise nata nel 1949. Walton ha sostenuto varie iniziative caritatevoli. Walton ha inoltre servito come dirigente anziano e insegnante domenicale, insegnando agli studenti delle scuole superiori. La famiglia ha dato dei sostanziali contributi alla chiesa, e lui e la moglie erano attivi nella First Presbyterian Church di Bentonville.\nLa morte.\nWalton mor\u00ec il 5 aprile 1992 a causa di una leucemia, a Little Rock, Arkansas. La notizia della sua morte fu trasmessa in immediato a tutti i 1.960 negozi Wal-Mart. Al tempo la sua azienda impiegava 380.000 persone. Le vendite annuali assommavano quasi 50 miliardi di dollari in 1735 supermercati Wal-Mart, 212 Club di Sam, e 13 Supercenters. I suoi resti sono sepolti nel cimitero di Bentonville.\nLa struttura societaria.\nSam lasci\u00f2 la sua propriet\u00e0 di Wal-Mart a sua moglie e ai loro figli: Rob Walton succedette al padre come Presidente del Consiglio di Wal-Mart, e John Walton fu direttore della compagnia fino alla sua morte, avvenuta in un incidente aereo nel 2005. Gli altri figli non furono direttamente coinvolti in azienda, se non attraverso il loro potere di voto come azionisti. Comunque il figlio Jim \u00e8 presidente della Arvest Bank. La famiglia Walton ha tenuto cinque punti nelle prime dieci persone pi\u00f9 ricche degli Stati Uniti fino al 2005. Le due figlie di Bud Walton (fratello di Sam), Ann Kroenke e Nancy Laurie, detengono quote minori della societ\u00e0."}
{"id": "1114554", "revid": "1305772", "url": "https://it.wikipedia.org/wiki?curid=1114554", "title": "Riese", "text": ""}
{"id": "1114559", "revid": "117632296", "url": "https://it.wikipedia.org/wiki?curid=1114559", "title": "Guinea Pig", "text": ""}
{"id": "1114565", "revid": "78273", "url": "https://it.wikipedia.org/wiki?curid=1114565", "title": "San Pedro de Montes de Oca", "text": ""}
{"id": "1114572", "revid": "729019", "url": "https://it.wikipedia.org/wiki?curid=1114572", "title": "Strada statale 351 di Cervignano", "text": "La ex strada statale 351 di Cervignano (SS 351), ora \"strada regionale 351 di Cervignano (SR 351)\", \u00e8 una strada regionale che collega Gorizia con Cervignano del Friuli.\nPercorso.\nLa strada ha inizio alla periferia ovest di Gorizia, e prosegue in direzione sud-ovest raggiungendo Farra d'Isonzo, Gradisca d'Isonzo (connessione con la ex strada statale 305 di Redipuglia per Udine e Monfalcone) e Villesse.\nSuperato il torrente Torre entra in provincia di Udine, dove tocca Ruda per terminare infine all'inizio del centro abitato di Cervignano del Friuli. Prima della consegna dall'ANAS a Friuli Venezia Giulia Strade la strada continuava sino all'innesto sulla strada regionale 352 di Grado nel centro citt\u00e0 di Cervignano.\nIl tratto di strada che va da Gorizia a Gradisca d'Isonzo \u00e8 localmente noto come stradone della Mainizza, dall'omonimo territorio che si sviluppa lungo la sponda destra del fiume Isonzo dal capoluogo di provincia fino a Farra d'Isonzo. La strada ricalca l'antica Via Gemina che portava ad Aquileia\nDal 1\u00ba gennaio 2008 la gestione della strada \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "1114580", "revid": "1788047", "url": "https://it.wikipedia.org/wiki?curid=1114580", "title": "Serie A 2004-2005 (calcio a 5)", "text": "Il campionato di Serie A 2004-2005 \u00e8 stato il sedicesimo campionato di Serie A e la ventiduesima manifestazione nazionale che assegnasse il titolo di campione d'Italia. La stagione regolare ha preso avvio il 10 settembre 2004 (con un anticipo della prima giornata) e si \u00e8 conclusa il 7 maggio 2005, prolungandosi fino al 15 giugno 2005 con la disputa delle partite di spareggio. Il regolamento \u00e8 il medesimo della stagione precedente. \nLa stagione fu funestata dalla morte dell'allenatore della Luparense Corrado Roma, scomparso tragicamente il 28 novembre in seguito a un incidente stradale. Sportivamente, il campionato propose inizialmente un ritorno in auge della capitale grazie alla costituzione della Lottomatica Roma dopo la fusione tra due delle pi\u00f9 importanti squadre italiane quali la Roma RCB ed il Gruppo Sportivo BNL. La squadra guidata da Agenore Maurizi vince con un certo agio la \"regular season\" regolando il Prato a quattro punti e lasciando le altre formazioni a distanze superiori ai dieci punti di margine. Le difficolt\u00e0 dei campioni d'Italia dell'Arzignano Grifo non permettono alla squadra di Solazzi di spingersi oltre la quarta piazza, guadagnata in virt\u00f9 alla miglior differenza reti negli scontri diretti sui rivali della Luparense. \nNel primo turno dei play-off la Lazio elimina il Reggio mentre il Nepi \u00e8 costretto ai tempi supplementari casalinghi per avere la meglio sull'Augusta, superata grazie ad una rete di Esteban Gonz\u00e1lez al quinto del secondo tempo supplementare. Luparense e Montesilvano rispettano i pronostici, sbarazzandosi con una certa facilit\u00e0 di Giampaoli Ancona e Marcianise.\nNei quarti la Luparense si prende la rivincita del campionato eliminando l'Arzignano, mentre il Nepi riesce nell'impresa di buttare fuori il Prato, secondo classificato della stagione regolare grazie al gol di Planas che permette ai laziali di vincere 1-0 a Prato. In semifinale la Roma riesce ad avere la meglio sulla Luparense solo a gara3 dopo due tiratissimi pareggi per 4-4, la terza gara si risolve a favore dei capitolini per 4-3. Nell'altra semifinale la stupefacente neopromossa Nepi si arrende al Perugia di Ronconi e Gaucci, di nuovo in finale.\nLa finale su tre gare vede una vittoria a testa nelle prime due: Il Perugia piega la Roma al PalaEvangelisti per 3-1, mentre i capitolini, nonostante la partita si giocasse sul neutro di Aversa, fanno propria la Gara2 grazie alla rete di Cipolla che a 3 secondi dalla fine fissa il definitivo 5-4. La decisiva Gara3, giocata a Colleferro, si chiude nel primo tempo con un secco 3-0 per i padroni di casa: 8' Fabiano, 8' Pellegrini, 19' Fabiano, mettono in ginocchio i vicecampioni in carica. \nNegli spogliatoi le differenti idee dell'allenatore Massimo Ronconi e Riccardo Gaucci (patron-giocatore della squadra umbra) sfociano in un incredibile esonero del tecnico: La squadra ospite rientra in campo e Ronconi si accomoda in tribuna. In campo il Perugia con Gioia, Danilo, Baptistella e Rogerio riportano la sorte della gara in equilibrio, i tempi supplementari terminano sul 5-5 con la Roma \"salvata\" da un libero di Bacaro, ma ai calci di rigore Gimenez, Campagnaro, Gioia e Rogerio consegnano il titolo al Perugia.\nPlay-off.\nFormula.\nAi play-off si qualificano le prime 10 squadre della serie A e le due vincenti dei due gironi di serie A2 ovvero Futsal Club Marcianise e Polisportiva Giampaoli Ancona. Le prime quattro della serie A aspettano ai quarti mentre le altre otto disputano un turno in pi\u00f9 ad eliminazione diretta con gare di andata e ritorno. Il regolamento prevede che accedano ai quarti di finale e alle semifinali le squadre che, nell'arco del doppio confronto, avranno realizzato il maggior numero di reti. In caso di parit\u00e0, al termine del secondo incontro, si disputeranno due tempi supplementari da 5' ciascuno. In caso di ulteriore parit\u00e0, passeranno il turno le squadre di categoria superiore o quelle meglio classificate al termine della stagione regolare. Le semifinali e la finale si giocano al meglio delle tre partite. Passer\u00e0 il turno la squadra che totalizzer\u00e0 pi\u00f9 punti, indipendentemente dalla differenza reti, nelle prime due gare. In caso di un successo per parte o di due pareggi, si disputer\u00e0 una terza gara sullo stesso campo di gara 2. In caso di parit\u00e0 al termine dei tempi regolamentari di questa terza gara, si proceder\u00e0 a due tempi supplementari da 5' ciascuno e, se necessario, ai tiri di rigore.\nPlay-out.\nAi play-out parteciparono la 11\u00aa e la 12\u00aa classificata della serie A e le vincenti dei play-off di Serie A2. Al termine del doppio confronto sia il CUS Chieti sia il Genzano retrocedettero, superate rispettivamente da Circolo Lavoratori Terni e Napoli.\nSupercoppa italiana.\nLa settima edizione della Supercoppa italiana si \u00e8 svolta sabato 4 settembre ad Arzignano presso il PalaTezze tra i Campioni d'Italia dell'Arzignano Grifo e il Furpile Prato vincitrice della Coppa Italia."}
{"id": "1114581", "revid": "287204", "url": "https://it.wikipedia.org/wiki?curid=1114581", "title": "Acceptilatio", "text": "In diritto romano, lacceptilatio era l'atto estintivo di un'obbligazione contratta \"verbis\", composto da una domanda e dalla rispettiva risposta, attraverso cui il debitore chiedeva al creditore se avesse ricevuto quello che aveva promesso.\nIn quanto rituale simmetrico alla \"sponsio\", era nel periodo antico l'unico mezzo idoneo ad estinguere \"iure civili\" l'obbligazione sorta da parole, non essendo l'adempimento condizione sufficiente. Quando, invece, l'esecuzione della prestazione cominci\u00f2 a essere considerata di per s\u00e9 in grado di liberare dal vincolo obbligatorio, ecco che l\"acceptilatio\" assurse a \"imaginaria solutio\", ovverosia a remissione del debito, purch\u00e9 contratto \"verbis\". A tal uopo, veniva utilizzata la \"novatio\" oggettiva, cosicch\u00e9 qualunque vincolo obbligatorio potesse essere considerato come sorto \"verbis\" e fatto oggetto di \"acceptilatio\": particolarmente utile in tal senso fu la \"stipulatio aquiliana\"."}
{"id": "1114588", "revid": "320578", "url": "https://it.wikipedia.org/wiki?curid=1114588", "title": "Fedora Core", "text": ""}
{"id": "1114590", "revid": "729019", "url": "https://it.wikipedia.org/wiki?curid=1114590", "title": "Strada statale 409 di Plessiva", "text": "La ex strada statale 409 di Plessiva (SS 409), ora \"strada regionale 409 di Plessiva (SR 409)\", \u00e8 una strada regionale italiana, che si sviluppa in Friuli-Venezia Giulia.\nPercorso.\nInizia presso Cormons, alla confluenza con la ex strada statale 356 di Cividale, per terminare al confine di Stato con la Slovenia di Plessiva, sempre nel comune di Cormons.\nDal 1\u00ba gennaio 2008 la gestione \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "1114593", "revid": "1305772", "url": "https://it.wikipedia.org/wiki?curid=1114593", "title": "Museo etnostorico Nello Cassata", "text": "Il Museo Etnostorico \"Nello Cassata\" \u00e8 un museo di Barcellona Pozzo di Gotto.\nSorge su un'area di 1500 metri, che comprende una casa padronale (la \"Casa di Manno\", residenza di campagna della famiglia Cassata) a due elevazioni di fine Ottocento, anche sede del primo nucleo storico del museo.\nL'edificio conserva al piano basso l'antico palmento dai tetti a botte, la porta d'ingresso decorata a rilievo con scene di vita agreste, l'atrio lastricato in pietra viva locale, le luminarie ottocentesche, immerso nel verde di un giardino tipico siciliano tra piante e alberi di fiori variopinti e frutti.\nIl museo \u00e8 gestito dall'Istituto Europeo d'Etnologia \"Oikos\", ente no-profit, e d\u00e0 lavoro a circa trenta collaboratori.\nDescrizione.\nNell'area del museo sono state ricostruite circa quarantacinque botteghe d'arti e mestieri, con ventimila reperti d'epoca catalogati e sottoposti al vincolo d'indisponibilit\u00e0 dalla Soprintendenza ai Beni Culturali di Messina.\nL'esposizione comprende circa 3000 reperti della collezione.\nLe botteghe ricostruiscono il ciclo del lavoro artigianale con metodi tradizionali, esponendo strumenti e attrezzi restaurati e funzionanti. L'esposizione segue i dettami di Giuseppe Pitr\u00e8, studioso il siciliano che nel XIX secolo fu tra i fondatori della scienza etnoantropologica in Italia.\nStoria del museo.\nIl nucleo iniziale della collezione \u00e8 stata una raccolta di cucchiai d'osso, usati dai pecorai per il pasto durante gli alpeggi, raccolti dal fondatore del Museo, l'avvocato Nello Cassata.\nCassata, poeta dialettale, storico e cultore di cose siciliane, inizi\u00f2 la raccolta a met\u00e0 del XX secolo, trasmettendo poi la passione al figlio Franco, Procuratore Generale presso la Corte d'Appello di Messina, il quale lo ha coadiuvato negli anni nell'opera di raccolta dei reperti.\nNel 1995 \u00e8 stato fondato l'Istituto Oikos per gestire il Museo, che in quell'anno apr\u00ec al pubblico.\nL'ente promuove varie manifestazioni culturali che hanno per tema la cultura materiale e l'antropologia (convegni di studio tematici, rassegne con esibizioni di cantastorie, teatro delle marionette e teatro classico ed in lingua). Annovera una biblioteca specializzata in antropologia generale e storia siciliana con una copiosa emeroteca e videoteca, fruibili al pubblico.\nIl museo collabora con le istituzioni culturali del territorio, offrendo consulenza per la redazione di tesi di laurea in tema, e ha pubblicato alcuni volumi.\nPromuove a titolo gratuito visite didattiche e formative in favore degli enti di volontariato sociale.\nL'esposizione.\nIl museo non \u00e8 organizzato per settori, ma documenta le arti e i mestieri nella loro generalit\u00e0. Per tipologia, qualit\u00e0 e quantit\u00e0 dei reperti \u00e8 ritenuto una delle pi\u00f9 interessanti e complete realt\u00e0 antropologiche in Italia.\nAnnesso al museo vi \u00e8 un laboratorio di restauro che svolge anche corsi didattici, un punto di ristoro con book shop e un giardino di piante rare siciliane mediterranee.\nNell'esposizione vi sono numerosi arredi agricoli, incluso un antico torchio verticale in legno di rovere da tappeto, un torchio millenario in quercia a struttura e funzionamento orizzontale, un prototipo di trattore con motore a scoppio, una collezione di aratri antichi a chiodo e a vomere, una macchina per la semina e un'imballatrice di fieno.\nVi \u00e8 ricostruita una bottega del \"carradore\", il costruttore del carretto siciliano.\nSono esposti diversi utensili casalinghi, tra cui la prima lavatrice in metallo a meccanica manuale, un semicupio da bagno, alcune sputacchiere in maiolica, un bidet portatile incassato in un mobile in radica di noce.\nI reperti di archeologia industriale includono prototipi di macchine da scrivere, tra cui\nOltre a queste, vi sono alcuni fonografi musicali con disco a cera di Edison, un prototipo di giradischi portatile da picnic dei primi anni del XX secolo, il telegrafo senza fili di Marconi, un set di macchine fotografiche da posa e uno dei primi ingranditori datato 1865.\nVi sono inoltre calcolatori meccanici a dodici cifre per la quattro operazioni aritmetiche, la prima fotocopiatrice portatile lignea con lavagna di ardesia a polvere di grafite, un tornietto meccanico con ancine per la lavorazione dei pupazzi di cera.\nUna parte dell'esposizione \u00e8 dedicata agli strumenti navali, con un radiogoniometro in bronzo, alcune grandi bussole e diversi arredi in bronzo. Nel museo \u00e8 conservato l'arredo ligneo di una tipografia dei primi del novecento con i caratteri mobili Bodoni, una lanterna magica dei fratelli Lumiere datata 1886, un cinematografo degli anni trenta e un triciclo di met\u00e0 ottocento con ruote rivestite in corda.\nUn'altra parte \u00e8 invece dedicata alla tecnologia bellica, e include fondine per polvere da sparo garibaldine, attrezzature da campo, fucili con baionetta, alabarde, il tricolore con lo stemma dei Savoia e altri reperti delle guerre mondiali..\nNel museo \u00e8 conservata una \"Chansona a danser\", una macchina musicale costruita a fine ottocento dal francese Folliot e proveniente da Verdun destinata all'uso nei \"caf\u00e8 chantant\": funziona grazie ad un sistema meccanico a molla e rullo fonotattico, tramite cui dei martelletti battenti sulle corde e i campanelli riproducono una delle dieci melodie presenti sul cilindro chiodato presente all'interno della macchina.\nIl museo possiede anche una raccolta d'epoca di manoscritti musicali e pagine a stampa, nonch\u00e9 numerosi strumenti tra cui una viola d'amore, trombe, trombette e tromboni e una raffinata fisarmonica con intarsi in bachelite."}
{"id": "1114598", "revid": "1005847", "url": "https://it.wikipedia.org/wiki?curid=1114598", "title": "Valle Padusa", "text": "La valle Padusa fu una vastissima area paludosa che dall'antichit\u00e0 al XVII secolo si estese a nord e a sud del basso corso del Po (\"Padus\" in latino).\nGeografia.\nL'estesa area valliva occupava tutto il Delta del Po ed arrivava, a sud, fino al territorio di Ravenna-Cervia. L'opera di bonifica condotta dall'uomo ha ridotto notevolmente le sue dimensioni. Oggi quello che rimane della Padusa sono le valli di Comacchio.\nIdrologia.\nLa Padusa fu un esteso sistema di valli che si form\u00f2 alla destra del Po di Primaro. In et\u00e0 antica il Reno confluiva nel Po ad ovest della valle. Sin dall'antichit\u00e0 i fiumi che scendono dall'Appennino romagnolo hanno un corso rettilineo che punta in direzione del Primaro. Essi sono: il Sillaro, il Santerno-Senio, il Ronco e il Montone. Il Lamone, invece, al tempo dei Romani terminava il suo corso dentro le mura di Ravenna, dove si gettava nel \"Padenna\", ramo meridionale del Po di Primaro. Gli impaludamenti avvenivano per la difficolt\u00e0 di detti fiumi di poter entrare nel Po: essi, non riuscendo a sfociare nel grande fiume poich\u00e9 il piano di campagna era pi\u00f9 basso, si esaurivano nella Padusa. Il continuo apporto di detriti argillosi faceva alzare il letto di questi fiumi che, quando andavano in piena, spagliavano nelle valli. \nQuesti specchi d'acqua formarono un vasto sistema vallivo di transizione fra terraferma e mare che si protrasse dall'antichit\u00e0 all'et\u00e0 moderna. Alcune valli erano navigabili e permettevano di raggiungere il Mare Adriatico. Nell'Alto medioevo, nei territori incolti situati immediatamente a sud delle valli, si form\u00f2 una foresta che si estese fino ad arrivare a circa 10\u00a0km dalla via Emilia. La foresta copriva un'area dalla forma triangolare, i cui vertici erano massa S. Pauli (insieme di fondi oggi ricompresi nel comune di Massa Lombarda), Granarolo faentino (10\u00a0km nord di Faenza) e le Valli a nord di Ravenna. Ne sono testimonianza i toponimi di San Lorenzo \"in Selva\" e di San Bernardino \"in Selva\", a settentrione di Lugo, e della pieve di S. Pietro \"in Sylvis\" (che porta tuttora questo nome), vicino a Bagnacavallo.\nAlcuni storici ritengono che la foresta sia da identificare con la \"magnum forestum\" oggetto della donazione, nel 743, del re longobardo Liutprando al vescovo di Faenza.\nUna carta del 1568 (vedi immagine), conservata negli archivi municipali di Ferrara, cita: \"Laguna antica del Po nominata Padusa, quale, secondo l'itinerario d'Antonino inferito da Gasparo Sardi, estendevasi da Nonantola sino \u00e0 Ravenna in longheza di miglia 60 e secondo il Prisciano in larghezza di uno, e pi\u00f9 miglia.\"\nOggi l'\"habitat\" dell'antica Padusa sopravvive a Comacchio e nelle riserve naturali protette, come l'oasi di Valle Santa di Campotto (Argenta) e l'oasi di Punte Alberete (situata tra i lidi ravennati di Marina Romea e di Casal Borsetti), una delle ultime foreste planiziali d'Europa, nonch\u00e9 la pi\u00f9 estesa d'Italia.\nAttivit\u00e0 umane.\nLe numerose isole che emergevano in mezzo alla palude furono sede di comunit\u00e0 umane fin dalla preistoria. I primi abitanti di questa vasta area mangiavano radici, erbaggi, frutti selvatici, latte, pesci e cacciagione. A causa della conformazione del terreno, caratterizzato da vaste distese d'acqua, vivevano in molti piccoli centri isolati, ciascuno dei quali conduceva una vita pi\u00f9 o meno indipendente dagli altri. Le loro capanne erano costruite con i materiali che la natura offriva: legni, canne, erbe secche, fango. Queste abitazioni erano di \"palis atque virgultis\", coperte di canne palustri, come la \"pav\u00edra\" (it. carice), uso che, in qualche raro caso, si \u00e8 protratto fino all'inizio del XX secolo.\nSui confini tra le valli e la terraferma sorsero piccoli, ma attivi scali portuali. Di tali porti vallivi, numerosi soprattutto tra X e XIII secolo, \u00e8 rimasta testimonianza nel toponimo Portomaggiore. Gli scali erano collegati alla via Emilia tramite strade ortogonali ricalcate sul tracciato degli antichi \"kardines\". Pi\u00f9 a sud di Portomaggiore si avevano i porti vallivi di \"Caput Silicis\", \"Petredulo\", \"Liba\" e \"castrum Bagnacaballi\", nei quali sbarcavano merci e uomini provenienti da Argenta, Ferrara, Sant'Alberto e Ravenna..\nSulle isole le famiglie nobili di Ferrara edificarono, in un periodo che va dalla fine del Trecento a met\u00e0 del Cinquecento, le proprie residenze estive.\nLe principali attivit\u00e0 economiche che svolgevano gli abitanti delle valli erano due: pesca e coltura di piante vallive (tife per sedie, sporte e stuoie; giungo busmarolo, giunchetto; canne palustri).\nLa bonifica.\nLa bonifica delle paludi \u00e8 cominciata con la diversione del corso del Santerno. Nel 1460, quando la Bassa Romagna entr\u00f2 nell'orbita della signoria estense di Ferrara, il corso del fiume fu inalveato. Rimase da risolvere il problema dello spagliamento nelle valli a nord di Lugo. Per evitare lo spagliamento, fu modificato il corso del fiume, che fu deviato in localit\u00e0 San Lorenzo in Selva e condotto nel Po di Primaro (1534). Successivamente vennero fondati i villaggi di San Bernardino in Selva, Frascata e Giovecca.\nNel XVI secolo furono realizzate tre grandi opere di bonifica con il sistema della colmata:\nL'intervento era oggettivamente difficile per la sua complessit\u00e0, ma i lavori furono ulteriormente complicati dalla mancata collaborazione delle citt\u00e0 di Ferrara e Ravenna. Una citt\u00e0 blocc\u00f2 l'altra per evitare che la rivale traesse troppi vantaggi dalle opere di bonifica. Risultato: l'opera ebbe successo parziale. Tra la fine dei Seicento e il Settecento i fiumi ruppero di nuovo gli argini; la mancanza di un'adeguata rete di scolo nei campi fu causa del periodico ristagno delle acque per alcuni mesi dell'anno. Il fenomeno si ripet\u00e9 fino alla prima met\u00e0 del Settecento, quando ripresero i lavori.\nScopo principale del secondo ciclo di interventi fu la bonifica delle Valli a destra del Po di Primaro. Alla met\u00e0 del secolo tutta l'area a destra del Primaro (che riceveva le acque di Senio e Lamone) era ripetutamente soggetta a inondazioni. La causa principale era la mancanza di argini, che non erano stati costruiti per il veto della citt\u00e0 di Ferrara. Era impensabile bonificare il territorio ravennate senza aver prima realizzato l'arginatura della sponda destra del Primaro. Un altro problema era dato dal Reno, il pi\u00f9 importante dei fiumi che si gettavano nell'estesissima rete valliva che andava da Malalbergo fino a Comacchio. Il suo corso nella bassa pianura separava il Ferrarese dal Bolognese e poi (nei suoi ultimi 40\u00a0km) il Ferrarese dal Ravennate. Il letto del fiume era troppo stretto per la quantit\u00e0 d'acqua che trasportava, per cui il Reno spagliava frequentemente nelle zone circostanti. Il Reno era il principale tributario della Valle Padusa.\nSi pens\u00f2 pi\u00f9 volte di inalvearlo nel Po Grande, o nel Po morto di Primaro, dal letto molto pi\u00f9 largo. Ci\u00f2 avrebbe consentito un pi\u00f9 rapido deflusso delle acque verso il mare, evitando cos\u00ec lo spagliamento nelle Valli. A causa dei veti reciproci tra le citt\u00e0 interessate, l'unica operazione che fu portata a termine nella prima met\u00e0 del secolo fu la costruzione del Cavo Benedettino, che interess\u00f2 il solo territorio bolognese. Voluto dal pontefice Benedetto XIV (1740-1758), fu realizzato un canale artificiale di collegamento tra Reno e Po di Primaro, lungo 30\u00a0km.\nRimanevano irrisolti i problemi riguardanti il tratto del Po di Primaro tra Ferrarese e Ravennate lungo ben 40\u00a0km. In particolare, Ferrara contrast\u00f2 il completamento dell'arginatura del fiume, che mancava di rinforzi nella parte destra (quella rivolta verso la Romagna).\nPer superare gli egoismi locali fu necessario di nuovo l'intervento diretto del pontefice. Nel 1765 Papa Clemente XIII (successore di Benedetto XIV) approv\u00f2 l'inalveamento del Reno nel Po morto di Primaro.\nI lavori, basati sul progetto dell'abate Giovanni Antonio Lecchi, direttore delle opere di idraulica dello Stato Pontificio, iniziarono nel 1767.\nGli obiettivi da raggiungere furono molteplici ed erano tra loro interrelati:\nPer finanziare i lavori, Clemente XIII approv\u00f2 la creazione del \u00abMonte sussidio acque\u00bb, un fondo che venne finanziato con l'imposizione di una tassa ai possessori dei terreni interessati alla bonifica.\nNel 1772 il Sillaro fu fatto confluire nel Primaro in localit\u00e0 Bastia; per il Santerno fu bonificata la Valle di San Bernardino, poi il corso del fiume fu irregimentato in un cavo di 6\u00a0km (orientato in direzione Sud-Nord) e fu fatto confluire anch'esso nel Primaro. Per ultimo, il Reno fu inalveato nel Primaro. Nel 1795 i lavori si poterono definire conclusi. L'opera monumentale ridefin\u00ec l'assetto delle pianure ferrarese, romagnola e bolognese e confer\u00ec loro una struttura che - con qualche variazione - si \u00e8 in buona parte conservata fino ad oggi .\nNel corso del XIX secolo anche i torrenti Idice e Sillaro e i fiumi Senio e Lamone vennero fatti confluire nel Reno. Successivamente per il Lamone fu scelta un'altra soluzione: il fiume fu fatto sfociare direttamente nel mare Adriatico pochi km pi\u00f9 a sud del fiume.\nLa \"riforma Baccarini\" (da Alfredo Baccarini, ministro dei lavori pubblici nel periodo 1878-1883), introdusse la possibilit\u00e0 dell'intervento dello Stato centrale nel finanziamento dei lavori di bonifica, nella misura del 75% dell'importo complessivo. Ci\u00f2 diede un rinnovato impulso agli interventi di risistemazione idrografica nella provincia di Ravenna. Nel 1903 furono avviati i lavori per la realizzazione del Canale di bonifica in Destra Reno: un'opera artificiale che raccoglie tutte le acque \"basse\", che scorrono 3-4 metri pi\u00f9 in basso rispetto al Reno, innalzato su un alveo pensile. Come punto di origine venne scelto il canale di scolo Zaniolo, che scorre da Mordano alla Bastia del Po di Primaro. In territorio di Lavezzola il canale in Destra Reno trae le sue acque dallo Zaniolo, scorre parallelamente al Reno e termina la propria corsa dopo 36\u00a0km gettandosi nel mare Adriatico utilizzando l'antica foce del Lamone. Il canale, inaugurato nel 1930, contribu\u00ec a prosciugare e a mettere a coltura numerosi acquitrini allora esistenti.\nL'ultima valle ad essere prosciugata fu quella del Mezzano, bonificata negli anni cinquanta.\nAree naturali.\nLe aree naturali protette situate nei territori dove un tempo si estendeva la Valle Padusa sono nove:"}
{"id": "1114599", "revid": "751106", "url": "https://it.wikipedia.org/wiki?curid=1114599", "title": "Stradellina", "text": ""}
{"id": "1114607", "revid": "188116", "url": "https://it.wikipedia.org/wiki?curid=1114607", "title": "Derivati del pomodoro", "text": "Si definiscono derivati del pomodoro quei prodotti a base di pomodoro che, tramite un processo tecnologico simile per le varie tipologie, consentono un periodo di conservazione tale da rendere disponibile tutto l'anno al consumo prodotti di grande praticit\u00e0 d'impiego.\nStoria.\nL'industria del pomodoro \u00e8 un alimento tipicamente italiano. La sua culla sarebbe stata Parma, nelle cui campagne dopo la met\u00e0 dell'Ottocento i contadini producevano pani di polpa essiccata, tra nugoli di mosche, al sole, e non per nulla chiamati \u201cpani neri\u201d. Avrebbe imposto la svolta il professor Carlo Rognoni, docente all'Istituto tecnico cittadino, che avrebbe sperimentato la coltura, nei propri poderi, dal 1865, e sarebbe stato protagonista della diffusione, prima del 1895, dei primi processi razionali, presto adottati da numerosi laboratori artigianali. Nel 1857 il torinese Francesco Cirio avvia la prima industria conserviera italiana rilanciando la tradizione piemontese del \"pomodoro pelato\". I laboratori a Parma sono 4 nel 1893, 5 nel 1894, 11 nel 1896. L'industria parmense acquisisce un autentico primato europeo dopo l'importazione dalla Francia, nel 1905, delle apparecchiature per la condensazione del \u201cconcentrato\u201d sottovuoto. Le imprese parmensi sono, l'anno medesimo, 16, tutte dotate di apparecchiature moderne, quando da Parma l'industria inizia a dilatarsi alla vicina Piacenza. Insieme le due province conseguiranno l'indiscusso primato mondiale del \u201cconcentrato\u201d, mentre la grande industria di Cirio trasferitasi nel Mezzogiorno si specializzer\u00e0 piuttosto nei \u201cpelati\u201d, sostituendo il costoso \"pomodoro Torino o Butalina\" con il pi\u00f9 economico pomodoro campano, il San Marzano.\nLinee di differenziazione.\nIl mercato italiano dei derivati del pomodoro ha conosciuto negli ultimi anni una notevole diversificazione dell'offerta e oggi i prodotti componenti la gamma del pomodoro sono suddivisibili nelle seguenti linee:"}
{"id": "1114611", "revid": "1031941", "url": "https://it.wikipedia.org/wiki?curid=1114611", "title": "Baldassarre Ravaschieri", "text": "Biografia.\nNacque a Chiavari da nobile famiglia genovese, entr\u00f2 nell'ordine francescano dei Minori Osservanti, in seguito divenne sacerdote e teologo. Nel convento di Chiavari assunse il compito di guardiano, in seguito responsabile di tutta la provincia di Genova. Molto attivo nella predicazione venne colpito da gotta, che lo debilit\u00f2 a tal punto da non potersi pi\u00f9 muovere.\nSi ritir\u00f2 allora nel convento del suo ordine a Binasco, piccolo centro tra Milano e Pavia. Fu molto stimato ai suoi tempi per la sua fama di sant'uomo e di confessore, consigliere e d'esempio della beata Veronica Negroni da Binasco. Fu amico di Bernardino da Feltre e di Giovanni Antonio Amadeo.\nMor\u00ec il 17 ottobre 1492.\nCulto.\nIl suo culto venne approvato dalla chiesa cattolica e ottenne la beatificazione da papa Pio XI nel 1930.\nLe spoglie sono conservate nella chiesa parrocchiale di Baselica Bologna, frazione di Giussago."}
{"id": "1114612", "revid": "729019", "url": "https://it.wikipedia.org/wiki?curid=1114612", "title": "Jean Baptiste Bessi\u00e8res", "text": "Fu anche Maresciallo dell'Impero e duca d'Istria.\nBiografia.\nGli inizi.\nFiglio di un ricco barbiere, dopo essersi distinto nel collegio reale di Cahors come ottimo studente, allo scoppio della rivoluzione si arruol\u00f2 nella Guardia nazionale insieme al suo grande amico Gioacchino Murat intravedendo nel nuovo governo la possibilit\u00e0 di dar sfogo alla sua passione per l'arte della guerra ed insieme ottime possibilit\u00e0 di carriera.\nNonostante questi secondi fini non bisogna trascurare che Bessi\u00e8res credeva veramente negli ideali della Rivoluzione francese.\nLa campagna d'Italia e d'Egitto.\nNel 1795 il reggimento di Bessi\u00e8res fu trasferito nell'armata d'Italia dove incontr\u00f2 per la prima volta Napoleone Bonaparte; qui il futuro maresciallo si mise in luce per valore e coraggio fu quindi nominato dallo stesso Bonaparte comandante delle sue guardie del corpo. Combatt\u00e9 ad Arcole e conquistatosi una notevole fama segu\u00ec Napoleone in Egitto dove pi\u00f9 che per azioni militari si distinse nel difendere la leadership del suo generale.\nIl consolato.\nTornato in patria nel 1799, appoggi\u00f2 Napoleone nel colpo di Stato del 18 brumaio. L'appoggio fornito al futuro imperatore gli procur\u00f2 il comando della Guardia Consolare. A capo di questo corpo d'\u00e9lite si distinse nella campagna in Italia del 1800 partecipando attivamente nella battaglia di Marengo. Bessi\u00e8res durante questi anni strinse un forte legame con Napoleone che sar\u00e0 duraturo.\nMaresciallo dell'Impero.\nLe sue abilit\u00e0 militari e la sua grande amicizia con Bonaparte garantirono la sua nomina a Maresciallo di Francia nel 1804; da maresciallo comand\u00f2 l'erede della Guardia Consolare cio\u00e8 la Guardia imperiale. Dopo aver guidato con grande abilit\u00e0 i suoi uomini nella battaglia di Austerlitz, 1805, solo con la campagna d'inverno del 1806-1807 ,dove la Guardia fu impegnata nella Battaglia di Eylau, egli ebbe la possibilit\u00e0 di dimostrare il suo valore. Nel 1808 gli fu affidato il corpo d'osservazione sui Pirenei con il quale fu costretto ad affrontare un'imponente insurrezione spagnola dove egli per la prima volta dimostr\u00f2 grande determinazione e spietatezza. Sempre in Spagna ottenne la sua pi\u00f9 grande vittoria a Medina de R\u00eco Seco il 14 luglio 1808 dove sconfisse un'armata Anglo-Spagnola comandata dal generale Joaqu\u00edn Blake.\nLe ultime campagne.\nSostituito in Spagna dal generale Fran\u00e7ois \u00c9tienne Kellermann, partecip\u00f2 alla campagna del 1809 in Austria, guidando il corpo di riserva di cavalleria nella battaglia di Aspern-Essling, dove i suoi cavalieri ed i corpi dei marescialli Jean Lannes e Andrea Massena furono attaccati da un nemico quattro volte superiore di numero: in tale occasione Bessi\u00e8res mostro la sua grande abilit\u00e0 nel guidare i suoi uomini, ma anche la sua indecisione. Questo difetto non lo rendeva l'uomo adatto ad un comando autonomo, tuttavia nel 1811 torn\u00f2 in Spagna al comando dell'Armata settentrionale di Spagna, ma la carenza di truppe e la situazione quasi insostenibile, dovuta alla presenza delle truppe britanniche nella penisola, che ben presto ebbero la meglio sull'Armata di Portogallo guidata da Mass\u00e9na, lo portarono a perdere gradualmente terreno, cos\u00ec fu richiamato a Parigi e da qui part\u00ec per la Russia con un comando limitato: la cavalleria della Guardia. Dopo la ritirata di Russia, mentre Napoleone si preparava ad affrontare sul suolo tedesco le preponderanti truppe alleate, cavalcando in prima linea per osservare lo schieramento nemico a L\u00fctzen, fu colpito al petto da una palla di cannone, che lo uccise sul colpo. Quel 1\u00ba maggio del 1813 moriva uno dei pi\u00f9 fidati uomini di Napoleone e suo amico nelle alterne fortune. Cos\u00ec Napoleone lo ricorda da Sant'Elena, rimpiangendo di non aver potuto avere il suo appoggio in un periodo cos\u00ec delicato per lui come i Cento Giorni: \u00abSe avessi avuto Bessi\u00e8res a Waterloo, la mia Guardia mi avrebbe dato la vittoria\u00bb."}
{"id": "1114613", "revid": "167666", "url": "https://it.wikipedia.org/wiki?curid=1114613", "title": "Conserve di pomodoro", "text": ""}
{"id": "1114614", "revid": "713714", "url": "https://it.wikipedia.org/wiki?curid=1114614", "title": "Serra Lunga", "text": "La Serra Lunga (localmente: \"S\u00e8rra L\u00f2nga\") \u00e8 un gruppo montuoso dell'appennino abruzzese che separa la valle Roveto (porzione della valle del Liri) ad ovest dall'area geografica della Vallelonga ad est che ricade nei territori comunali di Collelongo e Villavallelonga nel cosiddetto \"spartiacque del Fucino\", ad est dei monti Ernici, a nord dei monti Marsicani e a sud della conca marsicana del Fucino.\nDescrizione.\n\u00c8 un lungo massiccio calcareo che nella sua connotazione orogenica raggruppa tutte la giogaia che da Capistrello scende in direzione sud-est fino al valico di Forca d'Acero (monti Marsicani), ma che nell'uso tradizionale del termine dovrebbe comprendere le sole cime fra Pescosolido e Civitella Roveto a cavallo dello spartiacque Liri-Fucino. Posta a nord-ovest del parco nazionale d'Abruzzo, Lazio e Molise, poco oltre il valico Aceretta, fa parte della zona di protezione esterna."}
{"id": "1114616", "revid": "1788047", "url": "https://it.wikipedia.org/wiki?curid=1114616", "title": "Serie A 2005-2006 (calcio a 5)", "text": "Il campionato di Serie A 2005-2006 \u00e8 stato il diciassettesimo campionato di Serie A e la ventitreesima manifestazione nazionale che assegnasse il titolo di campione d'Italia. La stagione regolare ha preso avvio il 17 settembre 2005 e si \u00e8 conclusa il 15 aprile 2006, prolungandosi fino al 25 maggio 2006 con la disputa delle partite di spareggio. Il regolamento \u00e8 il medesimo della stagione precedente. La stagione \u00e8 stata contraddistinta da un dominio schiacciante della Luparense Calcio a 5 di Jes\u00fas Velasco e del capitano azzurro Fernando Grana. La superiorit\u00e0 si \u00e8 concretizzata negli undici punti di distacco alla seconda classificata, la Lottomatica Roma, e anche nella classifica dei gol fatti e della difesa meno battuta. La stagione regolare segna anche la retrocessione in serie A2 del Prato Calcio a 5, vincitore dei titoli 2002 e 2003, assieme alla Polisportiva Giampaoli Ancona.\nLa disastrosa stagione del Perugia Calcio a 5 campione in carica termina con l'eliminazione al primo turno dei play-off per mano del Montesilvano, nel stesso tornu la Lazio Calcio a 5 fatica sino ai tempi supplementari per avere la meglio sui vincitori della A2 del Cesena Calcio a Cinque, sono di Erick Bellomo e Bortolon le reti capitoline nei tempi supplementari che fissano il punteggio sul 6-4. Nei quarti di finale va tutto come previsto per le prime tre della classe: Luparense, Roma e Nepi sia pure andando a gara3 liquidano rispettivamente Augusta, Montesilvano e Reggio. L'Arzignano e la Lazio danno vita ad un movimentato quarto di finale con il 7-3 dei veneti in casa dei capitolini, con l'espulsione di Bruno Rossa, ed il ritorno sospeso al 9 minuto del secondo tempo sul punteggio di 0-1 per la Lazio, per la contemporanea espulsione dal terreno di gioco di tre giocatori \"biancocelesti\". Le semifinali propongono il derby laziale tra Nepi e Roma terminato in gara3 con la vittoria di Nepi per 4-1, e la sfida veneta tra l'Arzignano Grifo di Fabi\u00e1n L\u00f3pez e la corazzata Luparense. Questa seconda semifinale d\u00e0 le dimensioni del lavoro fatto da Lopez soprattutto nella seconda parte della stagione: al PalaTezze la Luparense viene sconfitta 6-2, il ritorno a San Martino di Lupari \u00e8 un assalto alla porta di Javier Guisande che difende il risicato 1-0 e contribuisce in maniera decisiva a portare l'Arzignano all'atto finale del campionato. La finale con il Nepi termina con un 3-1 per i veneti ad Arzignano ed una vittoria esterna a Colleferro per 1-0 con rete di Wilhelm.\nPlay-off.\nFormula.\nAi play-off si qualificano le prime 10 squadre della serie A e le vincenti dei due gironi di serie A2, ovvero Cesena e Cinecitt\u00e0. Le prime quattro della serie A aspettano ai quarti mentre le altre otto disputano un turno in pi\u00f9 ad eliminazione diretta con gare di andata e ritorno. Il regolamento prevede che accedano ai quarti di finale le squadre che, nell'arco del doppio confronto, avranno realizzato il maggior numero di reti. In caso di parit\u00e0, al termine del secondo incontro, si disputeranno due tempi supplementari da 5' ciascuno. In caso di ulteriore parit\u00e0, passeranno il turno le squadre di categoria superiore o quelle meglio classificate al termine della stagione regolare. I quarti, le semifinali e la finale si giocano al meglio delle tre partite. Passer\u00e0 il turno la squadra che totalizzer\u00e0 pi\u00f9 punti, indipendentemente dalla differenza reti, nelle prime due gare. In caso di un successo per parte o di due pareggi, si disputer\u00e0 una terza gara sullo stesso campo di gara 2. In caso di parit\u00e0 al termine dei tempi regolamentari di questa terza gara, si proceder\u00e0 a due tempi supplementari da 5' ciascuno e, se necessario, ai tiri di rigore.\nPlay-out.\nAi play-out parteciparono la 11\u00aa e la 12\u00aa classificata della serie A e le vincenti dei play-off di Serie A2. Otterranno l'accesso alla serie A 2006-07 le squadre che, nel doppio confronto avranno realizzato il maggior numero di reti. In caso di parit\u00e0 si disputeranno due tempi supplementari da 5' ciascuno. Perdurando la parit\u00e0 risulteranno vincenti le due squadre di serie A. Al termine del doppio confronto sia il Marcianise sia il Circolo Lavoratori Terni ottennero la permanenza nella massima serie, superando rispettivamente Pescara e Torrino.\nSupercoppa italiana.\nL'ottava edizione della Supercoppa italiana si \u00e8 svolta il 20 settembre a Perugia presso il PalaEvangelisti tra i Campioni d'Italia del Perugia e il Nepi vincitore della Coppa Italia."}
{"id": "1114617", "revid": "1782831", "url": "https://it.wikipedia.org/wiki?curid=1114617", "title": "Bolero Extasy", "text": "\"Bolero Extasy (Bolero)\" \u00e8 un film del 1984 diretto da John Derek.\nFilm d'avventura statunitense a sfondo erotico, \u00e8 interpretato da Bo Derek, moglie del regista.\nTrama.\nAnni Venti: una perversa clausola testamentaria obbliga una ragazza, Ayre, a restare illibata fino al conseguimento della laurea. Ma questa, una volta laureatasi, s'impegna a perdere la verginit\u00e0. Innamorata del grande Valentino, cerca d'offrirsi a uno sceicco, che s'addormenta proprio nel momento decisivo. Delusa, finir\u00e0 tra le braccia di Angel, aitante e passionale torero.\nProduzione.\nI produttori esecutivi e il vicedirettore della Cannon Films, Menahem Golan, insistettero con i Derek affinch\u00e9 le scene erotiche presenti nel film fossero pi\u00f9 spinte, nonostante le loro proteste. Inizialmente, il film doveva essere distribuito dalla Metro-Goldwyn-Mayer a seguito di un accordo che quest'ultima aveva stretto con la Cannon Films; Bo Derek mostr\u00f2 il film in anteprima all'allora CEO di MGM, Frank Yablans, sperando che lui intervenisse con Golan per quanto riguardava le scene erotiche. A Yablans il film non piacque, cos\u00ec come per altri film che la Cannon distribuiva attraverso la MGM.\nQuando i produttori rifiutarono di tagliare il film affinch\u00e9 non venisse classificato \"X\" da parte della Motion Picture Association of America, la MGM ha rinunciato a distribuire il film e la Cannon si \u00e8 fatta carico della distribuzione. \"Bolero Extasy\" e altri film prodotti dalla stessa casa produttrice portarono Yablans a rescindere definitivamente il contratto con la Cannon nel novembre 1984. Il film venne infine distribuito senza rating da parte della MPAA, con un disclaimer per cui il film non era adatto ai minori di 17 anni. Nonostante ci\u00f2, molte catene di cinema che normalmente rifiutavano di distribuire film con rating \"X\" decisero di non proiettare \"Bolero Extasy\".\nOlivia d'Abo, qui al suo primo film, venne scritturata dopo essere stata notata da una talent scout sulla spiaggia. Per il suo ruolo in Bolero Extasy venne pagata $10.000, con cui pag\u00f2 gli studi per s\u00e9 e suo fratello. Nel film la d'Abo appare in scene di nudo integrale nonostante all'epoca delle riprese avesse solo 14 anni.\nAccoglienza.\nSull'aggregatore di recensioni Rotten Tomatoes \"Bolero Extasy\" ha un raro punteggio dello 0%, indicante nessuna recensione positiva, con un voto di 1.23/10 basato su 23 recensioni. Il consenso critico del sito recita: \"\"Bolero Extasy\" mette insieme una trama ridicola e un cast del tutto disallineato nel disperato tentativo di eccitare il pubblico, ma riesce solo a suscitare noia\".\nSu CinemaScore \"Bolero Extasy\" \u00e8 stato il primo film ad aver ottenuto la valutazione media \"F\" nella sua scala da \"A+\" a \"F\", e per 15 anni, dal 1984 al 1999, \u00e8 stato l'unico film a detenere questa valutazione."}
{"id": "1114620", "revid": "834", "url": "https://it.wikipedia.org/wiki?curid=1114620", "title": "Anemoscopia", "text": ""}
{"id": "1114625", "revid": "77863", "url": "https://it.wikipedia.org/wiki?curid=1114625", "title": "Wu Hongda Harry", "text": ""}
{"id": "1114635", "revid": "92719", "url": "https://it.wikipedia.org/wiki?curid=1114635", "title": "Squalo elefante", "text": ""}
{"id": "1114647", "revid": "78273", "url": "https://it.wikipedia.org/wiki?curid=1114647", "title": "Khatanga", "text": ""}
{"id": "1114657", "revid": "147386", "url": "https://it.wikipedia.org/wiki?curid=1114657", "title": "Triumph Motor Company", "text": "L'attivit\u00e0 automobilistica della Triumph, azienda gi\u00e0 attiva nel settore delle biciclette e delle motociclette col marchio Triumph Cycle Co., ebbe inizio nel 1921, quando il general manager Claude Holdbrook convinse Sir Bettmann (fondatore e proprietario dell'azienda) ad acquisire gli stabilimenti ed i locali di Clay Lane della \"Dawson Car Company\".\nI primi anni.\nIl primo modello prodotto dalla Triumph fu la 10/20 con motore di 1,4 litri, che ottenne un buon successo (anche se la produzione non era su grande scala). Questa vettura era, in realt\u00e0, disegnata dalla Lea-Francis, che pretendeva una royalties su ogni unit\u00e0 venduta.\nLa produzione di grande serie inizi\u00f2 nel 1927, con la Super 7. Questo modello ottenne un successo tale che, nel 1930 venne creata la divisione autonoma Triumph Motor Company. La \"Super 7\" rimase in produzione fino al 1934.\nNegli anni successivi vennero stretti accordi con la Coventry Climax per la progettazione di motori (comunque assemblati dalla Triumph).\nNegli anni trenta la societ\u00e0, composta ormai da 3 divisioni, \"Triumph Cycle Company\", \"Triumph Motorcycle Company\" e \"Triumph Motor Company\", in difficolt\u00e0 finanziaria, cedette la divisione che produceva le biciclette (1932) e motociclistica (1936), per concentrarsi sulla produzione automobilistica.\nNel 1937 venne nominato capo progettazione Donald Healey, che rese autonoma la Triumph nella progettazione dell'intera vettura (motori inclusi). Il primo modello progettato da Healey fu la Dolomite del 1938, spinta da un motore 8 cilindri in linea e ispirata, all'Alfa Romeo 8C 2300.\nNel 1939 l'azienda venne ceduta alla \"TW Ward\" e Donald Healey divenne general manager. La seconda guerra mondiale tuttavia ferm\u00f2 la produzione e nel 1940, lo stabilimento venne distrutto da un bombardamento.\nIl Gruppo Standard-Triumph.\nNel 1945 ci\u00f2 che era rimasto della \"Triumph Motor Company\" venne acquistato dalla Standard Motor Company, che riavvi\u00f2 la produzione nel 1946, trasferendo alla Triumph la produzione di alcuni modelli \"Standard\" e lanciandone uno inedito: la \"Triumph Roadster 1800\". La \"Roadster 1800\" aveva la carrozzeria in alluminio (pi\u00f9 facile da reperire dell'acciaio, in quanto utilizzato nella costruzione di aerei militari). Ad essa seguirono la \"Renown\" (1948), la pi\u00f9 piccola \"Mayflower\" (1949) e la Triumph Roadster 2000 (1949).\nAll'inizio degli anni cinquanta venne stabilito che la Triumph doveva essere la divisione sportiva del gruppo \"Standard Triumph\". Furono gli anni dell'inizio della dinastia delle celebri roadster \"TR\" (\"Triumph Roadster\"), che arrivo fino agli anni ottanta.\nQuando, alla fine del decennio il marchio \"Standard\" venne soppresso, la gamma Triumph si ampli\u00f2 con l'introduzione della piccola \"Herald\" (1959), la prima Triumph (di una lunga serie) disegnata dallo stilista Giovanni Michelotti.\nLeyland.\nNel dicembre del 1960 il gruppo \"Standard Triumph\" venne acquisito dalla Leyland e Donald Stokes divenne general manager.\nLa gamma venne ulteriormente ampliata col lancio delle berline a 6 cilindri \"Vitesse\" (1962) e \"2000\" (1963), della piccola spyder \"Spitfire\" (1963) e della coup\u00e9 \"GT6\" (1966). Tutte vetture disegnate da Michelotti.\nVenne anche lanciata (1961) una nuova generazione della serie \"TR\", la \"TR4\". Anche in questo caso si trattava di un modello totalmente nuovo e disegnato da Michelotti.\nGli anni sotto l'egida della Leyland si conclusero col lancio della \"TR5\" (evoluzione della TR4) nel 1967 e nel 1968 della berlina \"2500 PI\" (evoluzione della \"2000\"). Sempre nel 1967 venne presentata la berlina media \"1300/1500\", anch'essa disegnata da Michelotti.\nLa British Leyland.\nNel 1968 la \"Leyland\" e la British Motor Corporation si fusero, dando vita alla British Leyland.\nNonostante la confusione generata dalla fusione, con la dismissione di marchi come \"Wolseley\" e \"Riley\", la Triumph pot\u00e9 dedicarsi alla produzione di vetture sportive (inevitabile la concorrenza interna con MG) e berline con prestazioni brillanti e finiture eleganti.\nIn questi anni, oltre all'evoluzione delle sportive TR, Spitfire e GT6, vennero lanciate le nuove berline \"Dolomite\" (1972) e \"Toledo\" (1970) e alla targa \"Stag\" (1971), spinta da un V8 di 3 litri.\nA met\u00e0 degli anni settanta la Triumph, insieme a Rover e Jaguar and\u00f2 a formare la cosiddetta \"Special Division\" all'interno della British Leyland.\nIl frutto, per Triumph, di questa unificazione fu la sportiva \"TR7\" (1976), evolutasi poi nel 1979 in \"TR8\" di cui, malgrado la linea completamente diversa e moderna, ne furono costruite pi\u00f9 di 110.000 esemplari (battendo il record della TR6 che venne costruita in circa 94.000 esemplari).\nLa profonda crisi della British Leyland, ormai nazionalizzata, e l'insuccesso degli ultimi modelli sportivi Triumph, port\u00f2 alla progressiva dismissione del marchio.\nL'ultima automobile prodotta con marchio Triumph fu la \"Acclaim\" del 1981, ovvero una versione rimarchiata (e costruita su licenza) della Honda Ballade.\nIl marchio Triumph spar\u00ec dal panorama dei costruttori automobilistici nel 1984, con l'uscita di scena della Acclaim stessa.\nI diritti di utilizzo del marchio appartengono alla BMW dal 2000, quando li acquis\u00ec dal Gruppo Rover (successore della British Leyland)."}
{"id": "1114659", "revid": "767487", "url": "https://it.wikipedia.org/wiki?curid=1114659", "title": "Disrupt", "text": "I Disrupt erano una band grindcore/crust punk di Boston, Massachusetts, negli Stati Uniti.\nStoria.\nAnche se hanno prodotto un solo album, il gruppo \u00e8 diventato ben presto \"cult\" nel genere, grazie anche all'apparizione in numerose compilation, e split.\nI componenti della band hanno suonato anche in molte altre band, tra cui Grief, Consum, Noosebomb, Chicken Chest e ancora Bird Boys, Goff, The Sqwags, Lucas' Wedge, The Threetles e Superpower."}
{"id": "1114666", "revid": "1543377", "url": "https://it.wikipedia.org/wiki?curid=1114666", "title": "Dra\u017een Brn\u010di\u0107", "text": "Carriera.\nCalciatore.\nIn Belgio.\nBrncic inizi\u00f2 la carriera nelle giovanili della per poi passare al Segesta Sisak NK. Nel 1991, a seguito della dichiarazione di indipendenza della Croazia e l'inizio della guerra con la Serbia, si trasfer\u00ec in Belgio dove venne ingaggiato dall'Ache, squadra militante nella quarta divisione locale. Dopo 4 stagioni passate nelle serie minori, nel 1995 pass\u00f2 nelle file del Charleroi, dove gioc\u00f2 con regolarit\u00e0 nella prima divisione belga collezionando 74 presenze e 10 reti in tre stagioni, riuscendo a attirare su di s\u00e9 le attenzioni di vari club di Francia, Inghilterra, Austria ed Italia.\nIn Italia.\nNel 1998, dopo un primo interessamento da parte del Pescara, il giocatore venne ingaggiato dalla Cremonese. Con i grigiorossi gioc\u00f2 22 partite realizzando 2 reti ed al termine della stagione, dopo la retrocessione in Serie C della squadra, si trasfer\u00ec nelle file del . Con la squadra biancorossa disput\u00f2 un campionato giocando 37 partite in Serie B e realizzando 9 reti; al termine dell'anno pass\u00f2 al Milan.\nBrncic in rossonero fece il suo esordio in gare ufficiali il 13 settembre del 2000 nella partita di Champions League contro il Be\u015fikta\u015f, e collezion\u00f2 la sua prima presenza in serie A il successivo 23 dicembre contro il Perugia. Nel gennaio 2001, dopo aver collezionato in totale 5 presenze in gare ufficiali, la dirigenza del Milan lo cedette al con la formula del prestito con diritto di riscatto. Brncic si dichiar\u00f2 soddisfatto, affermando di aver ottenuto un ingaggio superiore e di essersi avvicinato alla nativa Croazia. Non ebbe successo con la compagine veneta, dopo aver esordito il 4 febbraio 2001 in Vicenza-Udinese (1-2), concluder\u00e0 il campionato con sole 4 presenze.\nAlla termine della stagione non venne riscattato e, dopo aver fatto ritorno al Milan, fu ceduto all'Inter nell'ambito dell'operazione che port\u00f2 Andrea Pirlo ai rossoneri. Il centrocampista per\u00f2 non rientrava nei piani dell'allenatore H\u00e9ctor C\u00faper e fu dato in prestito all' in Serie B, dove collezion\u00f2 2 presenze. Nella stagione 2002/03 pass\u00f2, sempre in prestito, al , dove ritorn\u00f2 ad essere schierato in campo con regolarit\u00e0 disputando al termine della stagione 28 presenze e segnando un gol.\nNei Paesi Bassi.\nA fine campionato lasci\u00f2 l'Italia e nel novembre del 2003 fece un provino col Vitesse ma poi, preferendo avvicinarsi a Liegi, accett\u00f2 l'offerta del MVV Maastricht, un club calcistico olandese all'epoca militante nella Eerste Divisie, firmando un contratto di un anno con opzione sul secondo. Al termine del suo primo campionato olandese, concluso con 16 presenze e 2 reti, lasci\u00f2 il calcio professionistico per dedicarsi al calcio a 5 e si trasfer\u00ec al club belga . Nel gennaio 2005, Brncic torn\u00f2 al calcio a 11 rientrando nel MVV Maastricht, dove rimase per tre stagioni collezionando in tutto 84 presenze con 22 reti realizzate.\nRitorno in Belgio.\nNel 2008, all'et\u00e0 di 37 anni, torn\u00f2 in Belgio legandosi all'RCS Vis\u00e9, un club di terza divisione, nel quale milit\u00f2 fino al giugno 2009 per un totale di 39 presenze e 8 reti. Nella stagione seguente scese di categoria andando a giocare nelle file del Seraing e dall'agosto 2010 ha militato nelle file del Royal Sprimont CS. Per la stagione 2011-2012, all'et\u00e0 di 40 anni, firm\u00f2 un contratto col FC Richelle United, squadra impegnata nel campionato provinciale di Liegi.\nAllenatore.\nNel mese di settembre 2011 aveva effettuato uno stage di allenatore con la sua ex squadra, il CS Vis\u00e9, ed al termine della stagione lasci\u00f2 il calcio giocato per intraprendere la carriera da allenatore. Il 29 ottobre 2012 ha ottenuto il suo primo incarico venendo chiamato alla guida del RCS Verviers, squadra belga militante nella terza divisione locale. Qui, dopo aver ottenuto la salvezza alla prima stagione, \u00e8 riuscito a conquistare il secondo posto alla stagione seguente. Il risultato tuttavia non gli ha permesso di disputare gli spareggi finali per la promozione in seconda divisione, a causa delle gravi inadempienze finanziarie del suo club. \u00c8 stato in seguito ingaggiato dalla Union Saint-Gilloise, squadra storica di Bruxelles, per un anno con opzione per quello successivo. Ha fatto un lavoro fantastico e l'Union Saint-Gilloise \u00e8 stato promosso in seconda divisione.\nHa cominciato la stagione 2015-2016 alla guida del Patro Eisden Maasmechelen, club della seconda divisione belga, ma dopo 4 mesi ha rassegnato le dimissioni a causa di divergenze con la societ\u00e0. Nella stagione 2015-2016 ha allenato anche il Seraing United, club erede del Royal Boussu Dour e appartenente sempre alla seconda divisione belga; la collaborazione con Seraing \u00e8 finita nel marzo 2016.\nDal 2016 allena il Rwdm 47 Molenbeek nelle leghe amatoriali belghe, che ha portato a due promozioni consecutive."}
{"id": "1114667", "revid": "767487", "url": "https://it.wikipedia.org/wiki?curid=1114667", "title": "Adam Fawer", "text": "Nel 2004 ha scritto un romanzo dal titolo Improbable tradotto in cinque lingue ed uscito anche in Italia nello stesso anno. Laureato in economia \u00e8 stato amministratore delegato di About.com.\nVive a New York con la sua compagna ed il figlio."}
{"id": "1114670", "revid": "161374", "url": "https://it.wikipedia.org/wiki?curid=1114670", "title": "Mocappista", "text": ""}
{"id": "1114671", "revid": "92719", "url": "https://it.wikipedia.org/wiki?curid=1114671", "title": "Cetorhinus", "text": ""}
{"id": "1114676", "revid": "92719", "url": "https://it.wikipedia.org/wiki?curid=1114676", "title": "Squalo megamouth", "text": ""}
{"id": "1114677", "revid": "2232024", "url": "https://it.wikipedia.org/wiki?curid=1114677", "title": "Megachasmidae", "text": ""}
{"id": "1114679", "revid": "2232024", "url": "https://it.wikipedia.org/wiki?curid=1114679", "title": "Megachasma", "text": "Megachasma \u00e8 un genere di squali. Di solito \u00e8 considerato l'unico genere nella distinta famiglia Megachasmidae, sebbene sia stato suggerito che possa appartenere alla famiglia Cetorhinidae, di cui lo squalo elefante \u00e8 attualmente l'unico membro esistente. Il genere \"Megachasma\" \u00e8 noto da una singola specie vivente, \"Megachasma pelagios\".\nOltre al \"M. pelagios\" vivente, recentemente sono state proposte anche due specie estinte di megamouth, il \"M. alisonae\" del Priaboniano e il \"M. applegatei\" dell'Oligocene-Miocene, sulla base di resti di denti fossilizzati. Un primo antenato della specie recente \"Megachasma pelagios\" \u00e8 stato segnalato dal Miocene inferiore (Burdigaliano) del Belgio. Tuttavia, il \"M. comanchensis\" del Cretaceo \u00e8 stato recentemente riclassificato come squalo odontaspide nel genere \"Pseudomegachasma\", ed \u00e8 in effetti non correlato allo squalo megamouth nonostante la morfologia dei denti simile.\nSono un genere molto raro di squalo che si trova principalmente nelle acque temperate e tropicali degli oceani Pacifico, Atlantico e Indiano. Le segnalazioni di avvistamenti pi\u00f9 numerose provengono da Giappone, Taiwan e Filippine."}
{"id": "1114681", "revid": "228587", "url": "https://it.wikipedia.org/wiki?curid=1114681", "title": "Virtual Circuit Identifier", "text": "Virtual Circuit Identifier (identificatore di circuito virtuale) \u00e8 un campo di 16 bit che indica il circuito virtuale al quale appartiene una cella ATM. \nAssieme al VPI (Virtual Path Identifier) forniscono le informazioni necessarie affinch\u00e9 la cella, transitando nella switched fabric, sia instradata verso la corretta destinazione.\nAlcuni valori del VCI sono riservati per particolari usi, mentre nel PPPoA \u00e8 molto diffusa la coppia 8/35 per i valori VPI/VCI."}
{"id": "1114682", "revid": "77358", "url": "https://it.wikipedia.org/wiki?curid=1114682", "title": "Megachasmidi", "text": ""}
{"id": "1114684", "revid": "339392", "url": "https://it.wikipedia.org/wiki?curid=1114684", "title": "Megalodonte", "text": ""}
{"id": "1114687", "revid": "78273", "url": "https://it.wikipedia.org/wiki?curid=1114687", "title": "Grande Guerra del Nord", "text": ""}
{"id": "1114690", "revid": "17654", "url": "https://it.wikipedia.org/wiki?curid=1114690", "title": "Squalo goblin", "text": ""}
{"id": "1114691", "revid": "1310927", "url": "https://it.wikipedia.org/wiki?curid=1114691", "title": "Maastrichtse Voetbal Vereniging", "text": "Il Maatschappelijke Voetbal Vereniging Maastricht, noto come MVV Maastricht o MVV (neerl. \"Unione Calcistica di Maastricht\"), \u00e8 una societ\u00e0 calcistica olandese con sede nella citt\u00e0 di Maastricht. Milita in Eerste Divisie, la seconda divisione del campionato olandese di calcio.\nLo stemma \u00e8 basato sul gonfalone cittadino e raffigura un angelo armato recante uno scudo rosso con una stella bianca. Per questo i calciatori della squadra sono soprannominati \"de Sterrendragers\" (\"Vestiti di stelle\") e, nel dialetto locale, \"Us MVV'ke\".\nStoria.\nFu fondato il 2 aprile 1902 in piazza Vrijthof a Maastricht. Adott\u00f2 l'attuale denominazione solo nel 1908. Dal 1902 al 1976 milit\u00f2 ininterrottamente nel massimo livello del campionato olandese di calcio.\nNel 1926-1927 and\u00f2 vicino alla vittoria del titolo nazionale, ma si piazz\u00f2 secondo a causa di una sconfitta nella decisiva partita contro l'SC Enschede. Nel 1932 sfior\u00f2 nuovamente il successo, ma giunse secondo dietro al . Altre annate positive furono il 1935-1936, il 1938-1939 e il 1945-1946, con due secondi posti. Nel 1946-1947 vinse il campionato regionale e si qualific\u00f2 per il girone finale nazionali, in un gruppo composto dai quattro campioni regionali, ma in questo turno decisivo si piazz\u00f2 ultimo. In questo periodo i calciatori B\u00e8r Felix, Sjo Soons e Jeu van Bun, tutti militanti nel MVV, furono selezionati nella nazionale olandese, evento degno di nota dato che di solito militavano in nazionale calciatori di squadre ben pi\u00f9 blasonate.\nNel 1952 il club celebr\u00f2 il proprio cinquantennale e nel 1954-1955 la federcalcio olandese (KNVB) introdusse il semiprofessionismo. Il nuovo campionato, denominato Eredivisie, raggrupp\u00f2 le nove squadre pi\u00f9 forti dei precedenti campionati, noti come NBVB e KNVB. Essendosi classificato terzo nella propria lega, l'MVV fu invitato a partecipare alla Eredivisie.\nNegli anni '50 e '60 la squadra visse alcune buone stagioni, dando alla nazionale calciatori come Fons van Wissen, Giel Haenen e Gerard Bergholtz. Nel 1957 la capienza dello Stadio Boschpoort fu portata a 18.000 posti in considerazione dell'accresciuta popolarit\u00e0 del club. Nel 1961 la squadra si trasfer\u00ec al nuovo stadio De Geusselt. Nella stagione 1969 si registr\u00f2 un'affluenza stagionale complessiva allo stadio di 100.000 persone. Gli anni '60 furono un periodo di alti e bassi, con frequenti coinvolgimenti nella lotta per non retrocedere.\nLe cose cambiarono quando il club acquist\u00f2 dal Ch\u00e8vremont, vicino club di terza divisione, un giovane di nome Willy Brokamp, che esord\u00ec con l'MVV in Eredivisie a 18 anni, nel 1964. Guidata dal suo talento, la compagine di Maastricht termin\u00f2 il campionato nelle posizioni di vertice nei primi anni '70 e nel 1972-1973 Brokamp fu eletto miglior calciatore del campionato, di cui si laure\u00f2 capocannoniere insieme a Cas Janssens. In questo periodo la squadra espresse il miglior calcio della propria storia. In undici stagioni di militanza nel club furono ben 141 i gol di Brokamp, che durante la sua militanza nell'MVV collezion\u00f2 6 presenze e 6 reti in nazionale. Nel 1974 lasci\u00f2 il Maastricht per l'.\nNel 1976 il club retrocesse in Eerste Divisie, nella prima disastrosa stagione senza Brokamp. La risalita non fu immediata: la squadra si classific\u00f2 terza in seconda serie, ma nel 1976-1977, giunta seconda, ottenne la risalita tramite gli spareggi promozione-retrocessione. Nel 1980 in uno storico match batt\u00e9 l'Ajax per 3-6. Resta questa la peggiore sconfitta interna dell'Ajax allo Stadio De Meer. Dopo alcuni piazzamenti a met\u00e0 classifica la squadra di Maastricht conobbe una nuova retrocessione nel 1982. Risalita nel 1984, torn\u00f2 in seconda serie nel 1986, ma si risollev\u00f2 nel 1988, per poi rimanere in massima serie sino al 1995.\nIn questo periodo i calciatori dell'MVV Cees Schapendonk e Erik Meijer guadagnarono la chiamata della nazionale olandese; Erik Gerets quella della nazionale belga. L'MVV si piazz\u00f2 settimo el 1991-1992 e nel 1992-1993, sfiorando la qualificazione alle coppe europee. Nel 1992 fu eletta \"squadra dell'anno\" dalla KNVB per il suo calcio propositivo e offensivo, voluto dal tecnico Sef Vergoossen.\nAlla retrocessione del 1995 segu\u00ec la risalita del 1997, quando la squadra vinse il campionato di Eerste Divisie sotto la guida dell'ex portiere dell'MVV Frans K\u00f6rver. Nel 2000 vi fu una nuova retrocessione, da cui il club non \u00e8 stato in grado di risollevarsi. La peggiore annata nella storia della squadra fu il 2003-2004, con il 18\u00b0 e penultimo posto in seconda serie.\nOrganico.\nRosa 2021-2022.\n\"Aggiornata al 19 luglio 2021.\""}
{"id": "1114694", "revid": "287204", "url": "https://it.wikipedia.org/wiki?curid=1114694", "title": "Improbable", "text": "Improbable \u00e8 un romanzo scritto nel 2004 da Adam Fawer. Il protagonista si chiama David Caine, giocatore d'azzardo e professore di matematica e statistica nonch\u00e9 malato di epilessia. Questi elementi si combineranno tra loro con il risultato che la mente di David riuscir\u00e0 a calcolare con estrema precisione la probabilit\u00e0 di ogni evento e, diverr\u00e0 una preda ricercata da servizi segreti, potenze straniere e CIA.\nQuesto romanzo contiene elementi associabili alla fantascienza ma anche a filosofia, statistica, fisica sullo sfondo di un thriller ingegnoso."}
{"id": "1114697", "revid": "92719", "url": "https://it.wikipedia.org/wiki?curid=1114697", "title": "Tigre della sabbia", "text": ""}
{"id": "1114708", "revid": "30610", "url": "https://it.wikipedia.org/wiki?curid=1114708", "title": "Eterotopia (filosofia)", "text": "Eterotopia \u00e8 un termine coniato dal filosofo francese Michel Foucault per indicare \u00abquegli spazi che hanno la particolare caratteristica di essere connessi a tutti gli altri spazi, ma in modo tale da sospendere, neutralizzare o invertire l'insieme dei rapporti che essi stessi designano, riflettono o rispecchiano\u00bb.\nEterotopico \u00e8, per esempio, lo specchio, in cui ci vediamo dove non siamo, in uno spazio irreale che si apre virtualmente dietro la superficie ma che, al contempo, \u00e8 un posto assolutamente reale, connesso a tutto lo spazio che lo circonda. Un altro esempio di \"eterotopo\" \u00e8 il cimitero, unione/separazione simbolica della citt\u00e0 dei vivi e dei morti, \u00ab\"l'altra citt\u00e0\" in cui ogni famiglia possiede la sua nera dimora\u00bb. Come sono eterotopie teatri, cinema, treni, giardini, collegi, camere d'albergo, manicomi, prigioni...\nForgiato sul modello del concetto di utopia, e come il suo simmetrico inverso, il concetto di eterotopia designa luoghi aperti su altri luoghi, luoghi la cui funzione \u00e8 di far comunicare tra loro degli spazi. Laddove per\u00f2 le utopie designano ambienti privi di localizzazione effettiva, le eterotopie sono luoghi reali. Gi\u00e0 ne \"Le parole e le cose. Un'archeologia delle scienze umane\" (1966) Foucault contrapponeva utopie ed eterotopie, scrivendo: \nNella conferenza tunisina \"Des espaces autres\" del marzo (1967) Foucault articolava in sei princ\u00ecpi le modalit\u00e0 specifiche delle eterotopie. \nFoucault chiudeva la sua conferenza sulle eterotopie con queste parole: "}
{"id": "1114715", "revid": "287204", "url": "https://it.wikipedia.org/wiki?curid=1114715", "title": "Turki", "text": "Turki \u00e8 in senso stretto un aggettivo arabo o persiano derivante dal sostantivo \"Turk\", usato da autori occidentali con due significati abbastanza differenziati.\nIn un senso pi\u00f9 ampio Turki \u00e8 parola di uso comune per indicare una variet\u00e0 di concetti riferibili in pi\u00f9 vasto ambito alle popolazioni turcofone. Pu\u00f2 essere riferita all'idioma parlato da una popolazione turcofona ma anche alla sua specifica cultura o, anche, alle dinastie espresse da una popolazione parlante una delle lingue di struttura turca. Il suo uso \u00e8 ampiamente diffuso dall'Asia meridionale (\"Turki\" in urdu combacia esattamente col persiano \"Turki\"), all'Asia Centrale e alla Turchia.\nDi conseguenza, i \"turchi\" ai quali ci si riferisce con l'etnonimo \"Turki\" non appartengono necessariamente al popolo dell'odierna Turchia."}
{"id": "1114716", "revid": "643494", "url": "https://it.wikipedia.org/wiki?curid=1114716", "title": "Chiswick House", "text": "Chiswick House \u00e8 una villa neopalladiana a Chiswick (distretto di Londra nella zona sudoccidentale della citt\u00e0).\nStoria e descrizione.\nLa casa appartenne a Richard Boyle, terzo conte di Burlington, meglio noto come Lord Burlington, celebre per essere stato architetto di gusto e raffinatezza. Il \"conte architetto\" disegn\u00f2 e costru\u00ec la villa nel 1726.\nL'edificio rettangolare, con tanto di cupola, \u00e8 ispirato a Villa Almerico Capra detta \"La Rotonda\" (edificata da Andrea Palladio a partire dal 1566 nei pressi di Vicenza) e rappresenta allo stesso tempo un buon esempio di architettura del XVIII secolo con portico colonnato e soffitti affrescati. Si differenzia dalla Rotonda, tra le altre cose, per avere tre diversi disegni per le quattro facciate (facciata frontale, due laterali, retro) invece di riproporre simmetricamente lo stesso disegno per tutti i lati.\nTuttavia, nel padiglione centrale della Chiswick House prevalgono maggiormente gli elementi desunti dall'archeologia classica, tanto che l'edificio pu\u00f2 essere considerato come una delle prime residenze neoclassiche del Settecento."}
{"id": "1114726", "revid": "2040479", "url": "https://it.wikipedia.org/wiki?curid=1114726", "title": "Finnegans Wake", "text": "Finnegans Wake, tradotto come La veglia di Finnegan o pi\u00f9 propriamente \"La veglia per Finnegan\" (altri titoli: \"Il risveglio di Finnegan\", \"La sveglia di Finnegan\", \"La veglia dei Finnegan\") \u00e8 l'ultimo romanzo di James Joyce, pubblicato a Londra il 4 maggio 1939, in cui la tecnica del flusso di coscienza viene portata all'estremo.\nProfilo dell'opera.\nLa composizione dell'opera, un poema eroicomico in prosa, secondo la definizione settecentesca ispirata al romanzo di Laurence Sterne adottata da Joyce anche per l\"'Ulisse\", dur\u00f2 parecchi anni (dal 1923 al 1938) durante i quali Joyce, nella sua corrispondenza con gli amici, indicava il suo lavoro con un quadratino (emblema delle quattro parti in cui si sarebbe divisa l'opera) e come \"Work in Progress\"; solo poco prima della pubblicazione venne reso noto il titolo definitivo, \"Finnegans Wake\". Scritto con un linguaggio onirico e polisemico, il romanzo \u00e8 stato per lungo tempo considerato un testo intraducibile.\nConcepito come una sorta di \"storia universale\", la suprema sintesi del creato, \"Finnegans Wake\" trae spunto dall'omonima ballata popolare tradizionale irlandese, Finnegan's Wake, che si era diffusa intorno al 1850; la morte e la comica resurrezione del protagonista, Tim Finnegan, entrambe causate dal \"uisce beatha\" (IPA: [\u02c8i\u0283k\u02b2\u0259 \u02c8b\u02b2ah\u0259]) parola che in gaelico significa \"acqua della vita\", in inglese diventato poi whiskey, diventano un'allegoria del ciclo universale della vita. L'inglese \"wake\" significa allo stesso tempo \"veglia funebre\", ma anche \"risveglio\".\nNel titolo del romanzo Joyce rimosse l'apostrofo del genitivo sassone, per suggerire una sorta di molteplicit\u00e0 di \"Finnegan\", facendolo diventare un sostantivo plurale, intendendo cos\u00ec nei \"Finnegan\" l'umanit\u00e0 che cade, che veglia e risorge.\nCon \"Finnegans Wake\", James Joyce raggiunge la meta di un ciclo percorso in circa quarant'anni con estrema coerenza, dalle prime epifanie composte nel 1900, passando per gli epicleti che presero forma in Gente di Dublino, rivelazioni della natura interna e segreta di situazioni non pi\u00f9 momentanee e circoscritte nello spazio, per il racconto dell'esperienza soggettiva nell'indagine dello sviluppo spirituale fino all\"'epica del corpo umano\" del suo romanzo pi\u00f9 importante, l'Ulisse.\nStanislaus Joyce (fratello di James) defin\u00ec il romanzo \u00abl'ultimo delirio della letteratura prima della sua estinzione\u00bb.\nLa tecnica del flusso di coscienza, gi\u00e0 usata in precedenza nell'Ulisse \u00e8 qui portata alle sue estreme conseguenze.\nLa narrazione, la storia di una famiglia residente nel villaggio di Chapelizod, accanto a Phoenix Park, alla periferia di Dublino, si svolge interamente all'interno di un sogno del protagonista: vengono abolite le normali norme della grammatica e dell'ortografia. A differenza del flusso di coscienza presente nell'ultimo capitolo dell'Ulisse, tuttavia, viene introdotta la punteggiatura. Inoltre, le parole si fondono tra loro cercando di riprodurre la simbologia del linguaggio onirico, ma riuscendo cos\u00ec assai oscure.\nUna raccolta di saggi critici sull'opera prende il nome di \"Our Exagmination Round His Factification for Incamination of Work in Progress\" (in italiano \"Introduzione a Finnegans Wake\").\nAllusioni e riferimenti a \"Finnegans Wake\" in altre opere.\nLa frase \u00abThree quarks for Muster Mark\u00bb presente nel romanzo \u00e8 all'origine del termine dato dal fisico Murray Gell-Mann ai quark, un tipo di particella subatomica.. La parola \"quarks\" \u00e8 una crasi dei termini componenti l'espressione \"question marks\".\nEdizioni.\nL'Editore Mondadori avvi\u00f2 negli anni Ottanta la traduzione dell'opera, condotta per i Libri I-II da Luigi Schenoni in 4 volumi; dopo la sua morte nel 2008, l'impresa \u00e8 affidata a Enrico Terrinoni e Fabio Pedone e si \u00e8 conclusa entro il 4 maggio 2019 (80\u00ba anniversario) con l'edizione italiana dei capitoli 3-4 del Libro III e del Libro IV."}
{"id": "1114733", "revid": "63760", "url": "https://it.wikipedia.org/wiki?curid=1114733", "title": "Acaro", "text": ""}
{"id": "1114735", "revid": "6923", "url": "https://it.wikipedia.org/wiki?curid=1114735", "title": "Rover Montego Estate", "text": ""}
{"id": "1114736", "revid": "2036605", "url": "https://it.wikipedia.org/wiki?curid=1114736", "title": "Monticello (casa)", "text": "Monticello (pronunciato /m\u0252nt\u0259\u02c8t\u0283\u025blo\u028a/), situata presso Charlottesville, in Virginia, il cui toponimo \u00e8 tratto direttamente dalla lingua italiana per indicare una piccola montagna, era la tenuta di Thomas Jefferson, terzo presidente degli Stati Uniti d'America e fondatore dell'Universit\u00e0 della Virginia. L'edificio \u00e8 stato costruito su un progetto dello stesso Jefferson, ed \u00e8 situato sulla cima di un colle delle Southwest Mountains.\nNel 1987 Monticello \u00e8 stata inserita in coppia con l'Universit\u00e0 della Virginia tra i patrimoni dell'umanit\u00e0 e un'immagine della facciata occidentale della tenuta fu impressa sulla moneta da 5 centesimi di dollaro statunitense tra il 1938 ed il 2003 (per poi ritornarvi all'inizio del 2006) e sulla banconota da 2 dollari tra il 1928 ed il 1966.\nStoria.\nI lavori sulla propriet\u00e0 di Monticello iniziarono nel 1768, e Jefferson abit\u00f2 il padiglione Sud (un edificio esterno) a partire dal 1770. Il progetto originale si basava sullo stile classico del Palladianesimo. Quando Jefferson abbandon\u00f2 Monticello nel 1784 per viaggiare in Europa, il progetto originale era stato in gran parte completato, con l'eccezione dei portici e delle decorazioni in legno intarsiato degli interni. Prima del ritorno, Jefferson ampli\u00f2 la propria visione di Monticello per incorporare le caratteristiche tipiche degli edifici palladiani e delle rovine ammirate oltreoceano. I progetti originali furono ammodernati a partire dal 1796. La costruzione di Monticello fu sostanzialmente completata nel 1809, con l'eccezione della cupola.\nJefferson mor\u00ec il 4 luglio 1826, e Monticello fu ereditata dalla primogenita Martha Jefferson Randolph. Le difficolt\u00e0 finanziarie obbligarono Martha a vendere Monticello a James T. Barclay, un medico locale, nel 1831. Barclay la vendette a sua volta nel 1834 a Uriah Phillips Levy, primo ebreo americano a diventare ufficiale della United States Navy, il quale era un grande ammiratore di Jefferson. Durante la guerra di secessione americana la casa fu confiscata dal governo Confederato e venduta, ma Uriah Levy (morto nel 1862) riusc\u00ec a recuperarla dopo la guerra.\nGli eredi di Levy agirono per vie legali fino al 1879, quando raggiunsero un accordo con il nipote di Uriah Levy, Jefferson Monroe Levy, famoso avvocato di New York, che assieme ad altri speculatori prese possesso della propriet\u00e0. Jefferson Levy, come suo zio, ripar\u00f2, restaur\u00f2 e protesse Monticello, seriamente danneggiata mentre i processi proseguivano nelle corti della Virginia e di New York.\nUn'organizzazione privata, senza scopo di lucro, la Thomas Jefferson Foundation, acquist\u00f2 la casa da Jefferson Levy nel 1923, per poi farla restaurare dagli architetti Fiske Kimball e Milton Grigg. Monticello \u00e8 attualmente adibito a museo. I visitatori possono ammirare le stanze del seminterrato e del piano terra, ma il secondo e terzo piano sono chiusi al pubblico.\nSebbene numerosi edifici siano stati ricostruiti o ristrutturati per riportare l'edificio ed il suo circondario alle medesime condizioni dell'epoca di Jefferson, nessuno dei ricoveri per gli schiavi \u00e8 stato ricostruito, facendo scomparire in tale modo gli alloggi degli oltre 200 schiavi che erano l\u00ec detenuti sotto le dipendenze del presidente americano.\nMonticello \u00e8 l'unica casa privata degli Stati Uniti ad essere stata inserita tra i patrimoni dell'umanit\u00e0. Tra il 1989 ed il 1992 una squadra di architetti dell'Historic American Buildings Survey (HABS) cre\u00f2 una mappa con tutte le misure dell'edificio. Le carte sono oggi depositate presso la Biblioteca del Congresso. La nomina a patrimonio dell'umanit\u00e0 cre\u00f2 un legame tra questo edificio e l'Universit\u00e0 della Virginia.\nTra gli altri progetti realizzati da Jefferson si trovano l'altra sua casa, nei pressi di Lynchburg, chiamata Poplar Forest ed il Campidoglio di Richmond.\nDecorazioni ed arredi.\nBuona parte delle decorazioni interne di Monticello riflettevano le idee di Jefferson stesso.\nL'originale entrata principale \u00e8 attraverso il portico della facciata orientale. Il soffitto di questo portico incorpora una banderuola per indicare la direzione del vento. Un grande orologio si affaccia sul muro orientale, ed ha solo la lancetta delle ore in quanto Jefferson lo riteneva di precisione sufficiente per coloro che lavoravano all'esterno. L'orologio mostra lo stesso orario segnato dal \"Grande Orologio\" (progettato da Jefferson) nella hall. La hall contiene riproduzioni di oggetti raccolti da Lewis e Clark durante la loro famosa spedizione. Il pavimento \u00e8 dipinto con verde simile al colore dell'erba, su raccomandazione dell'artista Gilbert Stuart che voleva richiamare anche all'interno lo stile degli esterni.\nL'ala meridionale comprende le stanze private di Jefferson. La biblioteca contiene numerosi libri della terza raccolta di Jefferson. La sua prima biblioteca fu bruciata nell'incendio di una piantagione, mentre cedette (o vendette) la seconda nel 1815 al Congresso degli Stati Uniti d'America per sostituire i libri perduti quando gli inglesi bruciarono il Campidoglio nel 1814. Questa seconda biblioteca fu il nucleo della Biblioteca del Congresso. Nonostante sia divenuta famosa per le sue dimensioni, Monticello oggi non \u00e8 pi\u00f9 grande di una normale villa, con uno spazio abitabile di circa 1000 m2. Jefferson considerava l'uso di numerosi mobili come uno spreco di spazio, cosicch\u00e9 il tavolo nella sala da pranzo veniva posizionato solo durante i pranzi, ed i letti furono costruiti in alcove tagliate in muri spessi che fungevano anche da ripostigli. Il letto di Jefferson era accessibile da due lati: dal suo gabinetto (lo studio) e la camera da letto (vestibolo).\nLa facciata occidentale d\u00e0 l'impressione di una villa di modeste proporzioni, con un piano interrato nascosto nella collina.\nL'ala settentrionale contiene la sala da pranzo, con un montavivande e due portavivande a rotelle incorporati nel caminetto, e due camere per gli ospiti.\nEdifici esterni e giardini.\nLa casa principale fu ingrandita da piccoli padiglioni a nord e a sud. A sud si trova una fila di edifici funzionali (caseificio, bagni, magazzini, una piccola carpenteria, falegnameria, ecc.) e residenze per gli schiavi, nota come Mulberry Row. \u00c8 ancora in piedi la casa in pietra della sarta, cos\u00ec come l'alto camino della falegnameria e le fondazioni degli altri edifici. Una cabina su Mulberry Row fu, per breve tempo, la casa di Sally Hemings; in seguito si trasfer\u00ec in una stanza della \"d\u00e9pendance meridionale\", sotto alla casa principale. Sul pendio che si trova dietro a Mulberry Row, Jefferson cre\u00f2 un grande giardino.\nLa casa fu il centro di una piantagione di 5000 acri (20\u00a0km\u00b2), gestita da circa 150 schiavi.\nNel 2004 gli amministratori acquistarono l'unica propriet\u00e0 che godeva di un panorama su Monticello, l'alta montagna che Jefferson chiamava Montalto, ma che \u00e8 nota agli abitanti di Charlottesville come Mountaintop Farm, monte Patterson o monte Brown. Nel tentativo di bloccare la costruzione del cosiddetto \u00abMcMansions\u00bb, gli amministratori spesero 15 milioni di dollari per acquistare il terreno, che Jefferson aveva posseduto e che fu utilizzato nel XX secolo come fattoria divisa in appartamenti utilizzati da studenti dell'Universit\u00e0 della Virginia. I gestori della propriet\u00e0 di Monticello considerarono per molto tempo un pugno nell'occhio le costruzioni su quella montagna, e decisero di acquistarle quando furono messe sul mercato. Molti dei residenti furono felici di sapere di questo interesse, ma dovettero subire la decisione dei padroni di Monticello che si rifiutarono di annullare i loro mutui, obbligandoli a pagare due affitti. Monticello applica una tariffa ai visitatori di $13 per gli adulti, e $7 per i bambini, per poter visitare la cima della montagna, solo tra maggio ed ottobre. Nel resto dell'anno la montagna \u00e8 chiusa, ed \u00e8 presente un costante servizio di vigilanza.\nEsistono anche due case all'interno del parco di 20\u00a0km\u00b2.\nAltre informazioni.\nMonticello \u00e8 apparsa sulla moneta da 5 centesimi di dollaro. In origine questa moneta fu disegnata da Felix Schlag, ed \u00e8 stata reintrodotta nel 2006 dopo due anni in cui \u00e8 stata coniata il 5 centesimi denominato \u00abWestward Series\u00bb. Monticello \u00e8 stata raffigurata anche sulla banconota da 2 dollari, fino al 1966. Attualmente la banconota da 2 dollari raffigura Jefferson su una facciata, ed un dipinto sulla presentazione al Secondo Congresso Continentale della Dichiarazione d'Indipendenza.\nMonticello \u00e8 stata descritta nel programma \"Guide to Historic Homes of America\" della rete A&amp;E Network, condotto da Bob Vila in un tour che ha incluso la Stanza della Cupola (non aperta al pubblico) e l'Honeymoon Cottage.\nPresso la University of the Cumberlands di Williamsburg (Kentucky) si trova il complesso di Corell Science Complex, replica di Monticello.\nSidney Fiske Kimball, padre della Scuola di Architettura presso la University of Virginia, uno dei primi a cimentarsi con i restauri di Monticello, ed autore del libro \"Thomas Jefferson, Architect\", utilizz\u00f2 i principi architetturali di Jefferson per costruire la propria casa all'esterno di Charlottesville, chiamata \"Shack Mountain\". Costruita nel 1935-1936, Shack Mountain \u00e8 un padiglione in stile Jefferson, proprio come Monticello, considerato il pezzo forte di Kimball. Lo stesso Kimball consigli\u00f2 il restauro del Colonial Williamsburg e di Stratford Hall. Shack Mountain \u00e8 stata nominata National Historic Landmark nel 1992.\nNell'intro del suo album di debutto, il rapper Lupe Fiasco fa riferimento all'edificio nel testo \"...when they was on the back of a nickel like Monticello, in the underworld had to be smarter then Donatello\"."}
{"id": "1114738", "revid": "6923", "url": "https://it.wikipedia.org/wiki?curid=1114738", "title": "Vanden Plas Princess", "text": ""}
{"id": "1114740", "revid": "228587", "url": "https://it.wikipedia.org/wiki?curid=1114740", "title": "Nederlandse Spoorwegen", "text": "Nederlandse Spoorwegen N.V. /'ne:d\u0259r\u02ccl\u0251nts\u0259 'spo:r\u02cc\u028be:x\u0259/ (acronimo NS, in italiano: Ferrovie dei Paesi Bassi SA) sono le ferrovie dei Paesi Bassi. Un tempo statali, sono state successivamente privatizzate. \nAl contrario di molti altri paesi, l'infrastruttura ferroviaria non \u00e8 per\u00f2 propriet\u00e0 delle NS, ma \u00e8 stata data in concessione esterna alla societ\u00e0 ProRail sotto il controllo del ministero del traffico. Per i viaggi \u00e8 utilizzabile una smart card contactless, la OV-chipkaart, utilizzabile oltre che sulla rete ferroviaria, su tutti i trasporti pubblici terrestri di linea dei Paesi Bassi.\nRete ferroviaria.\nLe NS operano su una rete molto densa. Da uno a due treni ogni ora collegano le principali citt\u00e0 del paese, le 4 principali Amsterdam, Rotterdam, L'Aia e Utrecht sono collegate fino a 4 volte all'ora. Con l'eccezione di una piccola linea nel Limburgo, il traffico ferroviario si svolge in pianura con pendenze molto ridotte.\nIn collaborazione con le ferrovie tedesche viene offerto un collegamento ICE ogni due ore tra Amsterdam e Francoforte e ogni 4 ore tra l'aeroporto di Amsterdam e Berlino via Osnabr\u00fcck\u2013Hannover. in collaborazione con le ferrovie francesi vengono offerti collegamenti Thalys da Amsterdam e Schiphol a Bruxelles e Parigi.\nIl Paese \u00e8 stato il primo al mondo ad avere l'intera rete ferroviaria elettrificata. La corrente impiegata \u00e8 continua con una tensione di 1500 Volt, mentre la linea merci (confine Emmerich -) Zevenaar-Zuid - porto di Rotterdam \u00e8 a corrente alternata 25.000 Volt e 50 Hertz.\nTraffico ferroviario.\nNei Paesi Bassi si possono distinguere 5 \"categorie\" di treni passeggeri:\nI treni a lunga percorrenza (Intercity e treni internazionali) saranno controllati dalla NS Reizigers, mentre i treni a percorrenza regionale saranno gestiti dalla NS Reizigers ma anche da Syntus, Veolia e Arriva.\nIl trasporto merci della NS (la precedente NS Cargo) \u00e8 noto col nome di Railion Nederland in collaborazione, gi\u00e0 de alcuni anni, con le imprese di trasporto merci delle ferrovie tedesche e delle ferrovie danesi. Dal 2003 la Railion Nederland non \u00e8 pi\u00f9 di propriet\u00e0 della NS.\nConsiste di una rete notturna, che copre le tratte tra Utrecht o Rotterdam e Amsterdam\u2013Schiphol\u2013L'Aia, in un'ora."}
{"id": "1114742", "revid": "767487", "url": "https://it.wikipedia.org/wiki?curid=1114742", "title": "Rock the Rebel/Metal the Devil", "text": "Rock the Rebel/Metal the Devil \u00e8 il secondo album dei Volbeat pubblicato nel febbraio 2007.\nIl 14 giugno 2007 l'album si \u00e8 aggiudicato il disco d'oro in Danimarca per aver venduto pi\u00f9 di 20.000 copie, e l'8 novembre dello stesso anno \u00e8 stata la volta del primo disco di platino, sempre in Danimarca, per aver oltrepassato la soglia delle 30.000 copie vendute."}
{"id": "1114743", "revid": "464809", "url": "https://it.wikipedia.org/wiki?curid=1114743", "title": "Poesia bucolica", "text": "La poesia bucolica \u00e8 un genere di poesia pastorale, la cui origine viene fatta risalire al poeta greco Teocrito. Nell'antichit\u00e0 riscosse notevole successo, tanto che si occup\u00f2 di questo genere il poeta latino Virgilio. In epoca moderna la poesia bucolica \u00e8 stata il tramite per la creazione di un luogo immaginario abitato da pastori felici dediti alla poesia, chiamato Arcadia. Esempi moderni di poesia pastorale sono l'\"Aminta\" di Torquato Tasso e l\"'Arcadia\" di Jacopo Sannazaro.\nOrigine e storia.\nIl termine bucolica deriva dal sostantivo greco \u03b2\u03bf\u03c5\u03ba\u03cc\u03bb\u03bf\u03c2 (\"buk\u00f2los\" = \"bovaro\"): il poeta greco Teocrito si defin\u00ec l'inventore del genere della poesia bucolica, cio\u00e8 di una poesia in cui i protagonisti erano dei semplici pastori, lo scenario quello sereno e allegro della campagna, allietato da gare canore fra i pastori poeti. Negli idilli di Teocrito, la scena pi\u00f9 frequente, in effetti, \u00e8 quella di due pastori che si sfidano in una tenzone canora; l'oggetto privilegiato del loro canto sono vicende d'amore e, in particolare, i pastori usano il canto per lenire le pene di un amore non corrisposto.\nLa poesia bucolica teocritea non fu per\u00f2 un semplice \"divertissement\" letterario, ma il poeta si serv\u00ec dello strumento della poesia anche a fini polemici, come nelle \"Talisie\", o per riscrivere con una sensibilit\u00e0 nuova miti antichi: \u00e8 questo il caso del mito di Polifemo e Galatea, che tradizionalmente vedeva nel ciclope Polifemo un mostro orrendo e insensibile, mentre in Teocrito Polifemo canta la propria tristezza per il rifiuto di Galatea e dialoga con se stesso lamentando la propria deformit\u00e0 fisica come causa di tutti i propri mali. In questo componimento, la poesia bucolica dimostra tutta la propria vivacit\u00e0 narrativa e la propria carica di innovazione letteraria nell'introspezione psicologica di un personaggio precedentemente condannato al ruolo fisso del \"mostro\".\nL'esperimento teocriteo ebbe immediatamente largo seguito, a dimostrazione di una mutata sensibilit\u00e0 non solo degli autori di poesia, ma anche del pubblico a cui queste erano indirizzate. Continuatori del genere bucolico furono i poeti Mosco di Siracusa e Bione di Smirne.\nNel mondo latino il primo poeta a occuparsi del genere bucolico fu il mantovano Virgilio. La sua prima opera furono appunto le \"Bucoliche\" (dette anche ecloghe), raccolta di dieci componimenti in cui l'autore riprende i temi ormai classici della poesia bucolica greca ma introducendovi decise innovazioni.\nLa prima differenza che si pu\u00f2 notare fra i componimenti di Teocrito e quelli di Virgilio \u00e8 l'ambiente in cui si muovono i personaggi: infatti l'atmosfera che si respira nelle poesie greche \u00e8 quella dell'assolata campagna mediterranea ripresa solitamente nel pieno della calura (non bisogna dimenticare che Teocrito era siracusano), mentre in Virgilio (che proveniva da Mantova, quindi dalla pianura padana) non \u00e8 infrequente assistere a brumosi tramonti, certo frutto dell'esperienza da settentrionale del poeta.\nMa la differenza che pi\u00f9 colpisce il lettore \u00e8 certamente l'utilizzo allegorico: se argomento privilegiato della poesia greca era il racconto delle pene d'amore dei pastori, dietro i personaggi virgiliani si possono scorgere le vicende personali del poeta legate ai fatti militari e politici del suo tempo. Celebre il lamento del pastore Melibeo, nella prima bucolica, che \u00e8 stato espropriato delle proprie terre (a seguito della battaglia di Filippi). L'altro protagonista dell'ecloga, Titiro, pu\u00f2 invece rimanere tranquillamente sdraiato all'ombra, dato che gode della protezione di un dio (e questo dio \u00e8 certamente Ottaviano Augusto).\nContinuatori dell'esperienza poetica virgiliana furono, in et\u00e0 imperiale, Calpurnio Siculo e Nemesiano, ma echi bucolici si possono riscontrare anche nel poeta cristiano Prudenzio.\nL'eredit\u00e0 nella letteratura italiana.\nIl genere bucolico, dopo secoli di assenza dalla scena letteraria europea, viene ripreso da Dante nel suo scambio in latino con Giovanni Del Virgilio e da qui si diffonde nella letteratura italiana in volgare. Il paesaggio proprio della poesia bucolica si pu\u00f2 ritrovare in Boccaccio, nel \"Ninfale d'Ameto\" e nel \"Ninfale fiesolano\", anche se qui gli elementi pastorali sono inseriti all'interno di una narrazione che, a tutti gli effetti, appartiene pi\u00f9 al genere del romanzo che a quello della poesia bucolica, ma gi\u00e0 nel XV secolo il motivo pastorale viene rielaborato da Jacopo Sannazaro che rid\u00e0 impulso al genere. Anche Matteo Maria Boiardo scrisse delle \"Ecloghe\" improntate al modello virgiliano e, certamente, tutti questi modelli furono presenti al Tasso dell' \"Aminta\". Anche il Barocco non disdegn\u00f2 temi e motivi pastorali, come provano l\u2019\"Adone\" e la \"Sampogna\" di Giambattista Marino, ma l'influsso della poesia pastorale non si limit\u00f2 a riprese tematiche o stilistiche, ma determin\u00f2 la nascita di un movimento letterario, il movimento dell'Arcadia.\nNell'Ottocento, anche se non si attinge direttamente alla poesia bucolica, tuttavia non mancano i riferimenti a quel mondo poetico: basti pensare al termine \"idilli\" che Leopardi utilizza per designare i suoi componimenti.\nA cavallo fra i due secoli, Giovanni Pascoli utilizz\u00f2 la prima ecloga virgiliana per trarre il titolo della pi\u00f9 fortunata delle sue raccolte poetiche, \"Myricae\" e riferimenti al modo greco dei pastori non mancano in Gabriele D'Annunzio. Infine, nella raccolta \"Ossi di seppia\" di Eugenio Montale troviamo una poesia dal titolo \"Ecloga\"."}
{"id": "1114748", "revid": "36426", "url": "https://it.wikipedia.org/wiki?curid=1114748", "title": "Via Larga", "text": ""}
{"id": "1114752", "revid": "899609", "url": "https://it.wikipedia.org/wiki?curid=1114752", "title": "Segnavia", "text": ""}
{"id": "1114753", "revid": "1543377", "url": "https://it.wikipedia.org/wiki?curid=1114753", "title": "Mereworth Castle", "text": "Mereworth Castle \u00e8 una villa neopalladiana nel Kent, in Inghilterra.\nMereworth non \u00e8 propriamente un castello ma una riproduzione ispirata a Villa Capra detta la Rotonda di Andrea Palladio. \u00c8 stato costruito da Colen Campbell. Gli interni presentano bassorilievi di Giovanni Bagutti e affreschi di Francesco Sleter. Attorno alla villa i sviluppa un grande parco e una valle con padiglioni e casine artistiche.\nStoria.\nOriginariamente sito di un maniero fortificato risalente al 1332, l'abitazione venne ereditata da Francis Fane, I conte di Westmorland (1580-1629) (figlio ed erede di Sir Thomas Fane (m. 1589) di Badsell, nella parrocchia di Tudeley, nel Kent) da parte di sua madre Mary Neville, \"suo jure\" baronessa le Despenser (c. 1554\u20131626), unica figlia ed erede di Henry Nevill, VI barone Bergavenny (m. 1587). L'attuale costruzione venne costruita per\u00f2 a partire dagli anni '20 del Settecento da John Fane, VII conte di Westmorland su disegno dell'architetto Colen Campbell che si ispir\u00f2 alla palladiana Villa la Rotonda, in Veneto. L'interno presenta stucchi di Giovanni Bagutti ed affreschi di Francesco Sleter.\nLa casa \u00e8 passata per eredit\u00e0 ai baroni Oranmore e Browne dei quali \u00e8 sede famigliare. Venne venduta nel 1930 ed utilizzata come campo di prigionia durante la seconda guerra mondiale. Negli anni '50 e '60 del Novecento fu propriet\u00e0 dell'artista Michael Lambert Tree (1921\u20131999), figlio di Ronald Tree ed erede della fortuna mercantile della Marshall Field, e di sua moglie, Lady Anne Cavendish, figlia del X duca di Devonshire. Tree eredit\u00f2 la casa da suo zio, Peter Beatty, che mor\u00ec il 26 ottobre 1949.\nIl Wateringbury Stream attraversa i terreni del castello ed \u00e8 alimentato da un mulino ad acqua che si trova ad est del castello.\nMereworth Castle \u00e8 oggi propriet\u00e0 di Mahdi Al-Tajir, ex ambasciatore degli Emirati Arabi Uniti nel Regno Unito e proprietario della Highland Spring, che la acquist\u00f2 nel 1976 per la cifra di 1.200.000 dollari. Solitamente la struttura non \u00e8 accessibile al pubblico, ma apre i battenti in rare occasioni con tours guidati."}
{"id": "1114757", "revid": "124228847", "url": "https://it.wikipedia.org/wiki?curid=1114757", "title": "Afraate", "text": "Biografia.\nIl nome proprio \u00e8 di origine persiana: \"Aphrahat\" (o \"Pharhadh\") \u00e8 la versione siriaca del pahlavi \"Frah\u0101t\" (che fu il nome di cinque re Parti).\nLa sua famiglia era originaria dell'Adiabene, una regione della Mesopotamia del nord, parte dell'Impero persiano.\nNato verso il 270, Afraate visse sotto l'impero persiano: i suoi testi sono datati secondo l'era persiana e secondo gli anni di regno di Sapore II, di cui evidentemente fu un suddito.\nScrisse in siriaco.\nCrebbe in una comunit\u00e0 ecclesiale legata alla tradizione giudeo-cristiana. Quando fu battezzato assunse il nome cristiano di Giacomo.\nPratic\u00f2 la vita ascetica e successivamente (il dato \u00e8 praticamente certo) fu un \u201cmonaco\u201d dei \"Figli dell'Alleanza\".\nGli studiosi ritengono che potrebbe essere stato anche vescovo. Egli infatti firm\u00f2 la lettera che un sinodo di vescovi tenutosi nel 344 invi\u00f2 alla sede arcivescovile di Seleucia-Ctesifonte (la sede metropolitana della Chiesa d'Oriente).\nOpere.\nAfraate fu autore di una raccolta contenente 23 opere (tra discorsi e omelie) che porta il titolo di \"Demonstrationes\" (in siriaco \"'Ta\u1e25wiy\u0101th\u0101\"), dette anche \"Esposizioni\". I 23 testi sono ordinati secondo il criterio alfabetico: dalla prima alla 22\u00aa lettera dell'alfabeto siriaco. Il 23mo testo \u00e8 da considerarsi un'appendice: si tratta di una lettera indirizzata ai \u201cFigli dell'Alleanza\u201d, la comunit\u00e0 monastica di cui lo stesso Afraate faceva parte.\nNelle \"Demonstrationes\" tratta diversi temi della vita cristiana, come la fede, l'amore, il digiuno, l'umilt\u00e0, la preghiera, la vita ascetica e anche il rapporto tra giudaismo e cristianesimo, tra Antico e Nuovo Testamento.\nI suoi scritti furono all'inizio attribuiti a Giacomo di Nisibi ma, nel 1855 il Cureton riusc\u00ec a dimostrarne la paternit\u00e0 di Afraate.\nDottrina.\nNelle sue opere Afraate espone la dottrina delle tre persone divine, ammettendo l'unit\u00e0 della persona di Cristo in due nature (quindi si colloca dentro l'ortodossia), anche se ignora il Credo del Concilio di Nicea. Quanto allo Spirito Santo, la sua dottrina non lo nomina espressamente (questa \u00e8 un'altra differenza rispetto ai teologi suoi contemporanei che conobbero il Concilio di Nicea).\nCi\u00f2 che contraddistingue la sua dottrina \u00e8 il fatto che essia sia basata su di un simbolismo esclusivamente biblico, arricchito dalle traduzioni targumiche trasmesse dalle prime comunit\u00e0 cristiane della Mesopotamia.\nEgli afferma anche che l'anima, dopo la morte, rimane in uno stato di letargia spirituale fino al giorno della resurrezione del corpo, perch\u00e9 l'anima non vuole lasciare del tutto il corpo, al quale aderisce per le funzioni terrene esercitate, mentre nella sua essenza celestiale \u00e8 unita a Cristo.\nCulto.\nLa Chiesa lo considera santo e lo ricorda il 29 gennaio."}
{"id": "1114758", "revid": "92719", "url": "https://it.wikipedia.org/wiki?curid=1114758", "title": "Cetorino", "text": ""}
{"id": "1114759", "revid": "92719", "url": "https://it.wikipedia.org/wiki?curid=1114759", "title": "Megamouth", "text": ""}
{"id": "1114760", "revid": "92719", "url": "https://it.wikipedia.org/wiki?curid=1114760", "title": "Squalo mako", "text": ""}
{"id": "1114764", "revid": "6923", "url": "https://it.wikipedia.org/wiki?curid=1114764", "title": "BMW X5", "text": "Il BMW X5 \u00e8 un SUV di segmento E prodotto dalla casa automobilistica tedesca BMW a partire dal 1999.\nOrigini.\nCon la X5, la casa bavarese esordisce di fatto nel settore delle Sport Utility, e cio\u00e8 di quelle vetture simili nell'aspetto ad un fuoristrada, ma con scocca portante di derivazione automobilistica e in genere meno inclini all'off-road duro e puro e pi\u00f9 votate al lusso e al comfort. \nLa sigla \"\"X\" indica le vetture di questo segmento in quanto tale lettera, secondo la tradizione BMW, \u00e8 sempre stata utilizzata per indicare quelle versioni di modelli di grande serie dotati di trazione integrale. Per esempio, la BMW 325 iX era derivata dalla BMW 325i, ma dotata di trazione sulle quattro ruote. I modelli di nicchia della BMW sono caratterizzati dalla denominazione costituita da una lettera e dal numero della Serie di vetture di grande produzione sulla base del quale viene prodotto il modello. La lettera utilizzata \u00e8 invece una di quelle lettere tradizionalmente adottate dalla BMW per indicare qualche caratteristica peculiare di quel modello. E cos\u00ec si sono avute la lettera \"Z\" (\"Zukunft\"= \"futuro\", oppure \"Zweisitzer\"\"= \"due posti\") per le roadster e la lettera \"M\" (\"Motorsport\", cio\u00e8 la divisione sportiva della BMW) per le sportive pi\u00f9 spinte. Da ci\u00f2 deriva il nome X5, indicando cos\u00ec che la nuova SUV nasceva sulla base delle BMW Serie 5 contemporanee.\nGenerazioni di X5.\nNegli anni si sono succedute pi\u00f9 serie di X5, nel 2018 \u00e8 stata introdotta in listino la quarta generazione, che va a sostituire la terza, in vendita dal 2013. Di seguito vengono mostrate le quattro generazioni di \"X5\":"}
{"id": "1114767", "revid": "83531", "url": "https://it.wikipedia.org/wiki?curid=1114767", "title": "Villa Pisani (Lonigo)", "text": "Villa Pisani detta La Rocca o La Rocca Pisana \u00e8 una villa veneta nel comune di Lonigo in provincia di Vicenza progettata da Vincenzo Scamozzi in stile palladiano.\nStoria.\nNel 1576 Vettor Pisani, della potente famiglia veneziana dei Pisani, che gi\u00e0 possedeva a Lonigo estese propriet\u00e0 agricole, scelse una collina boscosa dominante il paese per erigervi una villa, destinata non a stabile abitazione ma per \u201cdiporto in aria pi\u00f9 sana\u201d, lontana dai miasmi e dalle zanzare della sottostante pianura.\nAutore della costruzione fu Vincenzo Scamozzi, architetto vicentino successore di Andrea Palladio.\nLa \"Rocca Pisana\", come fu chiamata, fu costruita sui resti di una pi\u00f9 antica fortezza, detta appunto Rocca (da qui il nome), distrutta da Ezzelino da Romano.\nRestaurata per volere della contessa Rosetta de Lazara Pisani negli anni cinquanta del Novecento, \u00e8 stata riaperta al pubblico nel 1976.\nLa Pro Loco di Lonigo \u2014 Prolonigo \u2014 con il benestare della propriet\u00e0, organizza visite guidate in primavera e in autunno.\nDescrizione.\nL'opera, di cui lo Scamozzi d\u00e0 un'ampia descrizione nel suo trattato di architettura, si pone nel periodo iniziale della sua attivit\u00e0, ma gi\u00e0 testimonia in pieno le sue capacit\u00e0 tecniche e formali, e si pone tra le pi\u00f9 belle realizzazioni di tutta la sua produzione.\nEssa si erge sulla collina dominandola con l'austera purezza dei suoi volumi, realizzando una ideale composizione geometrica.\nLa villa \u00e8 visibile da grande distanza e si caratterizza per una struttura quadrata sormontata da una cupola ottagonale.\nLa facciata principale ha una scala alla romana che conduce in un pronao ispirato all'architettura classica con sei colonne ioniche, serrate dal timpano dentato al cui vertice si alza la cupola.\nIl colonnato, di gusto classico, \u00e8 iscritto tra due ali compatte segnate dal bugnato d'angolo e dalla fascia marcapiano.\nUn'apertura al culmine della cupola rischiara dall'alto la sala centrale dell'edificio, sul cui pavimento, in corrispondenza dell'apertura sulla cupola, una griglia marmorea raccoglie l'acqua piovana.\nAttorno al salone gira il piano nobile con sale arredate con mobili d'epoca e ricordi della famiglia Pisani.\nNel seminterrato la cucina, ancora funzionante.\nMagnifico \u00e8 il panorama visibile dalla villa che, nelle giornate limpide, spazia fino agli Appennini.\nFilmografia.\nNell'aprile del 1992 la villa \u00e8 stata teatro delle riprese della scena finale del film \"Quattro figli unici\" di Fulvio Wetzl, l'incontro dei protagonisti al centro del salone centrale."}
{"id": "1114768", "revid": "767487", "url": "https://it.wikipedia.org/wiki?curid=1114768", "title": "Vallata del Torbido", "text": "La vallata del Torbido \u00e8 un'area geografica della provincia di Reggio Calabria al confine tra le Serre e l'Aspromonte in direzione del versante jonico reggino, nel territorio dei comuni di Mammola, Grotteria, San Giovanni di Gerace, Martone, Gioiosa Ionica e Marina di Gioiosa Ionica.Si trova nel centro-nord della Locride ed \u00e8 percorsa dal fiume Torbido che nasce in Aspromonte e sfocia nel mare Jonio.\nIl paese pi\u00f9 grande \u00e8 Gioiosa Jonica con 7.240 abitanti, mentre quello pi\u00f9 piccolo \u00e8 Martone con 597. Il comune con il pi\u00f9 vasto territorio \u00e8 Mammola e il pi\u00f9 piccolo \u00e8 Martone. \nComplessivamente i cittadini che vivono nella vallata del Torbido sono 21.690.\nIl territorio della vallata, ad eccezione del comune di Marina di Gioiosa Ionica, fa parte della comunit\u00e0 montana della Limina, con sede in Mammola, alla quale appartengono inoltre i comuni di Canolo e Gerace. Mammola \u00e8 inoltre sede della Porta di Accesso e il Centro Visita del Parco nazionale dell'Aspromonte.\nNella vallata si trova il Parco museo Santa Barbara, museo privato di arte moderna dell'artista Nik Spatari, realizzato sui resti di un antico monastero basiliano."}
{"id": "1114770", "revid": "118195109", "url": "https://it.wikipedia.org/wiki?curid=1114770", "title": "Nicola da Guardiagrele", "text": "Biografia.\nIl curato guardiese don Filippo Ferrari asserisce che Magister Nicolaus, figlio dello scultore Andrea, avesse il cognome Gallucci; altri storici locali come Giuseppe Iezzi sostengono che Nicola avesse una bottega tutta sua a Guardiagrele, come testimoniato da un manoscritto dell'Antinori; tuttavia gi\u00e0 lo storico Damiano Venanzio Fucinese ha messo in discussione queste tesi, dimostrando come Nicola non si fosse mai firmato con questo cognome, e di come gli storici locali spesso e volentieri si fossero abbandonati a questioni di campanile e falsificazioni; sicch\u00e9 la critica accetta oggi il termine \"Nicola da Guardiagrele\".\nSub\u00ec principalmente l'influenza del gotico e della scuola toscana del Ghiberti.\nSi dedic\u00f2 quasi esclusivamente all'oreficeria, in questo campo ha firmato (e datato) ostensori, croci processionali, busti-reliquiario, paliotti d'altare; tuttavia a lui sono attribuite numerose sculture e un dipinto su tavola.\nIn collaborazione con Paolo Romano e con Pietro Paolo da Todi aveva realizzato i dodici apostoli d'argento che si trovavano sopra l'altare della cappella papale prima del sacco di Roma del 6 maggio 1527.\nNicola da Guardiagrele si dedic\u00f2 anche alla miniatura e alla pittura, come dimostrano un libro di preghiere risalente al 1420 circa conservato nel Museo Cond\u00e9, nello Chateau de Chantilly e la \"Madonna dell'umilt\u00e0\" nella Galleria degli Uffizi a Firenze.\nPer quanto riguarda le sculture in pietra e in marmo \u00e8 pi\u00f9 problematica l'attribuzione alla mano del maestro, piuttosto che a quelle degli allievi della sua bottega. Una sua \"Annunciazione\" si trova al Bargello di Firenze.\nStile artistico di Nicola da Guardiagrele.\nL'opera di Nicola appare molto vasta e sfaccettata tanto che nel gotico abruzzese, al pari dell'opera di Francesco Petrini per quanto riguarda la scultura, pu\u00f2 considerarsi un caso a s\u00e9 stante, dove senza ombra di dubbio ci si trova sempre di fronte alla piena maturit\u00e0 dell'artista nella sapiente mescolanza delle varie sfaccettature dello stile nell'opera finale.\nLa sua opera pu\u00f2 essere suddivisa in tre periodi stilistici, il primo precedente al viaggio a Firenze in cui spunti personali e innovativi si mescolano con la tradizione sulmonese, il secondo periodo coincidente con il viaggio fiorentino e un sostanziale cambio del linguaggio in direzione del ghibertinismo, e il terzo periodo delle opere mature, influenzate fortemente dal Ghiberti, ma anche dal primo gotico abruzzese.Il primo lavoro di Nicola da Guardiagrele anche se non \u00e8 firmato pu\u00f2 essere il nodo di croce di Roccaspinalveti, al quale viene collegata la croce astile della stessa parrocchia di San Michele. Questi due manufatti sono inquadrabili nella produzione sulmonese del XIV-XV secolo, soprattutto per i dettagli iconografici che mostrano ancora scarsi elementi di novit\u00e0 rispetto ai manufatti dell'area geografica vastese. Il nodo infatti \u00e8 decorato da castoni a gocce con smalti traslucidi perfettamente inquadrabili in quella produzione orafa di Ciccarello da Bentenvenga, mentre la croce astile riporta l'iconografia della \"Crocifissione\" sul fronte e la \"Maiestas Domini\" sul retro. Tuttavia le prime tracce di perfezionismo e innovazione si intravedono nel carattere delle iscrizioni, e nella resa dei panneggi e dei volti.\nAnalogamente anche gli ostensori della parrocchia di Santa Maria Maggiore di Francavilla al Mare e del Duomo di San Leucio ad Atessa (1413 e 1418) si riferiscono a questa prima fase artistica, in bilico tra tradizione e innovazione. Infatti sebbene Nicola per la realizzazione avesse ripreso la tipologia del tabernacolo architettonico, utilizzata a mo' di reliquiario, nella tipologia del tempietto poligonale agli apport\u00f2 sostanziali modifiche e personalizzazioni al prototipo classico. Le microarchitetture non sono utilizzate per ospitare le reliquie ma le ostie, creando una tipologia insolita fino ad allora, in secondo luogo si riscontra negli ostensori un uso degli elementi architettonici, usati per una decorazione fine a s\u00e9 stessa, volutamente realizzate per creare giochi stilistici e meraviglia. Le finestre del tempietto ottagono di Francavilla, con i trafori che si ripetono speculari in basso, secondo un modello dell'architettura reale non avrebbe applicazione o i contrafforti rampanti del tempietto pi\u00f9 piccolo di Atessa, montati al contrario rispetto a come dovrebbero essere in realt\u00e0.Insomma Nicola si avvicin\u00f2 molto pi\u00f9 al gotico europeo tradizionale, osando nella realizzazione geometrica delle decorazioni fiabesche, discostandosi da subito dall'interpretazione abruzzese sobria e composita dello stile. Il repertorio usato da Nicola denuncia l'influsso di stili non presenti in Abruzzo, forse appunto per dei viaggi a Venezia o a Firenze, o per aver preso contatti con maestre esterne. L'uso dell'arco inflesso trilobo arriv\u00f2 in Abruzzo con il cantiere di Santa Maria di Collemaggio, che infatti lo ripropone nei due rosoni minori di facciata. Nicola se n'avvide, tanto che utilizz\u00f2 fini baccellature sul piede degli ostensori, ispirandosi forse al vasellame domestico e non a quello sacro, applicando decorazioni a smalto, ovvero lo champlev\u00e9, l'\u00e9mail de plique, e una variazione del cloisonn\u00e9 con filigrane.\nNella successiva realizzazione della croce di Santa Maria Maggiore a Lanciano (1422) il linguaggio sembra approfondire le esperienze sulmonesi in vista di una personalizzazione della sua arte. Una tendenza gi\u00e0 in atto nelle croci abruzzesi del XIV secolo era l'ampliare le scene secondarie ai lati del Crocifisso in senso narrativo, sostituendo ai soli dolenti il Deliquio della Vergine e San Giovanni Tra Longino, Nicodemo e Giuseppe d'Arimatea, mentre al di sopra e al di sotto del Crocifisso gli animali simbolici o allegorie come il teschio d'Adamo, della Resurrezione, e della Deposizione. Nicola segu\u00ec questo modello, realizzando nelle lobature della croce lancianese dei gruppi statuari in miniatura, realizzati con forte aggetto dal fondo e con monumentalit\u00e0 plastica, staccandosi completamente dalla scuola di Sulmona. Vistose affinit\u00e0 sono state riscontrate tra l'opera di Nicola e gli affreschi nella chiesa di San Silvestro a L'Aquila, tradizionalmente attribuiti al Maestro di Beffi, ma sicuramente anche a Francesco di Montereale e a Silvestro di Giacomo da Sulmona (XV secolo). Forse, come nel caso di Collemaggio, Nicola rimase colpito dagli affreschi, dalle forme slanciate, dai voli aggraziati degli angeli, dalle pieghe e dai panneggi lumeggiati dei personaggi.La croce di Santa Maria Maggiore, forse anche per volere della committenza in quanto all'epoca era la cattedrale di Lanciano, soprattutto nel rovescio rappresenta molte innovazioni della scultura gotica abruzzese, insieme con il Cristo benedicente gli Apostoli evangelisti sono realizzati a smalto, affiancati da un ciclo mariologico con l'Annunciazione, Incoronazione e Dormitio Virginis: le prime tre scene sono inserite in piccoli baldacchini gotici, che richiamano le architetture di Francavilla e Atessa.\nNel decennio tra il 1423 e il 1431 dovette realizzarsi il soggiorno fiorentino, poich\u00e9 nelle opere successive di Nicola, a parte il silenzio artistico, grandi novit\u00e0 vennero introdotte nei suoi lavori maturi, tra cui l'Antependium del Duomo di Teramo. Forse Nicola and\u00f2 a Firenze per studiare la realizzazione del battistero di San Giovanni del Ghiberti, visto che il suo influsso \u00e8 molto presente nelle opere nicoliane, specialmente per il paliotto di Teramo. Di quest'epoca sono sei altorilievi in pietra provenienti dalla casa di Teofilo Patini a Castel di Sangro, conservati poi nel Museo dell'Opera del Duomo di Firenze. Essi raffigurano scene di vita di Cristo, e forse in totale erano 19. Con l'influenza fiorentina, incominci\u00f2 per Nicola il periodo dello \"stile dolce\" delle croci di Guardiagrele, della Cattedrale di San Massimo a L'Aquila e di San Nicola a Monticchio, insieme con la pluralit\u00e0 di mani, perch\u00e9 Nicola aveva comunque una sua bottega, fatto ben visibile pur sotto al sorveglianza del maestro. Dalla croce di Monticchio incomincia a farsi strada nella maniera di Nicola l'ultima variazione stilistica nel senso di un'estetica pi\u00f9 mossa e tormentata e una lavorazione sempre pi\u00f9 minuziosa, realizzata su lamine pi\u00f9 leggere e flessibili.Riflessioni particolari meritano le ultime tre croci di Sant'Agostino a Lanciano (oggi nel museo civico diocesano), quella della chiesa di Santa Maria di Antrodoco e l'ultima del 1451 nella Basilica di San Giovanni in Laterano a Roma. La croce di Sant'Agostino a Lanciano e di San Nicola a Monticchio non sono datate, e sono ritenute successive all'Antependium teramano per la forte vicinanza con smalti delle croci a quelli del paliotto, ma stranamente sono caratterizzate da arcaismi, recuperi sulmonesi e singolarit\u00e0 iconografiche: asprezze anatomiche, spasmi nei volti, la riproposta delle aquile e serpi attorcigliate su s\u00e9 stesse, raffigurazioni della Piet\u00e0 al posto del pi\u00f9 canonico seppellimento di Ges\u00f9.\nL'Antependium teramano fu realizzato dal 1433 al 1448, composto da lamine d'argento parzialmente dorate e applicate su una tavola lignea posta come rivestimento del frontale dell'altare. Esso \u00e8 composto da quattro file sovrapposte di 9 formelle ciascuna, eccezion fatta per le due file intermedie in cui le 2 formelle centrali sono riunite in un unico riquadro verticale con la figura del Redentore benedicente in trono, per un totale di 35 scene. Vanno aggiunte a esse 22 piccole losanghe figurate in smalto traslucido inserite negli spazi di contatto tra le formelle a ottagono irregolare e 26 triangolini con decorazioni floreali in smalto champlev\u00e9 poste nei vuoti lungo la cornice sterna. Le 35 formelle illustrano un ciclo di carattere cristologico con scene di vita e passione di Ges\u00f9, con la sola ultima formella ritraente le stimmate di San Francesco.In quest'ottica va inserita anche la croce di San Giovanni in Laterano, una sorta di summa dell'orafo guardiese, purtroppo compromessa da spoliazioni e operazioni di restauro che hanno alterato l'aspetto originale. Sul diritto torna la presenza degli animali simbolici del pellicano e l'aquila, come il teschio d'Adamo sotto il Crocifisso, mentre sulla traversa orizzontale accanto agli angeli si trovano i gruppi narrativi pieni di pathos, attorno a San Giovanni e all'Addolorata.\nDi recente \u00e8 stata rinvenuta la Croce astile del Duomo di Santa Maria Maggiore in Guardiagrele, che era stata trafugata e smembrara, ochi ricomposta e conservata nel Museo civico diocesano del Duomo. A Nicola da Guardiagrele in Abruzzo sono intitolati lo slargo del portico meridionale del Duomo di Guardiagrele con l'affresco di San Cristoforo, e una via di Chieti, presso la chiesa di Sant'Antonio Abate. "}
{"id": "1114773", "revid": "287204", "url": "https://it.wikipedia.org/wiki?curid=1114773", "title": "Societ\u00e0 Sportiva Lazio Pallavolo", "text": "La S.S. Lazio Pallavolo \u00e8 una societ\u00e0 pallavolistica maschile e femminile di Roma. Fa parte della Societ\u00e0 Sportiva Lazio.\nStoria.\nIl club nacque nel 1951 per iniziativa di alcuni dirigenti della Polisportiva S.S. Lazio (tra questi Gian Chiarion Casoni), che assorb\u00ec la \"Ospedalieri Roma\". La squadra prese parte al campionato di Serie A; questa prima fase della storia della Lazio Pallavolo si chiuse dopo appena due anni, al termine del campionato del 1953, quando alla retrocessione segu\u00ec lo scioglimento.\nRifondato nel 1958, il club milit\u00f2 per lunghi anni nelle categorie minori. Nel 1969 inglob\u00f2 la Canottieri Roma e nei primi anni settanta prese il via una collaborazione con il CUS Roma, che favor\u00ec l'ascesa della squadra universitaria, militante per alcune stagioni in Serie B. Nei primi anni ottanta una crisi economica costrinse la Lazio e il CUS a ridimensionare le ambizioni.\nRipresasi, nel 1990 la Lazio fu promossa in Serie A2; due anni dopo, al termine della stagione 1991-92 festeggi\u00f2 la promozione in A1, riportando la citt\u00e0 di Roma in massima serie a nove anni dalla retrocessione dell'Accademia dello Sport. L'esperienza in A1 dur\u00f2 una sola stagione (1992-93) e si concluse con la retrocessione all'ultima giornata e con la rinuncia della societ\u00e0 a disputare il successivo campionato di Serie A2. L'attivit\u00e0 della sezione pallavolistica fu sospesa fino al 1996, quando la societ\u00e0 fu rifondata e rilevata dal dirigente sportivo Giorgio d\u2019Arpino che, mosso da una grande passione per il Volley, ha inteso rinnovare la societ\u00e0 in un'ottica di continuit\u00e0 con il suo passato di successi.\nNegli anni successivi, dunque, la societ\u00e0 ha portato le squadre a questi risultati:\ncon divisione maschile (serie B Nazionale, serie D Regionale, Prima Divisione Provinciale, Terza Divisione Provinciale, Under 20 Nazionale, Under 18 Nazionale, Under 16 Nazionale, Under 14 Provinciale, Mini Volley) e femminile (serie B Nazionale, Seconda Divisione Provinciale, Terza Divisione Provinciale, Under 18 Nazionale, Under 16 Nazionale, Under 14 Provinciale, Under 13 Promozionale, MiniVolley).\nNella stagione 2020/21 la Lazio Pallavolo ha sette squadre maschili e femminili che militano in campionati FIPAV e ACSI: Serie B maschile, Under 13 Femminile Promozionale, Under 13, Under 16 Femminile I divisione, Under 17 Maschile, Under 14 femminile.\nManifestazioni.\nAmorvolley.\nDall'anno della rifondazione, con la gestione di Giorgio d'Arpino, la Lazio Pallavolo organizza \"Amorvolley - un bambino aiuta un bambino\", manifestazione di pallavolo e solidariet\u00e0 che coinvolge i bambini di tutte le scuole elementari e medie di Roma in tornei di pallavolo allo Stadio della Farnesina. Finalit\u00e0 della manifestazione non \u00e8 solo promuovere la pallavolo nelle scuole, ma anche sensibilizzare i bambini verso i coetanei meno fortunati. Alla manifestazione partecipano anche personaggi dello sport, dello spettacolo e della cultura, che disputano il \"Derby della solidariet\u00e0\" di pallavolo in nome della causa benefica. Sono intervenuti alle diverse edizioni, fra gli altri: Andrea Giani, Paolo Tofoli, Andrea Gardini, Sebastiano Somma, Giancarlo Oddi, Michele Maffei, Pino Wilson, Francesco Peccenini, Felice Pulici. La prossima edizione si svolger\u00e0 il 12 maggio 2016 allo Stadio della Farnesina. Per l'occasione, che cade nel sessantacinquesimo anno di vita della societ\u00e0, la Lazio Pallavolo ha commissionato delle opere commemorative all'artista Nicola Dusi Gobbetti.\nTre tocchi di...classe.\nDal 1996, manifestazione riservata alle classi medie di Roma con fase finale al Palazzetto dello Sport.\nGiocaroma.\nEvento sportivo dedicato alla Pallavolo, che ha radunato migliaia di bambini delle scuole romane in alcuni dei luoghi pi\u00f9 rappresentativi della Capitale, come piazza San Pietro, nel 1997."}
{"id": "1114778", "revid": "2730", "url": "https://it.wikipedia.org/wiki?curid=1114778", "title": "Senato francese", "text": ""}
{"id": "1114780", "revid": "339392", "url": "https://it.wikipedia.org/wiki?curid=1114780", "title": "Treno ad alta velocit\u00e0 Colonia - Francoforte", "text": ""}
{"id": "1114781", "revid": "1782831", "url": "https://it.wikipedia.org/wiki?curid=1114781", "title": "Tajmyr", "text": ""}
{"id": "1114782", "revid": "22416", "url": "https://it.wikipedia.org/wiki?curid=1114782", "title": "Serie D 2006-2007", "text": "La Serie D 2006-2007 fu la 59\u00aa edizione del campionato di categoria.\nStagione.\nAggiornamenti.\nLe neoretrocesse dalla C2 , , e vennero radiate per fallimento e non si iscrissero al campionato.\nInoltre non si iscrissero per problemi finanziari: la , la , il Fortis Spoleto (non ammessa in C2 per inadempienze finanziarie e successivamente retrocessa in Promozione) e il .\nLe ripescate in Serie C2 sono: il , il , il e la .\nPer far fronte a questa carenza di organico vennero ripescate dalla precedente stagione: il Trino, il , il , il , l', la , l', la Pergolese, il e la .\nDi conseguenza il numero di squadre partecipanti scese da 164 a 162.\nAvvennero le seguenti cessioni di titolo e cambi di denominazione sociale\nPlay-off nazionali.\nLe 9 squadre vincitrici dei play-off di girone furono divise in 3 gironi da 3 squadre ognuno in cui le cui vincitrici, pi\u00f9 la migliore seconda, accederono alle semifinali, da disputarsi in turni di andata e ritorno e la finale unica in campo neutro.\nTurno preliminare.\nTriangolare 1.\nLegenda:\nRegolamento:\nNote:\nTriangolare 2.\nLegenda:\nRegolamento:\nTriangolare 3.\nLegenda:\nRegolamento:\nPoule Scudetto.\nLo Scudetto Dilettanti viene assegnato dopo un torneo fra le vincitrici dei 9 gironi. Vengono divise in 3 triangolari le cui vincitrici, pi\u00f9 la migliore seconda, accedono alle semifinali, da disputarsi in turni di andata e ritorno e la finale unica in campo neutro.\nTurno preliminare.\nTriangolare 1.\nLegenda:\nRegolamento:\nTriangolare 2.\nLegenda:\nRegolamento:\nTriangolare 3.\nLegenda:\nRegolamento:"}
{"id": "1114783", "revid": "84604", "url": "https://it.wikipedia.org/wiki?curid=1114783", "title": "Nicola Da Guardiagrele", "text": ""}
{"id": "1114784", "revid": "339392", "url": "https://it.wikipedia.org/wiki?curid=1114784", "title": "Treno ad alta velocit\u00e0 Hannover - W\u00fcrzburg", "text": ""}
{"id": "1114785", "revid": "767487", "url": "https://it.wikipedia.org/wiki?curid=1114785", "title": "Golfo della Chatanga", "text": "Il golfo della Chatanga () \u00e8 un golfo sito nel mare di Laptev, lungo la costa artica siberiana, a sud-est della penisola del Tajmyr, in Russia. Si trova quasi interamente nel territorio di Krasnojarsk e una piccola parte nella Sacha-Jacuzia\n\u00c8 lungo 220 km con una larghezza massima di 54 km. Il golfo \u00e8 diviso in due stretti dall'isola di Bol'\u0161oj Begi\u010dev: lo stretto settentrionale (13 km) e quello orientale (8 km); la profondit\u00e0 massima \u00e8 di 29 metri. Nella parte centro-meridionale del golfo c'\u00e8 la baia di Ko\u017eevnikov (\u0431\u0443\u0445\u0442\u0430 \u041a\u043e\u0436\u0435\u0432\u043d\u0438\u043a\u043e\u0432\u0430). \nLe coste sono alte, scoscese e brulle. Le maree sono semidiurne e presentano un'escursione di 1,4 metri.\nNel golfo, che resta ghiacciato per la maggior parte dell'anno, sfociano i fiumi Chatanga (che d\u00e0 il nome al golfo), il Popigaj e la Bol'\u0161aja Balachnja."}
{"id": "1114786", "revid": "2170462", "url": "https://it.wikipedia.org/wiki?curid=1114786", "title": "Palazzo Corsini-Serristori", "text": "Palazzo Antinori-Corsini-Serristori \u00e8 un palazzo di Firenze, situato in Borgo Santa Croce 6.\nStoria.\nL'edificio sorse per i Serristori tra la fine del Quattrocento e gli inizi del Cinquecento, famiglia documentata in quest'area dai primi del XV secolo.\nIl progetto viene attribuito quasi unanimemente a Giuliano da Sangallo e venne ultimato verso il 1520, facendone un significativo esempio di misurata architettura rinascimentale.\nNel 1587 il palazzo fu acquistato dai Corsini, che lo ampliarono acquistando alcuni edifici sul corso dei Tintori: vennero realizzate nuove stanze affacciate su un nuovo cortile porticato, il secondo del palazzo. I lavori terminarono nel 1611 e vi furono impiegati lo scultore Andrea Ferrucci e lo scalpellino Bastiano Bozolino, ai quali si deve la decorazione di peducci, capitelli e architravi scolpite.\nI Corsini continuarono ad abitarvi e ad apportare migliorie anche quando era gi\u00e0 in opera il cantiere per il loro palazzo \"al Parione\", sul Lungarno, dove si trasferirono solo nel 1640. Negli anni di Firenze Capitale (1865-1871), per rispondere alla crescente richiesta di alloggi, il principe Tommaso Corsini promosse la costruzione nella zona degli orti e di altre dipendenze di propriet\u00e0 verso il corso dei Tintori, di un grandioso edificio da affittare, il cosiddetto palazzo Corsini ai Tintori.\nIl palazzo di borgo Santa Croce continu\u00f2 comunque a venire abitato da alcuni componenti della famiglia Corsini finch\u00e9 nel 1886 Eleonora Corsini spos\u00f2 Lodovico Antinori portando il palazzo \"in dote\" nella nuova famiglia. Oggi il palazzo appartiene alla famiglia Roselli-Cecconi eredi Antinori. \nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nNei suggestivi spazi interni, accuratamente restaurati, ha sede la bottega di profumi e olfattorio Aquaflor e, dal 2018, Flor Decor (antiquariato e arredamento). Altri spazi al piano nobile sono occupati dalla residenza d'epoca Palazzo Roselli Cecconi. \nDescrizione.\nIl palazzo, di grande estensione tanto da contare sulla facciata otto ordini di finestre, ha un aseptto piuttosto semplice e austero, con un grande portale incorniciato dal bugnato e affiancato da semplici finestre rettangolari, mentre ai piani superiori due file di finestre centinate sono sottolineate da cornici marcapiano. Non vi compare nessuno stemma araldico e il portone \u00e8 fuori dall'asse di simmetria.\nIl palazzo si sviluppa attorno a un cortile centrale, perfettamente conservato, con una loggia con colonne ed archi a tutto sesto su tre lati, mentre il quarto lato (quello est) presenta delle volticciole su peducci. Di notevole pregio sono i capitelli e i peducci scolpiti in stile composito (nei peducci si distingue anche lo stemma dei Serristori: d'azzurro, alla fascia diminuita d'argento, accompagnata da tre stelle a sei punte d'oro). Ai piani superiori delle facciate interne si dispiegano ordinate file di finestre rettangolari (con architravi sporgenti al primo piano, pi\u00f9 semplici al secondo) intervallate da una fascia decorata da oculi in pietra serena e cornici marcapiano dentellate. Il secondo piano presenta anche una fila di esili semicolonnine al di sotto della grondaia, oltre la quale si intravede un terzo piano pi\u00f9 semplice.\nIl cortile centrale presenta Al centro si trova un elegante pozzo mentre il loggiato \u00e8 decorato da sculture, frammenti architettonici ed una serie di pitture in alcune lunette, composte da figure in monocromo (che riproducono i bassorilievi come sugli antichi sarcofagi) alternate ad affreschi con scene mitologiche, opera di Gasparo Martellini del 1826.\nLo scalone parte da un angolo del cortile e si arrampica ripida e lineare fino al primo piano. \nAl di l\u00e0 del primo cortile i Corsini fecero costruire una loggia ed alcune stanze al di sopra di essa (1611)."}
{"id": "1114787", "revid": "339392", "url": "https://it.wikipedia.org/wiki?curid=1114787", "title": "Treno ad alta velocit\u00e0 Norimberga - Ingolstadt - Monaco di Baviera", "text": ""}
{"id": "1114789", "revid": "1711941", "url": "https://it.wikipedia.org/wiki?curid=1114789", "title": "Albert Aftalion", "text": "Fu professore di economia all'universit\u00e0 di Lilla a partire dal 1906 e dal 1924 in quella di Parigi.\n\u00c8 stato autore di numerose pubblicazioni e ricerche in campo economico, ma \u00e8 ricordato per la sua teoria della crisi, che egli considera conseguenza di fatti d'inerzia del mercato e di errori di previsione degli imprenditori e non di fattori monetari. Altri suoi studi riguardano il modello dell'acceleratore, problemi sociali, analisi in materia monetaria e di rapporti internazionali. Fu grande sostenitore dell'idea che l'economia di mercato fosse sottoposta a controllo e ad interventi dello stato.\nTra le sue maggiori opere possono essere ricordate: \"Les crises periodiques de surproduction\", \"Les fondements du socialisme\", \"L'or et la monnaie\", \"Monnaie et \u00e9conomie dirig\u00e9e\"."}
{"id": "1114790", "revid": "36426", "url": "https://it.wikipedia.org/wiki?curid=1114790", "title": "Palazzo Antinori-Corsini-Serristori", "text": ""}
{"id": "1114791", "revid": "36426", "url": "https://it.wikipedia.org/wiki?curid=1114791", "title": "Palazzo Antinori Corsini", "text": ""}
{"id": "1114792", "revid": "36426", "url": "https://it.wikipedia.org/wiki?curid=1114792", "title": "Palazzo Della Gherardesca", "text": ""}
{"id": "1114793", "revid": "30297", "url": "https://it.wikipedia.org/wiki?curid=1114793", "title": "C.N. Posillipo", "text": ""}
{"id": "1114799", "revid": "30297", "url": "https://it.wikipedia.org/wiki?curid=1114799", "title": "S. Sturla", "text": ""}
{"id": "1114814", "revid": "968255", "url": "https://it.wikipedia.org/wiki?curid=1114814", "title": "Impennata", "text": "L'impennata \u00e8 il repentino sollevarsi della parte anteriore di un cavallo o di un veicolo.\nTale espressione deriva dal termine spagnolo \"empinarse\" con il significato di ergersi dritto come un pino, corrispettivo del termine italiano \"inalberarsi\". Fino al XIX secolo, con \"impennata\" si definiva il movimento di difesa o ribellione eseguito da un cavallo che si erge sulle zampe posteriori, sollevando la parte anteriore del corpo. Dopo la sostituzione del cavallo con gli automobili, quali nuovi mezzi di locomozione, il termine impennata fu applicato anche a questi, conservandone l'uso fino ai giorni nostri. Meno frequentemente si definisce \"impennata\" anche il violento sollevarsi della prua di un natante o l'improvvisa cabrata, con elevato angolo d'assetto, di un velivolo.\nVeicoli terrestri.\nPer impennata si intende l'innalzamento della ruota (o delle ruote) anteriore di un veicolo, ottenuto spostando improvvisamente il carico sull'asse posteriore dello stesso. Tipicamente viene eseguita su mezzi a due ruote, come moto o bici, dato che, a causa della maggiore massa, un'auto (ovviamente a trazione posteriore) necessita di un'elevatissima coppia motrice per poter sollevare l'avantreno. Non \u00e8 tuttavia raro assistere a spettacolari impennate di mezzi a quattro ruote impegnati in gare di accelerazione o di Tractor Pulling.\nVa ricordato che si tratta di una pratica potenzialmente pericolosa, nonch\u00e9 vietata su strada pubblica dal Codice della Strada di numerosi Paesi, tra cui l'Italia.\nEsecuzione.\nNelle biciclette \u00e8 sufficiente pedalare dando un colpo di reni deciso per far impennare il veicolo, agendo poi sul freno posteriore per regolare l'angolazione: nel caso sia eccessiva si rischia il ribaltamento del veicolo all'indietro o una improvvisa ricaduta in avanti, con possibile rischio di lesioni al conducente.\nSugli scooter non \u00e8 tanto importante la potenza del veicolo quanto la coordinazione dei movimenti: \u00e8 difatti possibile impennare anche su scooter 50\u00a0cm\u00b3 dotati di pochi cavalli. \u00c8 necessario partire a bassa velocit\u00e0 per poi accelerare improvvisamente al massimo aiutandosi con un forte colpo di reni, avendo cura di tenere le dita pronte sulla leva del freno per motivi simili a quanto visti precedentemente; per continuare la marcia in impennata \u00e8 sufficiente tenere il peso all'indietro e accelerare gradualmente, aumentando l'accelerazione o frenando per aumentare o ridurre l'angolazione.\nSulle moto di piccola e media cilindrata bisogna procedere a bassa velocit\u00e0 in prima marcia e aprire il gas agendo contemporaneamente sulla frizione per far raggiungere il regime di coppia massima, senza esagerare con l'accelerazione per evitare il ribaltamento all'indietro. Sulle moto di grossa cilindrata \u00e8 invece sufficiente procedere a velocit\u00e0 moderata in prima o seconda marcia e accelerare improvvisamente ma non al massimo, sempre per evitare il ribaltamento del mezzo o il disarcionamento del pilota. In entrambi i casi, per ritornare con la ruota a terra bisogna chiudere il gas gradualmente per evitare una ricaduta improvvisa con possibili danni alle sospensioni, ai cannotti dello sterzo e/o lesioni al pilota che potrebbe sbattere la testa contro il cupolino o il manubrio.\nCompetizioni.\nEsistono diverse competizioni dove i partecipanti si sfidano in gare di velocit\u00e0 in impennata. Il record mondiale \u00e8 stato battuto il 31 agosto 2017 dal pilota Ted Brady che, sulla pista dell'aeroporto Elvington Airfield nel North Yorkshire ha percorso 1 chilometro in impennata alla velocit\u00e0 di 350,59\u00a0km/h . Il veicolo utilizzato per il record era una Suzuki Hayabusa turbocompressa da 540 cv.\nDiritto italiano.\nCome specificato precedentemente, in Italia l'esecuzione di una impennata \u00e8 vietata su strada pubblica dall'art. 170 del nuovo codice della strada che al punto 1 vieta ai conducenti di motocicli e ciclomotori a due route di \"procedere sollevando la ruota anteriore\". Il conducente che compie tale manovra \u00e8 punibile con una sanzione pecuniaria da 81,00\u00a0\u20ac a 326,00\u00a0\u20ac e con il fermo amministrativo del mezzo ai sensi dell\u2019art. 214 per 60 giorni (90 in caso di infrazione reiterata nel corso del biennio); inoltre se il conducente \u00e8 in possesso della patente gli verr\u00e0 tolto 1 punto. \u00c8 quindi opportuno recarsi in aree private chiuse al traffico e sgombre da persone o cose e adottare tutte le protezioni del caso quali guanti e giacca con protezioni semirigide oltre che il casco."}
{"id": "1114816", "revid": "1504506", "url": "https://it.wikipedia.org/wiki?curid=1114816", "title": "Guerre del Nord", "text": "Il termine Guerre del Nord indica - sebbene questa nomenclatura non trovi concorde l'intera comunit\u00e0 storica - una serie di conflitti combattuti nell'Europa settentrionale e nord-orientale nel XVI e XVII secolo. Se la Grande Guerra del Nord \u00e8 generalmente considerata il conflitto conclusivo delle guerre del Nord, ci sono diverse opinioni in seno agli accademici circa la guerra da identificarsi come Prima Guerra del Nord.\nA seconda della guerra che viene ritenuta il primo conflitto delle guerre del Nord, esse comprendono:"}
{"id": "1114820", "revid": "831312", "url": "https://it.wikipedia.org/wiki?curid=1114820", "title": "Rari Nantes Savona", "text": "La Rari Nantes Savona \u00e8 una societ\u00e0 pallanuotistica italiana con sede nella citt\u00e0 di Savona.\nFondata nel 1948 come \"Amatori Nuoto Savona\", dal 1981 milita nel massimo campionato italiano - la Serie A1 - e nel suo palmares annovera tre Campionati, tre Coppe Italia e tre Coppe LEN. La squadra gioca nella piscina comunale Carlo Zanelli di Savona ed ha come colori sociali il bianco e il rosso, tonalit\u00e0 contenute all'interno dello stemma della citt\u00e0.\nStoria.\nNel 1948 un gruppo di amici appassionati nuotatori decisero di fondare una societ\u00e0 natatoria a cui venne dato il nome di Amatori Nuoto Savona. La squadra inizialmente svolse la propria attivit\u00e0 in mare, partecipando al suo primo campionato solo nel 1954, a seguito della costruzione della prima piscina ad Albissola Marina.\nDopo quasi vent'anni trascorsi nelle serie minori, nel 1973 la Rari venne promossa dalla Serie D alla Serie C e due anni dopo ottenne finalmente il passaggio in Serie B. Fu in quegli anni che, per merito del direttore tecnico Giovanni Selis e del giovane allenatore Claudio Mistrangelo, vennero poste le prime basi per i successi dei decenni successivi con il consolidamento di un settore giovanile molto promettente. Nel 1977 avvenne la scissione tra settore Nuoto - a cui rimase il nome Amatori - e quello pallanuoto che acquist\u00f2 la denominazione Rari Nantes. L'anno successivo Claudio Mistrangelo divenne allenatore della prima squadra, ruolo che coprir\u00e0 per oltre due decenni totalizzando pi\u00f9 di mille panchine.\nIl definitivo \"salto\" della squadra avvenne nel 1981 con la storica promozione in Serie A e fu proprio nel corso degli anni ottanta che i biancorossi iniziarono a consolidare la loro presenza nella massima serie raggiungendo quasi sempre i vertici della classifica. Nel 1985 venne inaugurata l'attuale piscina a Savona, in Corso Colombo, mentre l'anno seguente venne eletto Presidente Giuseppe Gervasio, che trasform\u00f2 la Rari Nantes dandole un'impronta pi\u00f9 dinamica ed organizzata.\nCon l'inizio degli anni novanta arriv\u00f2 il periodo migliore della storia della Rari Nantes grazie anche al rafforzamento del gruppo con talenti come Manuel Estiarte e Massimiliano Ferretti. Nel 1990 la squadra vinse infatti il primo trofeo della sua storia - la Coppa Italia - e nel 1991 conquist\u00f2 invece il suo primo Campionato, grazie alla doppia vittoria nella finale dei play-off contro il Pescara, riconquistando nello stesso anno anche la Coppa Italia. L'anno successivo la Rari Nantes fu nuovamente Campione d'Italia, battendo questa volta la Pro Recco. Sempre nel 1992 la squadra raggiunse anche la finale di Coppa dei Campioni venendo per\u00f2 sconfitta dal Jadran Spalato e nel 1993 ottenne la sua terza Coppa Italia.\nDopo diverse stagioni concluse tra il 2\u00ba ed il 7\u00ba posto nel 2005 i biancorossi tornarono a vincere conquistando nello stesso anno sia il Campionato - avendo la meglio nella sessione finale contro il Posillipo - che la loro prima Coppa Len, superando il Partizan. I savonesi vinceranno nuovamente la Coppa Len nel 2011 battendo in finale il Panionios e nel 2012 avendo la meglio sul Sabadell. Nelle stagioni successive la Rari Nantes, pur accedendo quasi sempre ai play off, non raggiunger\u00e0 pi\u00f9 i risultati degli anni precedenti.\nGiocatori celebri.\nVincitori della medaglia d'oro alle Olimpiadi.\nSono due i giocatori che hanno vinto la medaglia d'oro alle Olimpiadi durante il periodo di militanza nella Rari Nantes:"}
{"id": "1114824", "revid": "831312", "url": "https://it.wikipedia.org/wiki?curid=1114824", "title": "Rari Nantes Florentia", "text": "La Rari Nantes Florentia \u00e8 una societ\u00e0 pallanuotistica di Firenze. La compagine fiorentina ha sempre militato nella massima divisione dalla fondazione, eccetto che nel 2015-16 e nel 2021-22. Dal 2017-2018 anche la squadra femminile milita nella Serie A1.\nStoria.\nLe attivit\u00e0 della Rari Nantes Florentia sono iniziate nel 1904. Dal 1904 al 2009, i nuotatori del club hanno accumulato ottantatr\u00e9 vittorie nei campionati nazionali. Nella pallanuoto, introdotti dal genovese Pino Valle, il club ha vinto nove campionati, soprattutto durante gli anni 1930 e 1940. Nel 2000 e nel 2001 la squadra maschile si \u00e8 classificata seconda dietro il Circolo Nautico Posillipo. Questa posizione gli ha permesso di partecipare e vincere alla Coppa delle Coppe del 2001.\nPalmar\u00e8s.\nTrofei giovanili.\n2014\n2014\nPresidenti.\nI presidenti succedutisi nel corso della storia della societ\u00e0 toscana sono: "}
{"id": "1114825", "revid": "30297", "url": "https://it.wikipedia.org/wiki?curid=1114825", "title": "R.N. Florentia", "text": ""}
{"id": "1114826", "revid": "39224", "url": "https://it.wikipedia.org/wiki?curid=1114826", "title": "Mar Chuckhi", "text": ""}
{"id": "1114827", "revid": "30297", "url": "https://it.wikipedia.org/wiki?curid=1114827", "title": "R.N. Savona", "text": ""}
{"id": "1114828", "revid": "39224", "url": "https://it.wikipedia.org/wiki?curid=1114828", "title": "Mare di Chukchi", "text": ""}
{"id": "1114829", "revid": "2194416", "url": "https://it.wikipedia.org/wiki?curid=1114829", "title": "Salinit\u00e0", "text": " \nLa salinit\u00e0 indica la concentrazione di sali di una soluzione: mentre in passato la salinit\u00e0 era determinata sulla base della clorinit\u00e0, grandezza che esprime il contenuto totale di cloruri (Cl-), bromuri (Br-) e ioduri (I-), attualmente l'unit\u00e0 di misura ufficialmente adottata si basa sulla conduttivit\u00e0 elettrica e quindi tiene maggiormente conto di tutto l'insieme dei sali presenti in soluzione.\nDefinizione.\nIl termine tecnico utilizzato per indicare il contenuto in sali dell'oceano \u00e8 \"salinit\u00e0\", per il fatto che gli alogenuri (in particolare Cl-), sono gli anioni pi\u00f9 abbondanti presenti nella miscela di elementi disciolti. In oceanografia, l'alinit\u00e0 viene tradizionalmente indicata come frazione massica ed espressa in parti per mille (\"ppt\" dalla letteratura anglosassone \"parts per thousand\", o anche \u2030) che, considerando approssimativamente la densit\u00e0 come 1000 grammi/litro, corrisponde anche numericamente al valore della densit\u00e0 in soluzione espressa in grammi/litro. In chimica analitica si usa invece esprimere la salinit\u00e0 in ppm, o corrispondentemente in mg/L. Nel 1978, quando fin dagli inizi del ventesimo secolo si usava il riferimento alla clorinit\u00e0, la salinit\u00e0 o alinit\u00e0 erano espresse come \u2030 sulla base della conduttivit\u00e0 elettrica in riferimento a un campione artificiale di acqua marina utilizzato quale standard. La nuova Practical Salinity Scale fu successivamente ulteriormente raffinata dagli oceanografi mondiali con l'introduzione dell'unit\u00e0 di misura in psu (Practical Salinity Units), corrispondente al rapporto tra la conduttivit\u00e0 di un campione di acqua di mare e quella di una soluzione standard di KCl formata da 32,4356 grammi di sale disciolti in 1\u00a0kg di soluzione a 15\u00a0\u00b0C. I rapporti sono adimensionali e 35 psu equivalgono a 35 grammi di sale per chilogrammo di soluzione.\nQuesti approcci all'indicazione della concentrazione dei sali possono sembrare poco chiari nel loro uso pratico, ma occorre ricordare che la salinit\u00e0 rappresenta la somma delle importanze dei diversi elementi e specie chimiche differenti presenti in un dato volume di acqua. Esprimere uno specifico valore di salinit\u00e0 in termini di concentrazione di una specifica sostanza, per esempio NaCl, richiede una conoscenza pi\u00f9 approfondita del campione e della misurazione piuttosto che il semplice peso della componente solida ottenuta dopo evaporazione (uno dei metodi per determinare la salinit\u00e0). Per esempio, il volume \u00e8 influenzato dalla temperatura dell'acqua e la composizione dei sali non \u00e8 costante (anche se generalmente \u00e8 molto simile in tutta la massa oceanica). Le acque saline dei mari interni possono avere una composizione differente da quella dell'oceano. Per questa ragione queste acque sono definite \"saline\" differenziandole dalle acque oceaniche, per le quali viene utilizzato preferibilmente il termine \"aline\" (anche se non universalmente usato).\nClassificazione dei corpi idrici in base alla salinit\u00e0.\nLe acque di mare sono quelle dell'oceano, altro termine utilizzato per indicare questo genere di acque \u00e8 mari eualini. La salinit\u00e0 dei mari eualini (intesa come \"frazione massica\") \u00e8 dal 30 al 35\u2030. I mari salmastri sono acque con salinit\u00e0 che ricade all'interno dell'intervallo del 0,5 - 29\u2030, mentre la salinit\u00e0 dei mari metaalini varia dal 36 al 40\u2030. Tutte queste acque sono considerate talassiche in quanto la loro salinit\u00e0 deriva dall'oceano e omoioaline se la loro salinit\u00e0 non varia molto in funzione del tempo (si mantiene sostanzialmente costante). La tabella mostrata a lato, modificata da F.D. Por nel 1972, segue il \"Sistema di Venezia\" (1959).\nIn contrasto con gli ambienti omoioalini esistono ambienti poichiloalini (che possono anche essere talassici) nei quali la variazione di salinit\u00e0 \u00e8 biologicamente significativa. Le acque poichiloaline possono possedere intervalli di salinit\u00e0 molto ampi, con valori compresi tra lo 0.5\u2030 a oltre il 300\u2030. La caratteristica importante \u00e8 che queste acque hanno una variazione di salinit\u00e0 stagionale, o su altra scala temporale grossolanamente comparabile, di un certo interesse biologico. Pi\u00f9 semplicemente, questi corpi idrici possiedono salinit\u00e0 variabile nel tempo.\nLe acque altamente saline, nelle quali il sale cristallizza o \u00e8 prossimo a cristallizzare, sono definite salamoie.\nIl fenomeno ottico di netta separazione e stratificazione di acque con diversa salinit\u00e0 si chiama aloclino e si verifica, specialmente in assenza di corrente quando si incontrano acque dolci e salate, allo sbocco di fiumi e in alcuni tipi di grotte come i cenote.\nConsiderazioni ambientali.\nLa salinit\u00e0 \u00e8 un fattore ecologico di considerevole importanza, in grado di influenzare la tipologia di organismi che vivono in un corpo idrico. La salinit\u00e0 influenza le specie di piante in grado di crescere in un ambiente acquatico, o in un terreno lambito dall'acqua. Una pianta che si adatta a condizioni saline \u00e8 detta alofita. Gli organismi (prevalentemente batteri) in grado di vivere in condizioni molto salate rientrano nella categoria degli estremofili, e pi\u00f9 specificamente sono degli alofili. Un organismo in grado di vivere in un ampio intervallo di salinit\u00e0 \u00e8 detto eurialino.\nIl contenuto salino dell'acqua \u00e8 un importante fattore nella determinazione della potabilit\u00e0 dell'acqua o del possibile utilizzo per scopi industriali o agrari. La rimozione del sale non \u00e8 semplice e richiede anche un certo dispendio energetico."}
{"id": "1114830", "revid": "958600", "url": "https://it.wikipedia.org/wiki?curid=1114830", "title": "Giuliano Vanghetti", "text": "Di un certo rilievo fu anche il suo interesse alla linguistica: conoscitore di molte lingue, si occup\u00f2 della promozione degli studi sulle lingue ausiliarie internazionali: l'interlingua e il latino sine flexione di Giuseppe Peano.\nBiografia.\nGiovinezza.\nDopo i primi studi a Greve in Chianti, dove il padre Dario si era trasferito da Empoli per svolgere l'incarico di pretore, consegu\u00ec la maturit\u00e0 a Siena e si iscrisse poi all'Universit\u00e0 di Bologna. Qui frequent\u00f2 ben tre facolt\u00e0 - fisica, matematica e medicina - prima di optare per quest'ultima, in cui si laure\u00f2 con un modesto 80/110 nel 1890. Inizi\u00f2 la professione come assistente alla Clinica Dermosifilopatica di Parma ma, quando il padre si ritir\u00f2 in pensione, rientr\u00f2 con lui a Empoli accettando supplenze come medico condotto nei paesi circostanti.\nL'esigenza di mantenere la famiglia che si era intanto formato (la moglie e i due figli Dario e Flora) e il desiderio di viaggiare e \"conoscere il mondo\", evadendo in qualche modo dalla dimessa routine della sua vita, lo spinsero allora a imbarcarsi come medico di bordo su navi in genere di emigranti italiani. Comp\u00ec in quegli anni numerose e lunghe traversate soprattutto alla volta di Australia, Stati Uniti, Argentina e Brasile, imparando cos\u00ec l'inglese, il tedesco, il francese, lo spagnolo e interessandosi anche ai primi studi sull'interlingua.\nProtesi \"cinematiche\".\nCome un po' tutti gli italiani, anche Vanghetti si crucci\u00f2 alla notizia della disfatta di Adua (1\u00ba marzo 1896), ma rimase pure angosciato nell'apprendere della doppia mutilazione (mano destra e piede sinistro) inflitta a un migliaio di \u00e0scari fatti prigionieri dagli abissini, ai quali poi il governo italiano aveva fornito degli inerti \"pezzi di legno\" in sostituzione degli arti mancanti. Riflettendo sul come dare \"movimento\" a tali protesi, in particolare a quelle della mano, il \"dottorino\" toscano giunse alla semplice e geniale conclusione che esse dovevano essere collegate proprio a quei muscoli e tendini che erano stati recisi dall'amputazione: era il principio delle protesi \"cinematiche\" (talora definita anche \"cineplastica\").\nLasciate quindi navi e piroscafi, rientr\u00f2 a Empoli per rintanarsi nella casa paterna in frazione Villanova, suddividendo il proprio tempo fra il pollaio e il laboratorio da lui improvvisato accanto allo studio del primo piano, in cui speriment\u00f2 le sue\nteorie testandole su delle galline alle quali aveva amputato una zampa e applicato delle protesi \"mobili\" in legno. Vanghetti e la sua domestica, promossa assistente, le visitavano ogni giorno con la soddisfazione di vederle tornare a camminare dopo qualche mese. Nell'aprile 1898 pubblic\u00f2 a sue spese \"Amputazioni, Disarticolazioni e Protesi\", breve memoria illustrativa del suo metodo che tuttavia non ebbe alcuna eco nel mondo medico e scientifico.\nNel 1900 riusc\u00ec a compiere il passaggio decisivo dalla teoria e dalla sperimentazione sugli animali alla pratica chirurgica sull'uomo presentando direttamente le sue idee al professor Antonio Ceci, direttore della Clinica chirurgica di Pisa, che le applic\u00f2 in un intervento di amputazione all'avambraccio destro utilizzando una protesi realizzata dal rinomato ortopedico pisano Giuseppe Redini. L'operazione e il paziente furono presentati nel 1905 a Pisa, al XVIII Congresso italiano di chirurgia, suscitando i primi timidi interessi per la \"cinematizzazione\" dei monconi d'amputazione (oltre allo stesso Ceci, i chirurghi Roberto Alessandri di Roma, Riccardo Galeazzi di Milano e pochi altri). Dal canto suo, Vanghetti cerc\u00f2 di dare forma organica alle proprie concezioni in varie pubblicazioni, soprattutto nel saggio \"Plastica e protesi cinematiche\" del 1906, che ottenne un premio d'incoraggiamento dall'Accademia Nazionale dei Lincei.\nSolo dieci anni dopo, con lo scoppio della prima guerra mondiale, tornarono di tragica attualit\u00e0 il problema della funzionalit\u00e0 delle protesi e quello connesso della reintegrazione sociale dei mutilati. Augusto Pellegrini, primario di chirurgia all'ospedale Melino Mellini di Chiari, prese allora Vanghetti con s\u00e9 e, con il grado di maggiore della Croce Rossa, lo incaric\u00f2 di organizzare e dirigervi un Centro per mutilati. Del resto, le necessit\u00e0 belliche incrementarono rapidamente e in tutta Europa i progressi della tecnologia e dell'efficacia protesica e molti chirurghi tradussero in pratica i principi di Vanghetti pur senza riconoscergliene pubblicamente la paternit\u00e0 (non cos\u00ec il celebre Ernst Ferdinand Sauerbruch, che attribu\u00ec al medico empolese la primogenitura dell'idea). Allo stesso modo, anche i dispositivi ortopedici da lui elaborati vennero utilizzati e brevettati da altri per produrre protesi funzionali; \u00e8 il caso ad esempio della \"mano Marelli\", di fabbricazione italiana, in cui, in base ai principi di Vanghetti, due tiranti consentivano i piegamenti delle dita e la chiusura del pollice sul palmo.\nI riconoscimenti e gli ultimi anni.\nAlla fine arrivarono anche i riconoscimenti, seppur pochi e tardivi: dall'Accademia Nazionale dei Lincei, come detto, dall'Accademia di Medicina di Torino con l'assegnazione del premio Alessandro Riberi, e dalla Croce Rossa Italiana, che gli confer\u00ec un diploma di benemerenza e la medaglia d'oro. La Societ\u00e0 Ortopedica Italiana lo accolse come socio onorario in occasione del congresso nazionale del 1918, tenutosi a Milano sotto la direzione di Riccardo Galeazzi e con tema \"Sull'amputazione cinematica. Patologia e cura dei monconi d'amputazione\". Nello stesso anno gli giunse particolarmente gradito l'invito a visitare l'Istituto Ortopedico Rizzoli di Bologna, dove il chirurgo Alessandro Codivilla era passato dall'iniziale diffidenza a un convinto sostegno per le protesi cinematiche, cos\u00ec come il suo successore, Vittorio Putti.\nDopo la parentesi bellica, comunque, Vanghetti torn\u00f2 a isolarsi nella campagna empolese occupandosi da un lato del figlio Dario, immobilizzato da una grave malattia, e dall'altro di disegnare e costruire nuovi apparecchi meccanici (fra cui un corsetto correttivo della scoliosi). Usciva di casa raramente, in genere il gioved\u00ec per recarsi in citt\u00e0 al mercato e poi dal farmacista, dal meccanico e dal falegname: per l'abbigliamento un po' trasandato e per queste sue abitudini poco socievoli, che gli facevano preferire i polli agli uomini, passava per un eccentrico, uno strambo, un \"matto\" inoffensivo.\nDopo la morte fu sepolto nella cappella di fronte alla sua vecchia casa, sul cui portone d'ingresso il municipio di Empoli fece affiggere nel 1942, nel secondo anniversario della sua scomparsa, una lapide: \u00abIn questa casa degli avi suoi, schivo di onori, sdegnoso di lucro, ricre\u00f2 lo spirito curioso d'ogni cultura, Giuliano Vanghetti, riformatore della tecnica delle amputazioni, ideatore geniale della vitalizzazione delle membra artificiali, il cui nome l'Italia e il mondo hanno meritamente iscritto nell'albo dei grandi benefattori dell'umanit\u00e0\u00bb.\nSuccessivamente, l'officina-laboratorio-studio di Vanghetti \u00e8 stata ricostruita in due ampi locali nel sottotetto della Biblioteca Comunale \"Renato Fucini\" di Empoli. Contiene tutti oggetti originali dell'epoca, donati nel 1990 dalla figlia Flora, come attrezzi, libri, calendari e protesi funzionanti.\nGreve in Chianti, suo paese natale, ha intitolato a Giuliano Vanghetti un viale.\nEmpoli, sua citt\u00e0 avita e di adozione, gli ha dedicato una via, prossima al centro e, nel 1974, una delle scuole secondarie di I grado, in Via Liguria.\nIl 10 ottobre 2017, sulla rivista scientifica \"Neurology\" \u00e8 apparso un articolo che presenta Vanghetti come il pioniere della neuroprotesica. La copertina dello stesso numero \u00e8 a lui dedicata."}
{"id": "1114837", "revid": "124335092", "url": "https://it.wikipedia.org/wiki?curid=1114837", "title": "Associazione Sportiva Dilettantistica Bogliasco 1951", "text": "Il Bogliasco 1951 \u00e8 una societ\u00e0 polisportiva che ha rilevato il titolo sportivo della Rari Nantes Bogliasco a settembre 2016. La societ\u00e0 \u00e8 stata fondata il primo gennaio 1951 con presidente Mario Novella.\nI colori sociali sono il bianco e l'azzurro.\nL'allenatore della squadra maschile militante in A2 \u00e8 Daniele Magalotti, mentre la squadra femminile, iscritta al massimo campionato nazionale, \u00e8 diretta da Mario Sinatra.\nLe squadre giovanili e le prime squadre si allenano e giocano le partite di campionato nella Piscina Comunale di Bogliasco, edificata nel 1971 e denominata ufficialmente Stadio del Nuoto Gianni Vassallo, in memoria dell'ex allenatore della prima squadra maschile e delle giovanili scomparso nel 2003.\nLa squadra maschile della Rari Nantes Bogliasco nella sua storia ha vinto uno scudetto trionfando nel campionato del 1980/1981 con presidente Adelio Peruzzi \nNella stagione 2015/2016 la squadra femminile \u00e8 riuscita a vincere la Coppa Italia.\nLa societ\u00e0 complessivamente ha vinto nove Trofei del Giocatore di cui 8 consecutivi a partire dal 2011 fino al 2018, guadagnandosi il titolo di miglior societ\u00e0 pallanuotistica dell'anno in Italia.\nL'attivit\u00e0 agonistica del Bogliasco 1951 \u00e8 completata dalla sezione di nuoto sincronizzato.\nStoria.\nIl 1\u00ba gennaio 1951, come spesso succedeva, un gruppo di sportivi provenienti dal paese di Bogliasco si incontrarono presso i Bagni Vittoria nel capoluogo ligure. Quel giorno fu sancito e sottoscritto l'atto di fondazione della societ\u00e0 pallanuotistica con il nome di Rari Nantes Bogliasco. Il 7 gennaio ebbe luogo il primo consiglio direttivo della nuova societ\u00e0 sportiva alla presenza di 28 soci. Mario Novella fu eletto presidente della societ\u00e0 ed Enrico Cavallini vice presidente.\nI primi campionati.\nNel 1951 la Rari Nantes Bogliasco disput\u00f2 il primo campionato ufficiale prendendo parte al girone di levante del campionato ligure di Serie C. La squadra era composta da 7 giocatori compreso il portiere e le partite venivano giocate in mare. La Rari Nantes Bogliasco disput\u00f2 in totale 8 partite contro le squadre partecipanti allo stesso girone: Chiavari, Sporting Club Quinto, Sampierdarenese e Reyna Genova e concluse il campionato come terza classificata senza essere promossa. Dopo diversi anni di militanza in Serie C la Rari Nantes Bogliasco nel 1958 partecip\u00f2 al suo primo campionato di Serie B. L'anno successivo venne retrocessa e poi nuovamente promossa. Inizi\u00f2 cos\u00ec un alternarsi regolare nel disputare il campionato di Serie B e quello di Serie C, fino al 1962 quando retrocesse nuovamente in Serie C per restarvi sei anni. Dopo una lunga militanza nella minima Serie, nel 1968 venne nuovamente promossa in B, dove nel giro di due stagioni ottenne la sua prima promozione nella massima serie. La squadra per\u00f2 non era pronta per la Serie A e venne immediatamente retrocessa. In cadetteria i levantini trascorsero altre sei annate fino a che nel 1978 ottennero la seconda promozione in A. Questa volta il Bogliasco da semplice comparsa divent\u00f2 presto una grande protagonista. Infatti gli bastarono tre stagioni per arrivare al successo: nel 1981 sotto la presidenza di Adelio Peruzzi la societ\u00e0 conquist\u00f2 il suo primo scudetto.\nLo scudetto.\nIl pi\u00f9 grande successo del Bogliasco a tutt'oggi resta il titolo tricolore conquistato nel 1981, qui sotto raccontato da un articolo dell'epoca del Guerin Sportivo.\n\"Nonostante il Bogliasco non abbia alle spalle una grande storia, il migliore piazzamento finora ottenuto era stato il 7\u00ba posto in serie A dell\u2019anno scorso, la vittoria non \u00e8 per nulla casuale, essendo invece il risultato della corretta sintesi fra passione e abilit\u00e0, realizzata dallo staff dirigenziale. Questo scudetto, in realt\u00e0 affonda le sue radici nel campionato di serie B 1977. Quell\u2019anno, come allenatore, arriv\u00f2 Rosario Parmeggiani che, come ha detto lo stesso presidente Peruzzi, mise ai dirigenti la voglia di fare le cose seriamente, convincendoli che la passione era un ingrediente importante ma non il solo. Venne la seconda promozione in serie A della squadra, vennero tre campionati con un 8\u00b0, un 9\u00b0 ed un 7\u00ba posto con la possibilit\u00e0 del salto di qualit\u00e0. In panchina venne chiamato Angelo \u201cVio\u201d Marciani, bandiera del Camogli dell\u2019ultimo scudetto (1957) che proveniva da una promozione in serie A con la Mameli. L\u2019occasione vera, per\u00f2, fu lo scioglimento dell\u2019abbinamento Fiat con la squadra del Torino. Saputo ci\u00f2 i dirigenti del Bogliasco furono i primi a muoversi, prelevando da Torino i due campioni del Mondo \u201978 Collina e Ragosa e ereditando, sempre dai torinesi, niente meno che Eraldo Pizzo. Poich\u00e9 l\u2019appetito vien mangiando la rosa fu completata con Di Fiore e Jervasutti. A questo punto entra in campo l\u2019abilit\u00e0 di Vio Marciani che ha saputo sfruttare al massimo la capacit\u00e0 dei singoli, studiando un gioco su misura per gli uomini che aveva a disposizione\".\nLa consacrazione.\nAd oggi il trionfo tricolore del 1981 resta il punto pi\u00f9 alto toccato dalla storia sportiva del Bogliasco. Pur non raggiungendo pi\u00f9 simili traguardi, negli anni a venire la societ\u00e0 biancazzurra \u00e8 comunque riuscita a restare una delle protagoniste della pallanuoto italiana, divenendo una presenza fissa del massimo campionato nazionale in grado di dar spazio o di lanciare alcuni dei pi\u00f9 importanti giocatori a livello internazionale. Dopo un periodo di crisi tecnica a met\u00e0 degli anni '90, culminata con una fugace caduta in Serie B, con l'avvento del nuovo millennio Bogliasco \u00e8 tornata ad affacciarsi nel massimo torneo militando in Serie A1 per 20 stagioni consecutive.\nL'altra met\u00e0 del cielo.\nL'inizio del XXI secolo inoltre ha consentito alla societ\u00e0 di ampliare la propria offerta agonistica allestendo un settore femminile. Nel giro di pochi anni le bogliaschine hanno rapidamente scalato i vari campionati nazionali passando dalla Serie C alla Serie A1. Nel 2015-2016 la formazione in rosa ha vinto il suo primo trofeo a livello di prima squadra, alzando al cielo di Roma la Coppa Italia. Il terzo posto in campionato conquistato qualche settimana pi\u00f9 tardi ha inoltre schiuso alle ragazze allenate da Mario Sinatra la possibilit\u00e0 di partecipare all'Eurolega della stagione successiva. Nella massima competizione continentale le biancazzurre hanno ben figurato di fronte ad autentiche corazzate, superando con merito la prima fase a gironi e fermandosi soltanto in quella successiva.\nIl settore giovanile.\nUno dei punti di forza della societ\u00e0 ligure \u00e8 il suo settore giovanile. Da qui negli anni sono stati formati decine di pallanuotisti capaci di imporsi nel corso della propria carriera sia a livello nazionale che internazionale.\nL'altissimo valore della scuola agonistica bogliaschina \u00e8 testimoniata dai 31 scudetti conquistati dalle diverse rappresentative in tutte le categorie, dagli Acquagol all'Under 20 e dalla medaglia d'oro conquistata ai Giochi della Giovent\u00f9 nel 1986.\nNel 2005 il Bogliasco \u00e8 riuscito nell'impresa di aggiudicarsi entrambi i titoli nazionali juniores (femminile e maschile). Cosa mai riuscita a nessun'altra societ\u00e0 fino ad oggi.\nNel 2017 i biancazzurri sono risultati l'unica societ\u00e0 italiana capace di portare alle finali scudetto tutte e sei le proprie rappresentative giovanili (Under 15 maschile e femminile; Under 17 maschile e femminile; Under 19 femminile; Under 20 maschile).\nI grandi successi del vivaio hanno inoltre permesso alla societ\u00e0 levantina di aggiudicarsi nove edizioni del Trofeo del Giocatore, di cui otto consecutive tra il 2011 e il 2018.\nLa tifoseria.\nDagli anni '50 un gruppo di tifosi provenienti dal paese di Bogliasco sostiene la squadra del paese. Negli anni '70 i tifosi si fanno conoscere con il nome de \u201cI Fedelissimi\u201d, gruppo attivo fino al 1979. In questo anno nascono \u201cI Commandos\u201d suddivisi in \u201cGaribaldos\u201d, a cui si univano i pi\u00f9 anziani, e i \u201cDesperados\u201d formati dai giovani e dai nuovi arrivati. Nel 1982 i due gruppi cambiano nome: \u201cEagles Supporters\u201d, nome copiato dai tifosi della Lazio che tifavano per gli stessi colori ma in diverso ambito sportivo, e \u201cBrigate Bianco Azzurre\u201d, a cui si univano i pi\u00f9 giovani. Nel 2000 i due gruppi si sciolgono e i tifosi formano \u201cGli Irriducibili\u201d attivi ancora adesso.\nSociet\u00e0.\nOrganigramma.\nDal sito internet ufficiale della societ\u00e0.\nGiocatori celebri.\nTommaso Negri, Viktor Jeleni\u0107, Dubravko \u0160imenc, Roberto Mannai, Eraldo Pizzo, Gianni Fossati, \nSteven Camilleri, Gian Marco Guidaldi, Paolo Ragosa, Roberto Gandolfi, Marco Jervasutti,\nMatthew De Trane, Alberto Ghibellini, Olexandr Sadovyy,\nFabio Gambacorta, Arnaldo Deserti, Vio Marciani, Daniele Magalotti, Ranko Perovic, \nEdoardo Di Somma,\nZsolt Pet\u0151v\u00e1ry, Slavko Gak, Cesare Vio, Teresa Frassinetti, Roberta Bianconi, Elena Maggi, Giulia Rambaldi\nAllenatori celebri.\nDaniele Bettini, Mario Sinatra, Angelo 'Vio' Marciani,\nDaniele Magalotti, Jonathan Del Galdo, Pino Porzio, Massimo De Crescenzo, Gianni Vassallo, \nRosario Parmegiani"}
{"id": "1114838", "revid": "339392", "url": "https://it.wikipedia.org/wiki?curid=1114838", "title": "R.N. Bogliasco", "text": ""}
{"id": "1114840", "revid": "1005847", "url": "https://it.wikipedia.org/wiki?curid=1114840", "title": "Ermanno Amicucci", "text": "Biografia.\nLaureato in scienze politiche e sociali, fu dapprima redattore dell\"'Avanti!\" dal 1908 al 1910, dove conobbe Mussolini, per poi divenire corrispondente da Roma dei quotidiani italiani Il Piccolo di Trieste e La Nazione di Firenze, e in seguito del newyorkese \"Corriere d'America\" di Luigi Barzini.\nDopo aver aderito al fascismo, fu eletto nel 1924 deputato alla Camera nel Listone fascista.\nDal 1927 al 1939 fu direttore della \"Gazzetta del popolo\". Fu anche segretario del Sindacato fascista dei giornalisti (dal febbraio 1927). Nel 1929 fu tra i promotori, con Paolo Orano, della prima scuola di giornalismo in Italia, con sede a Roma. \nNel 1938 fu tra i firmatari del Manifesto della razza in appoggio all'introduzione delle leggi razziali fasciste. Fu nel 1939 Consigliere nazionale della Camera dei fasci e delle corporazioni e sottosegretario di Stato al Ministero delle corporazioni, dal 4 novembre 1939 al 25 luglio 1943.\nNel periodo della Repubblica Sociale Italiana, dall'ottobre 1943 all'aprile 1945, fu direttore del \"Corriere della Sera\".\nCondannato a morte per collaborazionismo, la pena gli venne commutata in trenta anni di reclusione, ma subito venne liberato per la sopravvenuta amnistia Togliatti. Successivamente si trasfer\u00ec in Argentina, dove riprese l'attivit\u00e0 giornalistica e come inviato speciale del quotidiano \"Il Tempo\" e del settimanale \"Tempo illustrato\".\nFu autore di scritti a carattere economico, politico e sociale. Fra i suoi libri, possono essere ricordati: \"Piccolo mondo dannunziano\", \"Nizza e l'Italia\", \"Partita aperta\", \"I 600 giorni di Mussolini\"."}
{"id": "1114841", "revid": "79454", "url": "https://it.wikipedia.org/wiki?curid=1114841", "title": "Pentium I", "text": ""}
{"id": "1114842", "revid": "1005847", "url": "https://it.wikipedia.org/wiki?curid=1114842", "title": "Ian Paisley", "text": "Biografia.\nFiglio di un catechista battista, venne ordinato sacerdote dal suo stesso padre.\nDopo gli studi di teologia, fonda la \"Free Presbyterian Church\" (la \"Libera chiesa presbiteriana\") e un giornale, il \"Protestant Telegraph\". Nel 1971 fonda il DUP, (Partito Unionista Democratico). Venne soprannominato \"Mister No\", a causa della sua inflessibile opposizione a qualsiasi trattativa con i cattolici.\nLa sua avversione verso i cattolici lo port\u00f2 a contestare, nel 1988, la visita di papa Giovanni Paolo II al parlamento europeo, definendolo Anticristo. Dopo l'accordo con il leader dei cattolici del Sinn F\u00e9in Martin McGuinness per la creazione di un governo congiunto, il giorno 8 maggio 2007 ha giurato davanti al parlamento regionale dell'Irlanda del Nord, assumendo la carica di primo ministro del governo autonomo della regione.\nRassegnate le dimissioni, il 5 giugno 2008 ha ufficialmente passato il testimone all'ex ministro delle finanze Peter Robinson."}
{"id": "1114844", "revid": "1399967", "url": "https://it.wikipedia.org/wiki?curid=1114844", "title": "Kiss and cry", "text": "Kiss and cry \u00e8 il nome che viene dato nel gergo sportivo del pattinaggio di figura all'angolo della pista di ghiaccio dove gli atleti, accompagnati dai loro allenatori, si siedono per attendere i giudizi tecnici e artistici.\nViene chiamato in questo modo poich\u00e9 qui gli atleti festeggiano la propria prestazione con i loro allenatori o piangono in caso di prove deludenti. Solitamente si trova di lato o alla fine della posta ed \u00e8 attrezzato con una panchina o delle sedie per allenatori e pattinatori e dei monitor che mostrano i punteggi finali. Pu\u00f2 essere decorato con fiori o altri addobbi, specie in caso di diretta televisiva.\nRecentemente, il Kiss &amp; Cry \u00e8 stato allestito anche ad alcune competizioni di ginnastica.\nStoria.\nIl termine fu coniato per la prima volta dalla pattinatrice finlandese Jane Erkko mentre faceva parte del comitato organizzativo dei campionati mondiali di pattinaggio di figura di Helsinki, nel 1983. Erkko invent\u00f2 il nome per i tecnici della televisione, che stavano mappando l'arena in previsione dell'evento e volevano sapere come fosse chiamata quella particolare zona.\nIl primo Kiss &amp; Cry ufficiale venne allestito l'anno dopo in occasione delle Olimpiadi invernali del 1984, a Sarajevo.\nIl termine acquist\u00f2 popolarit\u00e0 all'inizio degli anni '90 ed \u00e8 stato adottato ufficialmente dalla International Skating Union, la federazione internazionale di pattinaggio.\nSi pensa che il Kiss &amp; Cry abbia contribuito molto a rendere popolare il pattinaggio artistico ed \u00e8 diventato una parte talmente importante dello sport, che adesso alcune federazioni, tra cui quella degli Stati Uniti, istruisce i pattinatori su come affrontarlo."}
{"id": "1114845", "revid": "1543377", "url": "https://it.wikipedia.org/wiki?curid=1114845", "title": "Yehudi Menuhin", "text": "Nativo degli Stati Uniti, trascorse gran parte della sua carriera di violinista e direttore d'orchestra in Gran Bretagna.\nBiografia.\nNato negli Stati Uniti da genitori ebrei (il nome \"Yehudi\" significa ebreo in ebraico), primo di tre figli divenuti poi tutti celebri musicisti (oltre a lui le sorelle Hephzibah e Yaltah entrambe pianiste), Menuhin inizi\u00f2 all'et\u00e0 di tre anni lo studio del violino sotto la guida di Sigmund Anker.\nBambino prodigio, fece il suo primo concerto all'et\u00e0 di sette anni, accompagnato dalla San Francisco Symphony Orchestra. In seguito Menuhin studi\u00f2 con Louis Persinger e con il compositore e violinista rumeno George Enescu. Di quel periodo esistono alcune preziose incisioni con la sorella pianista Hephzibah.\nYehudi Menuhin si spos\u00f2 due volte. Prima con Nola Nicholas, figlia di un industriale australiano e sorella del primo marito di Hephzibah (Lindsay Nicholas). Ebbero due figli: Krov e Zamira. Dopo il loro divorzio, spos\u00f2 la ballerina e attrice inglese Diana Gould, dalla quale ebbe altri due figli: Gerard e Jeremy Menuhin, pianista.\nNel febbraio 1927 esegue un recital diretto da Paul Paray al Th\u00e9\u00e2tre du Ch\u00e2telet di Parigi.\nNell'aprile 1929 suona nel primo concerto nella Alte Philharmonie Saal di Berlino con musiche di J.S. Bach, Beethoven e Brahms diretto da Bruno Walter.\nA partire dell'anno 1930 cominci\u00f2 inoltre a studiare sotto la tutela del violinista Adolf Busch nella citt\u00e0 di Basilea. Per di pi\u00f9 fu l\u00ec che per la prima volta si dedic\u00f2 allo studio della lingua tedesca.\nMenuhin si rec\u00f2 a pi\u00f9 riprese a San Francisco, esibendosi come solista con la San Francisco Symphony Orchestra. Memorabile fu l'esecuzione del concerto per violino e orchestra di Sir Edward Elgar, registrato da Menuhin a Londra sotto la guida del compositore per His Master's Voice (HMV) nel 1932.\nDi s\u00e9 stesso in quel periodo diceva che avrebbe voluto avere \u00abl'eleganza di Kreisler, la sonorit\u00e0 di Elman (\"il violino parlante\") e la tecnica di Heifetz\u00bb, ma in effetti nei suoi anni giovanili raggiunse livelli di eccellenza artistica (maestria tecnica, in particolare tecnica dell'arco, e profondit\u00e0 interpretativa) tali da far ritenere le sue prime incisioni (per esempio quella del concerto per violino e orchestra di Mendelssohn) come un punto di riferimento assoluto per le generazioni successive.\nNel 1937 present\u00f2 con la Saint Louis Symphony Orchestra diretta da Vladimir Golschmann la prima esecuzione americana del \"Concerto per violino e orchestra in re minore WoO 23\" (opera postuma) di Schumann. La prima esecuzione mondiale aveva avuto luogo alcune settimane prima a Berlino, con Georg Kulenkampff solista e Karl B\u00f6hm a dirigere i Berliner Philharmoniker, un evento sfruttato dalla propaganda nazista. Menuhin consider\u00f2 quest'opera di Schumann il \"nesso storico mancante\" tra i concerti per violino e orchestra di Beethoven e di Brahms, e contraddisse il pregiudizio che, dichiarandola violinisticamente ineseguibile e frutto di una mente ormai folle, ne aveva determinato l'accantonamento per oltre ottant'anni.\nYehudi Menuhin si esib\u00ec per le truppe alleate durante la Seconda guerra mondiale e, nell'aprile 1945, con il compositore Benjamin Britten, suon\u00f2 per i deportati del campo di concentramento di Bergen-Belsen, dopo la sua liberazione. In Germania fece ritorno nel 1947, accettando di suonare sotto la direzione di Wilhelm Furtw\u00e4ngler: un significativo atto di riconciliazione, da parte di un musicista ebreo.\nIncontr\u00f2 in seguito notevoli difficolt\u00e0 fisiche, forse dovute all'iperattivit\u00e0 dei primi anni di studio e di esibizioni, che non gli permettevano pi\u00f9 la sfolgorante padronanza dello strumento manifestata nel primo periodo della sua attivit\u00e0. La pratica di tecniche di meditazione e lo yoga lo aiutarono a contrastare per quanto possibile questi problemi.\nA Salisburgo esegue nel 1946 il \"Concerto per violino in mi maggiore (Bach)\" ed il \"Concerto per violino e orchestra (Beethoven)\" diretto da Antal Dor\u00e1ti, nel 1947 il \"Concerto per violino e orchestra (Brahms)\" con i Wiener Philharmoniker diretto da Wilhelm Furtw\u00e4ngler, nel 1950 un recital con il pianista Paul Schilhawsky, nel 1953 un concerto per violino solo, nel 1954 con Louis Kentner e nel 1986 dirige un concerto nel quale suona nel \"Concerto per due violini\" di Johann Sebastian Bach.\nAl Teatro La Fenice di Venezia esegue nel 1949 il \"Concerto per violino e orchestra n. 1, in re maggiore, Op. 6\" di Niccol\u00f2 Paganini e nel 1950 il \"Concerto per violino e orchestra\" di Felix Mendelssohn e nel 1983 un concerto per la vittoria del premio \"Una vita nella musica\" sotto l'Alto Patronato del Presidente della Repubblica.\nNel 1952 suona nella prima esecuzione assoluta postuma nella Carnegie Hall di New York del \"Concerto per violino e orchestra d'archi in Re minore\" di Felix Mendelssohn.\nNel 1958 tiene un recital al Teatro alla Scala di Milano e suona nella prima esecuzione assoluta nell'Esposizione Internazionale di Bruxelles della \"Fantasy in Two Movements\" di Ross Lee Finney.\nNel 1963, fond\u00f2 la Yehudi Menuhin School a Stoke d'Abernon, Surrey. La scuola \u00e8 una delle cinque scuole musicali istituite per bambini in et\u00e0 scolare nel Regno Unito, insieme alla Chetham's School of Music, alla Wells Cathedral School, alla Purcell School e alla St. Mary's Music School di Edimburgo.\nNel 1971 suona nella prima esecuzione nel Berkshire Music Center di Tanglewood a Lenox (Massachusetts) della \"Sinfonia n. 2 op. 7\" di Oliver Knussen diretto dal compositore.\nNegli anni '80 incise delle \"performance\" jazz con St\u00e9phane Grappelli, e di musica orientale con il suonatore di sitar Ravi Shankar. Nel 1983 diede vita al concorso Yehudi Menuhin International Competition for Young Violinists a Folkestone, Kent.\nNel 1985 gli venne conferita la cittadinanza britannica e pot\u00e9 adottare l'appellativo \"Sir\" connesso al titolo di cavaliere commendatore dell'Ordine dell'Impero Britannico, ricevuto vent'anni prima. Nel 1993 fu elevato alla par\u00eca britannica a vita, con il titolo di barone.\nLord Menuhin scomparve a Berlino, Germania nel 1999 dopo una breve malattia, per una complicazione polmonare. Era sopravvissuto di un solo anno alla madre, morta centenaria.\nDopo la sua morte, la Royal Academy of Music si fece carico del Yehudi Menuhin Archive, una delle pi\u00f9 complete collezioni dedicate ad un singolo musicista.\nIl compositore ungherese B\u00e9la Bart\u00f3k scrisse appositamente per lui la \"Sonata per violino solo\"."}
{"id": "1114854", "revid": "123537239", "url": "https://it.wikipedia.org/wiki?curid=1114854", "title": "Palazzo Barbolani di Montauto", "text": "Palazzo Barbolani di Montauto, gi\u00e0 \"Gerini\", si trova in via de' Ginori 9 a Firenze.\nStoria.\nIl palazzo fu costruito, come quello contiguo al civico 7, per la famiglia dei Neroni su alcune case acquistate dai Da Fortuna tra il 1444 e il 1446. I Neroni vollero che il loro palazzo fosse simbolo della loro ricchezza e del successo raggiunto negli affari grazie ai fiorenti commerci internazionali che transitavano da Firenze.\nPer realizzare il palazzo, situato di fronte al lato posteriore di Palazzo Medici, allora in costruzione, pare che i Neroni avessero chiamato proprio Michelozzo (impegnato gi\u00e0 a palazzo Medici), affinch\u00e9 elaborasse un progetto diverso ma ugualmente magnifico e moderno. Un cronista dell'epoca riporta la meraviglia per gli arredi interni. La facciata venne fatta dipingere a \"sgraffito\" da artisti esperti, una tecnica allora quasi inedita, riprendendo le quadrature di Palazzo Rucellai di Leon Battista Alberti, con le paraste scanalate su due ordini, al piano superiore accoppiate per incorniciare candelabre. La cornice marcapiano \u00e8 alleggerita da un festone alternato a putti. \nI tre fratelli Dietisalvi, Nigi e Filippo iniziarono anche ad elaborare ambiziosi piani politici di ribellione ai Medici, piani che furono la causa della loro rovina, con il fallimento della congiura contro Piero di Cosimo de' Medici. \nI beni della famiglia vennero confiscati in seguito alla fallita congiura di Diotisalvi, cos\u00ec l'edificio sub\u00ec numerosi passaggi di propriet\u00e0: prima fu acquistato dai Lotteringhi-Della Stufa, poi dai Gatteschi (1560), i quali fecero probabilmente inserire le due belle finestre inginocchiate al pian terreno, forse su disegno di Bartolomeo Ammannati (1570-1580 circa). Il Senatore Girolamo Gerini ne venne in possesso nel 1680 e lo fece ampliare demolendo una casa da lui acquistata dai Ginori sul lato contiguo di Palazzo Ginori, aggiungendo quindi due assi di finestre in facciata ed estendendo il fregio quattrocentesco.\nDopo circa un secolo e mezzo il palazzo pass\u00f2 in via ereditaria ai Barbolani di Montauto. Questo passaggio di propriet\u00e0 ebbe per protagonista una donna dalla vita quasi da fiaba: gi\u00e0 cameriera nella famiglia dei Barbolani di Montauto entr\u00f2 poi a servizio dei Gerini, facendo innamorare, con la sua compostezza e bellezza, il suo padrone che la prese in moglie. Diventata \"signora\", la Gerini, prima di morire, essendo senza eredi, si ricord\u00f2 della famiglia dove aveva servito in giovent\u00f9, i Montauto, che all'epoca non navigavano in buone acque e decise di regalare il palazzo e gli averi familiari alla famiglia dov'era stata accolta in passato.\nDescrizione.\nDal portale si accade ad un lungo androne con volta a botte, il quale porta al cortile rinascimentale. Presenta una forma quadrangolare con due loggiati simmetrici contrapposti, caratterizzati da due arcate a tutto sesto ciascuno, poggiano su una colonna centrale e due semicolonne laterali. Qui si trovano quattro busti scolpiti tra il XVI e il XVII secolo, con i volti di due granduchi medicei, di un imperatore romano e di un filosofo.\nIl loggiato ovest ha capitelli corinzi e la colonna centrale scanalata in marmo con un classicheggiante capitello composito, a differenza del loggiato est di fattura pi\u00f9 rustica e medievaleggiante: i capitelli di questo lato avevano al centro lo stemma dei Neroni che venne cancellato per \"damnatio memoriae\", per cui oggi si vede solo uno spazio liscio entro una forma a mandorla.\nIl ballatoio a loggetta sul lato sud del cortile \u00e8 un'aggiunta relativamente recente, risalente agli anni Venti del Novecento, ad opera dell'architetto Giovanni Castellucci, che cre\u00f2 un'ottima architettura in stile, tanto da trarre in inganno anche alcuni studiosi."}
{"id": "1114857", "revid": "1793900", "url": "https://it.wikipedia.org/wiki?curid=1114857", "title": "La storia (Bianchi)", "text": "La storia \u00e8 un dipinto a carboncino e matita su cartone e misura cm 140x100 eseguito nel 1877 circa dal pittore italiano Mos\u00e8 Bianchi.\nSi tratta di uno degli studi per la personificazione della Storia per l'affresco del salone principale di Villa Giovanelli a Lonigo.\n\u00c8 conservato nei Musei Civici di Monza."}
{"id": "1114858", "revid": "88740", "url": "https://it.wikipedia.org/wiki?curid=1114858", "title": "Gaz de France", "text": "Gaz de France \u00e8 stato un gruppo energetico francese specializzato nel trasporto e nella distribuzione di gas naturale, fondato nel 1946 e successivamente fuso per fusione propria nel 2008 con Suez per formare la nuova societ\u00e0 GDF Suez.\nDall'apertura dei mercati europei dell'energia, Gaz de France era anche un attore del mercato dell'elettricit\u00e0, avendo sviluppato offerte combinate gas naturale-elettricit\u00e0.\nStoria.\nGaz de France \u00e8 nata dopo la seconda guerra mondiale, insieme alla compagnia gemella \u00c9lectricit\u00e9 de France (\"EDF\") con la legge di nazionalizzazione dell'elettricit\u00e0 e del gas dell'8 aprile 1946. \u00c8 nata dalla fusione delle quasi totalit\u00e0 delle societ\u00e0 private sul territorio nazionale.\nPer insediarsi sul territorio, ottiene dei contratti di concessione con gli enti locali dove interviene come operatore. Non ha mai avuto monopolio, sia per l'approvvigionamento sia per la distribuzione alle imprese ed agli utenti.\nLa Legge 2004-803 del 9 agosto 2004, trasforma Gaz de France in societ\u00e0 anonima e autorizza la sua parziale privatizzazione limitando al 30% la parte degli interessi privati.\nUfficialmente per bloccare la minaccia di un'OPA ostile di Enel, il 25 febbraio 2006 il governo francese guidato da Dominique de Villepin annunci\u00f2 la fusione col gruppo privato franco-belga Suez; tale fusione fu criticata da tutta la sinistra e da una parte della destra, che temevano la perdita di uno degli ultimi mezzi per bloccare il rialzo dei prezzi. Anche Nicolas Sarkozy per diversi mesi si \u00e8 mostrato contrario al progetto del governo Villepin di fondere le due imprese, ma ha in seguito ha accettato la proposta governativa.\nLa Legge n\u00b0 2006-1537 del 7 dicembre 2006, relativa al settore dell'energia, ha quindi autorizzato la privatizzazione di Gaz de France.\nIl 2 settembre 2007 i consigli di amministrazione di Gaz de France e Suez hanno approvato le nuove linee per il progetto di fusione tra le due societ\u00e0, che si \u00e8 poi concretizzata l'anno seguente, con la creazione il 22 luglio 2008 del gruppo GDF Suez.\nNumeri chiave.\n1. Nel 2006\n2. Dati finanziari (milioni d'\u20ac)\nStrategia di Gaz de France.\nLa strategia si potrebbe suddividere in tre grandi linee:\n. Internazionalizzazione nei paesi Europei, in particolar modo con Cofathec, filiale di servizi multi-energie e Gas di Francia Energy (societ\u00e0 gi\u00e0 presenti in Francia, Italia, Gran Bretagna, Belgio, Paesi Bassi, Lussemburgo e Svizzera);\n. Diversificazione in forme di energie: gas naturale, elettricit\u00e0 e petrolio. La filiale Gaselys, detenuta al 51% da Gaz de France ed al 49% da Societ\u00e9 G\u00e9n\u00e9rale, \u00e8 uno degli strumenti del gruppo per penetrare il mercato dell'elettricit\u00e0 in Europa, particolarmente nel campo del trading.\n. Sviluppo di servizi legati alla fornitura di energia: servizi multi-energie con Cofathec, servizi di gestione del rischio finanziario con Gaselys (intervento sui mercati finanziari).\nDa parte sua, Gaz de France adotta 4 temi di sviluppo: lo sviluppo di una strategia commerciale ambiziosa, l'inseguimento di una politica d'approvvigionamento \"sano\", il rafforzamento della posizione del Gruppo nel campo delle infrastrutture e l'accelerazione dello sviluppo del Gruppo in Europa.\nAttivit\u00e0.\nGaz de France afferma di essere l'unico gruppo europeo presente su tutta la catena dell'energia, in 6 campi differenti.\nIl Gruppo Gaz de France \u00e8 suddiviso in 5 rami:\n. Il ramo \"Global Gaz et GNL\"\n. Il ramo \"Energie France\"\n. Il ramo \"Servizi\"\n. Il ramo \"International\"\n. Il ramo \"Infrastructures\"\nSecondo Gaz de France, la suddivisione dei rami ha come scopo garantire l'integrazione delle filiali del Gruppo e renderle pi\u00f9 efficaci possibili. Gaz de France si propone anche di valutare velocemente i potenziali di sviluppo ed assicurare la coerenza delle offerte proposte.\n1. \"Global Gaz et GNL\"\nQuesto ramo si suddivide in 5 entit\u00e0:\n\"A/La Direzione Esplorazione - Produzione\"\nEssa entit\u00e0 \u00e8 responsabile della gestione e dello sviluppo di partecipazioni nelle licenze di esplorazione e di produzione di gas naturale, come operatore o partner, cos\u00ec come della commercializzazione della produzione di gas naturale e di olio (riferito in particolare al settore Trading).\nGaz de France \u00e8 iscritta come operatore in esplorazione-produzione in 7 paesi. Il Gruppo ricerca e sviluppa dei nuovi giacimenti in Europa, in Algeria, in Egitto ed in Mauritania. Alla fine del 2006, le riserve provate e probabili del raggiungono i 685,3 milioni di barile-equivalente di petrolio (Mbep), e la produzione a 45,5 Mbep di cui il 71% \u00e8 gas naturale.\nL'orientamento strategico annunciato \u00e8 il seguente: produrre il 15% dei fabbisogni di gas naturale del gruppo.\n\"B/La Direzione approvvigionamenti, acquisti, e la Direzione delle Vendite (vendita)\"\nSi occupano:\n. della gestione ed ottimizzazione del portafoglio di approvvigionamento del Gruppo in 3 direzioni:\n- dei contratti a lungo termine\n- risorse proprie del Gruppo\n- interventi nel mercato a breve termine\n. la vendita di energia e di servizi complementari vicino ai grandi clienti in Francia ed in Europa.\n. la vendita di energia al consumatore finale, alle imprese, ai professionisti ed agli enti locali.\nGli orientamenti strategici annunciati da Gaz de France sono i seguenti:\n. Imporsi come venditore di riferimento da scegliere.\n. Rinforzare il portafoglio di approvvigionamento in gas naturale del gruppo.\n. Costituire un portafoglio di approvvigionamento in elettricit\u00e0 che si fonda in parte sull'acquisizione e in parte sullo sviluppo di capacit\u00e0 di produzione.\n. Sviluppare le offerte e la vendita di gas e di elettricit\u00e0 ai grandi clienti industriali ed ai distributori in Europa, particolarmente nel quadro di offerte multi-servizi e multi-energie.\n. Sviluppare un'offerta multi-energie, gas - elettricit\u00e0, in tutti i paesi dove il gruppo \u00e8 presente, ponendo in maggior rilievo gli individui, in seguito all'apertura totale dei mercati del 1\u00ba luglio 2007.\nAcquisizioni:\nGaz de France si colloca tra i primi traders di gas naturale in Europa. Nel 2006, gli approvvigionamenti di gas naturale del Gruppo raggiungono i 639 Twh.\nLa quantit\u00e0 di GNL negli approvvigionamenti di Gaz de France \u00e8 passata dal 24% (2005) al 29% (2006).\nNel settore elettrico, il Gruppo dispone di una capacit\u00e0 di produzione elettrica pari a 2 650 Mwe e di un importante contratto a lungo termine di approvvigionamento in elettricit\u00e0 con EDF.\nVendita:\nPer ci\u00f2 che riguarda la vendita, Gaz de France commercializza i propri prodotti attraverso marchi specifici:\n. Gaz de France DolceVita, si rivolge ai particolari clienti\n. Gaz de France Provalys si rivolge a clienti professionali (in particolare agli artigiani, ai commercianti, ai liberi professionisti ed alle imprese).\n. Gaz de France EnergY, si rivolge ai grandi clienti europei e propone servizi su misura, in particolare nell'ambito finanziario).\n. Gaz de France Energie Communes propone soluzioni energetiche per piccole enti territoriali.\n\"C/La Direzione GNL\"\nCoordina e gestisce l'insieme delle attivit\u00e0 legate al Gas Naturale Liquefatto, strategie e progetti GNL, gestione della flotta (che assicura il trasporto del GNL, monitoraggio tecnologico...).\n\"D/Gaselys\"\nSi tratta della filiale di trading posseduta da Gaz de France, al 51%, e dalla Societ\u00e9 G\u00e9n\u00e9rale, al 49%. \u00c8 specializzata nella gestione dei rischi di prezzo legato all'energia (gas, elettricit\u00e0, petrolio, carbone, etc.).\n2. Il ramo \"Energia Francia\"\nQuesto ramo si struttura intorno 3 entit\u00e0 operative:\n\"A/La Direzione upstream Elettricit\u00e0\"\nAssicura lo sviluppo, e lo sfruttamento mantenendo le capacit\u00e0 di produzione di elettricit\u00e0 in Francia ed all'estero.\n\"B/La Direzione Commerciale\"\nGestisce le relazioni con la clientela, assicura la comunicazione commerciale ai clienti (utenze domestiche, artigiani, commercianti, studi professionali, imprese artigiane, enti locali.\n\"B/Savelys\"\nQuesta filiale detenuta al 59% da Gaz de France \u00e8 specializzata nella manutenzione e riparazione della caldaia.\n3. Il ramo \"Servizi\"\nSi occupa dello sviluppo di offerte di servizi complementari alla fornitura di energia: servizi energetici, manutenzione industriale, ecc.\nGaz de France intende aumentare le parti di mercato attraverso una crescita interna ed esterna:\n. Sviluppando offerte multiservices complementari alle offerte multienergie, gas-elettricit\u00e0, del gruppo, in tutti i paesi europei dove il Gruppo \u00e8 presente,\n. Sviluppando e sfruttando le capacit\u00e0 di produzione di elettricit\u00e0 del gruppo.\nNel 2006, il settore \"Servizi\" ha realizzato un fatturato pari a 2 181 milioni di euro con un organico composto da 12 865 persone (di cui 8 000 in Europa). La principale filiale del ramo \"Servizi\" di Gaz de France \u00e8 Cofatech. Specialista nei servizi energetici, si affianca ai protagonisti dell'industria, del settore terziario, settore immobiliare e delle associazioni locali.\n4. Il ramo \"Internazionale\"\nCome chiaramente indicato nel nome, il ramo \" Internazionale\" ha l'incarico del pilotaggio delle filiali del Gruppo ad esso collegate ed insediate nel Mondo. \u00c8 responsabile dello sviluppo di Gaz de France nei paesi esteri.\n5. Il ramo \"Infrastrutture\"\nQuesto ramo assicura il trasporto, la distribuzione, lo stoccaggio di gas naturale ed il rigassificazione del gas naturale liquefatto (GNL, in Francia).\nSi suddivide in 4 entit\u00e0:\n\"A/La Direzione delle Grandi Infrastrutture, DGI)\"\nGaz de France sviluppa e sfrutta:\n. lavori di trasporto in Francia.\n. stoccaggi sotterranei in Francia.\n. terminali m\u00e9thaniers in Francia.\nLinee strategiche:\nMigliorare le prestazioni della rete perseguendo negli investimenti sostenuti nelle infrastrutture francesi di trasporto, di stoccaggio e di GNL.\nGaz de France afferma di essere il secondo operatore per capacit\u00e0 di stoccaggio in Europa. Essa possiede 12 siti di una capacit\u00e0 utile di 9,2 miliardi di m\u00b3 in Francia, ed una presenza attraverso le proprie filiali in Germania, Repubblica Ceco ed in Slovacchia.\nPrevedendo un raddoppio della domanda di gas naturale in Europa entro il 2015, Gaz de France stima di rafforzare le capacit\u00e0 dei suoi siti, soprattutto quelli di \u00c9trez, di Saint-Clair-sur-Epte, di C\u00e9r\u00e9-la-Ronde, e di Soings en Sologne. Il Gruppo sta sviluppando anche 2 nuovi siti di stoccaggio a Hauterives (Dr\u00f4me) ed a Trois-Fontaines (Marne) e sta verificando la possibilit\u00e0 di creare nuovi siti di stoccaggio (ad esempio in Alsazia).\nPer quanto concerne lo sviluppo dei terminali metaniere, i due del Gruppo, Fos-Tonkin e Montoire-de-Bretagne, permettono di erogare 17 miliardi di m\u00b3 di gas naturale per anno di capacit\u00e0 di rigassificazione. \u00c8 stata annunciata come \"prossima\" la messa in esercizio di un nuovo terminale in Francia, a Fos Cavaou.\n\"B/La filiale GRTgaz\"\nSi occupa della commercializzazione e della realizzazione di trasporto per il conto di terzi. GRTgaz \u00e8 la filiale di trasporto in Francia di Gaz de France. Sfrutta e commercializza una rete di 31 610 chilometri, accessibile a tutti i mittenti presenti sul territorio francese. Questa rete conta anche 27 stazioni di decompressione nel territorio francese, dove nel 2006 sono stati trasportati 687 Twh. Inoltre, , nel 2006, Gaz de France ha investito 245 milioni di euro nello sviluppo di questa rete.\nIl Gruppo Gas della Francia \u00e8 peraltro azionista di parecchie societ\u00e0 di trasporto in Europa:\n. Deutschland Trasporto in Germania (100%)\n. BOG in Austria, (partecipazione non specificata)\n. SPE e SEGEO in Belgio, (partecipazione non specificata)\n\"C/La filiale incaricata della Distribuzione (GRD)\"\nIl gestore della rete di distribuzione di Gaz di France si occupa di:\n. Lo sviluppo e lo sfruttamento delle reti di distribuzione in Francia.\n. La commercializzazione e la realizzazione di distribuzione per conto dei fornitori.\nLinee strategiche:\n. Associare crescita e servizio pubblico perseguendo lo sviluppo della rete pur assicurando la continuit\u00e0 delle missioni di servizio pubblico.\nIl distributore Gaz de France sfrutta complessivamente in totale una rete di 185 000 chilometri, accessibili a tutti i fornitori di gas naturale che operano sul territorio francese.\n\"D/Le Delegazione Infrastrutture\"\nGestisce le attivit\u00e0 di trasporto e di stoccaggio all'estero e delle sinergie per l'insieme delle attivit\u00e0 di infrastrutture del Gruppo."}
{"id": "1114859", "revid": "125644140", "url": "https://it.wikipedia.org/wiki?curid=1114859", "title": "Natura morta con Bibbia", "text": "Natura morta con Bibbia \u00e8 un dipinto del pittore olandese Vincent van Gogh, realizzato nel 1885 e conservato al Museo Van Gogh di Amsterdam.\nDescrizione.\nLo spunto realizzativo di questo quadro \u00e8 prettamente autobiografico e risale, precisamente, alla morte del padre di Vincent, Th\u00e9odorus, avvenuta il 26 marzo 1885. Il loro era un rapporto tutt'altro che facile, non privo di contraddizioni e sentimenti contrastanti: i continui fallimenti professionali e umani di Vincent, infatti, avevano violentemente frantumato la quiete famigliare sulla quale i coniugi van Gogh avevano instaurato il loro regime di vita quotidiana. Ebbene, questa \"Natura morta con Bibbia\" \u00e8 da considerarsi una \u00abrisposta\u00bb pittorica alla situazione di stress generatasi dopo la morte di Th\u00e9odorus, ma anche un tentativo di interpretare un legame complesso e viscerale come quello intercorrente tra un padre e un figlio. Il quadro, infatti, \u00e8 stato dipinto \"au premier coup\" a Neunen, il paese dove vivevano i genitori di Van Gogh, presso i quali l'artista stesso visse tra il 1883 ed il 1885.\nQuesta \"Natura morta con Bibbia\" presenta un notevole spessore psicologico. Il primo oggetto a catturare lo sguardo dell'osservatore \u00e8 un'edizione della \"Bibbia\" con la rilegatura in pelle, troneggiante al centro del tavolo e aperta al capitolo 53 del libro di Isaia, uno dei carmi pi\u00f9 frequentemente citati tra quelli detti del \u00abServo di Dio\u00bb: la monolitica sacralit\u00e0 del colosso biblico, che Vincent si era apprestato a tradurre in quattro lingue, simboleggia ovviamente la ferrea religiosit\u00e0 del padre, un apprezzato pastore protestante cui era stato affidato proprio il priorato del villaggio brabantino di Nuenen. A fare da leggero contrappunto alla monumentalit\u00e0 della Bibbia troviamo una candela spenta, elemento che si ricollega ai dipinti del Seicento olandese e in particolare alla tradizione iconografica della \"vanitas\". Esso, infatti, allude alla caducit\u00e0 della vita ed alla presenza incombente della morte, ma anche all'assoluta sfiducia nei confronti di quella religione, nella quale Van Gogh s'era rifugiato invano negli anni precedenti. Pur ponendosi all'interno della tradizione storico-artistica, tuttavia, van Gogh ne infrange senza remora gli schemi: nel dipinto, infatti, \u00e8 presente un ricorso al simbolismo personale che mira ad una ricostruzione dell'identit\u00e0 del pittore.\nIn primo piano, infine, troviamo un elemento che mette in evidenza la personalit\u00e0 e gli interessi del pittore. \u00c8 la \"Joie de vivre\" di \u00c9mile Zola, romanzo scandalosamente moderno dove si narrava del putrescente disfacimento di una famiglia francese, gravata da continui lutti e da pressanti disgrazie economiche. L'opera rappresenta la conferma della modernit\u00e0 del suo autore: l'occhio dell'osservatore viene infatti attirato dalla copertina gialla del romanzo moderno, come per sottolineare la tensione ideologica e religiosa presente tra Vincent e suo padre (che detestava Zola ed i naturalisti francesi, ritenendoli \u00abimmorali\u00bb). Lasciandosi trasportare dal suo nuovo interesse per il colore e da una tecnica pittorica perfezionata nei suoi quattro anni di studio autodidatta, Van Gogh in questo dipinto istituisce infatti una serie di opposizioni tra grande e piccolo, aperto e chiuso, monocromo e colorato, proprio per tradurre pittoricamente l'inconciliabilit\u00e0 del suo carattere con la personalit\u00e0 di Th\u00e9odorus."}
{"id": "1114866", "revid": "1371684", "url": "https://it.wikipedia.org/wiki?curid=1114866", "title": "Ponte sullo stagno", "text": "Ponte sullo stagno \u00e8 un dipinto a olio su tela (64x79 cm) realizzato tra il 1895 ed il 1898 dal pittore francese Paul C\u00e9zanne.\n\u00c8 conservato nel Museo Pu\u0161kin di Mosca."}
{"id": "1114867", "revid": "1305772", "url": "https://it.wikipedia.org/wiki?curid=1114867", "title": "San Claudio", "text": ""}
{"id": "1114871", "revid": "154893", "url": "https://it.wikipedia.org/wiki?curid=1114871", "title": "Ghan-buri-ghan", "text": ""}
{"id": "1114872", "revid": "6066", "url": "https://it.wikipedia.org/wiki?curid=1114872", "title": "Poesia pastorale", "text": ""}
{"id": "1114873", "revid": "124960742", "url": "https://it.wikipedia.org/wiki?curid=1114873", "title": "Fring", "text": "Fring \u00e8 un software di messaggistica istantanea e VoIP per smartphone della societ\u00e0 \"fringland Ltd\" fondata da Avi Shechter, Boaz Zilberman e Alex Nerst.\nPermette al cellulare di effettuare e ricevere chiamate senza alcun costo aggiuntivo rispetto alla spesa del fornitore del servizio internet. Tramite una connessione Wi-Fi, UMTS o GPRS, \u00e8 infatti possibile effettuare chiamate voce e scambiarsi messaggi di testo con i propri contatti ICQ, Google Talk, Msn Messenger, Twitter, AIM, Yahoo! Messenger o con il proprio provider SIP (Session Initiation Protocol).\nCaratteristiche.\nNon esiste, per ora, una compatibilit\u00e0 con tutti i modelli di smartphone in commercio, ma il supporto degli sviluppatori e soprattutto della comunit\u00e0 che lo sostiene garantisce un futuro pi\u00f9 che roseo per gli utenti.\n\u00c8 compatibile con i seguenti sistemi operativi: Symbian 8, Symbian 9, 9.2, Windows Mobile, Symbian UIQ, iPhone e Android.\nVi sono versioni di Fring in varie lingue, tra cui l'italiano.\nDal 2009 si possono aggiungere numerose estensioni al programma che ne ampliano le caratteristiche. L'ultima estensione \u00e8 quella scaturita tra la societ\u00e0 WeFi che mette a disposizione tutti gli hotspot Wi-Fi gratuiti presenti sul territorio e la loro localizzazione via GPS."}
{"id": "1114874", "revid": "125755035", "url": "https://it.wikipedia.org/wiki?curid=1114874", "title": "Jacques Lecoq", "text": "Fondatore della Scuola Internazionale di Teatro Jacques Lecoq (\"\u00c9cole Internationale de Th\u00e9\u00e2tre Jacques Lecoq\"), \u00e8 considerato uno dei pi\u00f9 significativi pensatori del teatro contemporaneo, noto per i suoi studi sul teatro fisico e per il recupero della maschera e del coro greco e degli insegnamenti della Commedia dell'Arte\nBiografia.\nDallo sport al teatro.\nInizi\u00f2 il suo percorso nel 1937, studiando educazione fisica e diverse discipline sportive, che a sua volta insegn\u00f2 ai suoi primi allievi, dal 1941 al 1945.\nIl suo lavoro lo mise in contatto con Jean-Marie Conty, responsabile per l'educazione fisica in Francia e amico di Antonin Artaud. Da qui nacque l'interesse e la curiosit\u00e0 di Lecoq per il teatro.\nNel 1945, dopo una breve esperienza in una compagnia teatrale da lui stesso fondata, fu incaricato dall'attore francese Jean Dast\u00e9 di occuparsi del \"training\" fisico degli attori della compagnia teatrale \"Com\u00e9diens de Grenoble\". In questa occasione Lecoq scopr\u00ec le maschere e fu influenzato dalle idee dell'attore e regista francese Jacques Copeau.\nL'esperienza italiana.\nNel 1948 Lecoq si trasfer\u00ec in Italia, dove rimase per otto anni. In questo paese egli approfond\u00ec i suoi studi soprattutto sulla Commedia dell'Arte e l'incontro con lo scultore Amleto Sartori fece nascere un sodalizio artistico basato sullo studio e il recupero delle maschere. Fu in questo periodo che nacque l'idea della maschera neutra.\nSu richiesta di Giorgio Strehler e Paolo Grassi, Lecoq partecip\u00f2 alla fondazione della Scuola del Piccolo di Milano. Proprio qui, durante la lavorazione sull\"Elettra\" di Sofocle, scopr\u00ec la tragedia greca e il coro.\nInizi\u00f2, quindi, un lavoro di ricerca sulle possibilit\u00e0 espressive e fisiche del coro all'interno di un teatro contemporaneo.\nContinu\u00f2 il suo lavoro di ricerca a Siracusa, lavorando sui cori di altre tragedie come \"Ecuba\", \"Sette contro Tebe\" e \"Eracle\".\nIl suo lavoro fu notato dall'attore Franco Parenti, con il quale Lecoq fond\u00f2 la \"Compagnia Parenti-Lecoq\", con l'obiettivo di mettere in scena i nuovi autori teatrali. In questo periodo collabor\u00f2 anche con Dario Fo, Luciano Berio e Anna Magnani, segno di un nascente bisogno di riscoprire un'idea dell'espressione corporea che allontanasse il gesto dalla cristallizzazione e dall'espressionismo dell'epoca.\nRitorno a Parigi.\nForte degli studi maturati in Italia, nel 1956 Jacques Lecoq torn\u00f2 a Parigi. Alla sua partenza Sartori gli fece dono delle maschere create in quegli anni, permettendogli cos\u00ec di farle conoscere in Francia.\nDopo una serie di esperienze come curatore delle scene di movimento in diversi spettacoli, Lecoq decise di dedicarsi totalmente alla pedagogia.\nFond\u00f2 la sua scuola il 5 dicembre 1956, dove inizi\u00f2 ad approfondire con i suoi allievi il lavoro sulla maschera neutra, la commedia dell'arte, l'espressione corporea, il coro, le maschere espressive e il mimo.\nNella prima classe \u00e8 da notare l'allora giovanissimo Isaac Alvarez, che qualche anno dopo divenne il suo primo assistente, performer di tutti i primi lavori e un mimo-attore di grande successo, fondatore inoltre della scuola \"Th\u00e9atre du Moulinage\".Isaac Alvarez\nNel 1959 fond\u00f2 una compagnia con alcuni allievi, realizzando uno spettacolo, \"Appunti di viaggio\" (\"Carnets de voyage\") che mise il luce le sue innovative idee sul mimo.\nNel 1962 inizi\u00f2 a lavorare sui \"clown\", studiando la capacit\u00e0 liberatoria insita nella comica derisione tipica della \"clownerie\".\nNel 1968 cominci\u00f2 ad insegnare presso la Scuola nazionale di Belle Arti di Parigi (\"\u00c9cole nationale sup\u00e9rieure des beaux-arts\"), approfondendo il discorso sullo spazio scenico e sulla scenografia che lo porter\u00e0 a fondare un dipartimento di scenografia all'interno della sua scuola: il LEM, Laboratorio di studio del movimento (\"Laboratoire d'\u00e9tude du mouvement\").\nNegli anni successivi la Scuola e l'interesse da essa creato divennero sempre pi\u00f9 grandi e in diversi paesi nacquero diverse scuole che s'ispirarono agli insegnamenti di Lecoq.\nJacques Lecoq continu\u00f2 il suo lavoro d'insegnamento fino alla morte, avvenuta il 19 gennaio 1999, a Boulogne-Billancourt. La Scuola internazionale di Teatro Jacques Lecoq continua tutt'oggi il suo lavoro di insegnamento."}
{"id": "1114875", "revid": "726373", "url": "https://it.wikipedia.org/wiki?curid=1114875", "title": "TimeSplitters", "text": "TimeSplitters \u00e8 uno sparatutto in prima persona per la PlayStation 2 prodotto da Free Radical Design e pubblicato da Eidos Interactive. \u00c8 il primo videogioco della serie \"TimeSplitters\" basata sul viaggio nel tempo. \u00c8 uscito il 26 ottobre 2000 in America e il 24 novembre dello stesso anno in Europa. \nDopo il primo \"TimeSplitters\" sono usciti 2 seguiti, \"TimeSplitters 2\" e \"\".\nIn realt\u00e0 osservando i tre TimeSplitters si nota che solo gli ultimi due condividono la storia in quanto nel primo non vi sono spiegazioni tramite filmati o altro. La trama principale comincia in \"TimeSplitters 2\". \nTrama.\nIl gioco si basa su un viaggio nel tempo suddiviso in vari livelli che vanno dal 1935 al 2035. I \"TimeSplitters\" sono gli avversari: sembrano essere animali o alieni privi di intelligenza, non hanno armature o armi da lancio o da fuoco o altro, soltanto i loro poteri naturali, ovvero la capacit\u00e0 di essere parzialmente invisibili, sparare fulmini e attaccare con le loro forti zampe, nonostante ci\u00f2 dispongono di astronavi la cui costruzione sembra inspiegabile. \nModalit\u00e0 di gioco.\nEsistono tre modalit\u00e0: Storia (Diversi livelli da completare in tre livelli di difficolt\u00e0 nel minor tempo possibile); Arcade (Classica modalit\u00e0 dove si possono selezionere stage, personaggi, armi e nemici); Sfida (Piccoli stage da completare con regole particolari che variano).\nI personaggi sono 66 in tutto."}
{"id": "1114876", "revid": "180559", "url": "https://it.wikipedia.org/wiki?curid=1114876", "title": "Rari Nantes Napoli", "text": "La Rari Nantes Napoli \u00e8 un circolo italiano che si occupa di sport acquatici con sede a Napoli.\nPalmar\u00e8s.\nTrofei Nazionali.\n1939, 1941, 1942, 1949, 1950"}
{"id": "1114877", "revid": "71155", "url": "https://it.wikipedia.org/wiki?curid=1114877", "title": "Il cantico", "text": "Il cantico \u00e8 un romanzo fantasy del 1991 dello scrittore statunitense R. A. Salvatore, ambientato nei \"Forgotten Realms\", ambientazione per il gioco di ruolo \"Dungeons &amp; Dragons\".\nIl romanzo \u00e8 il primo della serie \"The Cleric Quintet\" di cui fanno parte anche \"Le ombre della foresta\", \"Le maschere della notte\", \"La fortezza caduta\" e \"La maledizione del caos\".\nIl romanzo narra di un giovane chierico e dei suoi compagni e delle loro peripezie per sconfiggere Barjin, un malvagio mago di Talona, che ha portato il caos nel tempio di Deneir.\nTrama.\nIl primo libro della serie ci presenta i personaggi che ci accompagneranno per tutti i libri. Cadderly il protagonista, chierico inventore innamorato di Danica, Kieran Rufo, spilungone codardo e mellifluo, Danica, la bella monaca, i fratelli Bouldershoulder, cuochi nani bizzarri della biblioteca, e tutti i componenti del Castello Trinit\u00e0, gli antagonisti del libro guidati da Aballister, padre di Cadderly.\nAballister, guidato dal quasit Druzil, completa la pozione di Talona che porter\u00e0 caos e distruzione. Aballister prova la pozione su Haverly, combattente suo alleato, il quale preso dalla follia sfida Ragnor e si fa uccidere da questo. Barjin, chierico alleato di Aballister, ma con questi in competizione per il controllo di Castello Trinit\u00e0 (quartier generale delle forze di Talona), decide di utilizzarla contro la biblioteca edificante, un tempio di Oghma e Deneir. Per rendere la pozione ancora pi\u00f9 potente decide di farla aprire da un ragazzo dal cuore puro, rendendo quindi la missione ancor pi\u00f9 diabolica. Barjin controllato strettamente da Druzil si infiltra nelle cripte della biblioteca e qui crea una truppa di non morti guidati da una mummia. Barjin controlla mentalmente Kieran rufo, un giovane ragazzo della biblioteca, rivale in amore di Cadderly.\n\u00c8 proprio Rufo ad attirare Cadderly nelle grinfie di Barjin. Cadderly charmato viene obbligato ad aprire la pozione. La biblioteca a questo punto cade nel caos. La potente pozione di Talona funziona perfettamente. Alcuni chierici, tra cui anche il preside Avery, iniziano a mangiare come porci fino a scoppiare, il decano Thobicus si immerge nello studio fino quasi morire, altri chierici iniziano a bere vino dalle cantine, la chierica di Sune, Histra, d\u00e0 vita a orge con molti sacerdoti, i due cuochi nani iniziano ad affrontarsi con violenza inaudita, i druidi regrediscono allo stadio di belve, il preside Avery che si comporta gentilmente con Cadderly quando prima invece lo maltrattava. Solo Cadderly riesce a mantenere un minimo di lucidit\u00e0 e pian piano raggiunge la consapevolezza di ci\u00f2 che \u00e8 stato costretto a fare. Affronta Rufo provocandogli profonde ferite con i suoi chackram e raggiunge i cuochi della biblioteca, Pikel e Ivan. Non senza sforzi riesce a farli rinsavire e insieme i tre partono verso le cripte per scovare il male che \u00e8 stato causa si questa follia.\nDanica nel frattempo impazzita ha voluto tentare di spezzare la roccia con la testa, fallendo e procurandosi una profonda ferita. Nel frattempo un druido che si era allontanato dalla biblioteca, Newander, torna trovando i suoi amici Arcite e Cleo trasformati in bestie. Crede che questo sia un dono del suo dio e lui che \u00e8 rimasto in forma umana si sente abbandonato. Incontra quindi Cadderly che gli fa recuperare la fiducia e gli chiede di prendersi cura della ferita Danica. I due nani e Cadderly scendono nelle cripte e qui affrontano Druzil e i non morti. Pikel viene ferito dal pungiglione di Druzil e cade a terra morto. Cadderly e Ivan arrivano sino la stanza di Barjin dove per\u00f2 il mago con la Mummia sembra avere la meglio. Nel frattempo Danica si riprende, torna consapevole ed insieme a Newander scende nelle cripte dove trovano il cadavere di Pikel. Danica, grazie alle proprie conoscenze, dissolve il veleno e riattiva il battito cardiaco.\nI due raggiungono Cadderly e Newander, in un atto disperato, sacrifica la propria vita per distruggere Barjin, purtroppo senza successo. Aballister per\u00f2 osserva il combattimento attraverso un incantesimo di divinazione. Quando Ivan viene paralizzato e Cadderly sta per cadere contro Barjin, Aballister interviene, forse per salvare il figlio, forse per togliere di mezzo il suo rivale al castello, e rimuove la paralisi da Ivan. Barjin viene sconfitto e la pozione sigillata. Druzil torna dal suo padrone Aballister. Nonostante la sconfitta di Barjin, il castello trinit\u00e0 invia Ragnor, l'ogrillon, e un esercito di orchi verso la foresta di Shilmista."}
{"id": "1114879", "revid": "30297", "url": "https://it.wikipedia.org/wiki?curid=1114879", "title": "R.N. Napoli", "text": ""}
{"id": "1114900", "revid": "144796", "url": "https://it.wikipedia.org/wiki?curid=1114900", "title": "Roberto, Conte di Clermont", "text": ""}
{"id": "1114905", "revid": "98077", "url": "https://it.wikipedia.org/wiki?curid=1114905", "title": "Salama da sugo di Madonna Boschi", "text": ""}
{"id": "1114906", "revid": "228587", "url": "https://it.wikipedia.org/wiki?curid=1114906", "title": "Corrugato", "text": "Per corrugato, in subacquea, si intende un tubo plastico o di gomma flessibile, che collega, tramite l'uso di una frusta apposita, un'uscita a bassa pressione della rubinetteria della bombola al giubbotto ad assetto variabile.\nCaratteristiche.\nIl corrugato \u00e8 dotato di un'apposita pulsantiera tramite la quale il subacqueo pu\u00f2 controllare l'afflusso e il deflusso dell'aria (o di un'altra miscela di gas respirabile) all'interno del sacco del GAV, in modo cos\u00ec da controllare l'assetto quando immerso in acqua.\nUno dei due pulsanti consentir\u00e0, tramite una valvola o un pistone, l'insufflazione dell'aria dalla bombola al sacco, mentre l'altro la fuoriuscita dell'aria dal corrugato. Per quest'ultima operazione \u00e8 necessario che il subacqueo porti il corrugato in una posizione pi\u00f9 alta rispetto a quella del sacco, in modo da consentire il deflusso dell'aria.\nL'estremit\u00e0 del corrugato \u00e8 dotata di un'imboccatura, molto simile a quella riscontrabile in uno snorkel o in un erogatore, per il gonfiaggio di emergenza a bocca nel caso di malfunzionamento della pulsantiera, e che viene utilizzata anche come punto di fuoriuscita dell'aria durante lo sgonfiaggio.\nPrecisiamo infine che nel vecchio erogatore monostadio vi erano due tubi corrugati, uno di mandata e l'altro di scarico dell'aria respirata dal sub."}
{"id": "1114911", "revid": "1372005", "url": "https://it.wikipedia.org/wiki?curid=1114911", "title": "Sposa ebrea", "text": "La sposa ebrea (Isacco e Rebecca) \u00e8 un dipinto a olio su tela (121,5x166,5\u00a0cm) realizzato nel 1666 circa dal pittore Rembrandt Harmenszoon Van Rijn.\nStoria.\nIl dipinto appartenne al banchiere Adriaan van der Hoop, socio della Hope &amp; Co., che poi la don\u00f2 alla citt\u00e0 assieme alla Donna in azzurro che legge una lettera. Oggi \u00e8 conservato nel Rijksmuseum di Amsterdam.\nL'opera.\nL'opera \u00e8 firmata e datata \"REMBRANDT F. 16(..)\".\nIl quadro raffigura un uomo che stringe a s\u00e9 una donna, in un abbraccio molto intimo, che sembra suggerire un legame amoroso tra i due. Alle loro spalle, un uomo li spia.\nIl soggetto \u00e8 ambiguo e si presta a varie interpretazioni. \nNel 1834, l'allora proprietario del dipinto, John Smith, identific\u00f2 il soggetto come un \"Augurio di compleanno\" rivolto dall'uomo alla donna. Il successivo proprietario, invece, un collezionista di Amsterdam, identific\u00f2 la donna come una sposa ebrea adornata dal padre (sic!) di una collana. Successivamente l'attenzione si \u00e8 spostata verso un tema biblico, proponendo l'identificazione dei due personaggi con \"Sara e Tobia\", \"Booz e Ruth\", \"Giacobbe e Rachele\", \"Giuda e Tamar\", infine \"Isacco e Rebecca\". Quest'ultima interpretazione si basa anche sul fatto che la fonte a cui si ispir\u00f2 l'artista \u00e8 un'opera di Raffaello in cui si narra l'episodio in cui Isacco e sua moglie Rebecca, al tempo in cui fingevano di essere fratello e sorella, furono scoperti amanti dal re Abimelech, l'uomo che nel quadro li spia."}
{"id": "1114915", "revid": "106456", "url": "https://it.wikipedia.org/wiki?curid=1114915", "title": "Arte biodegradabile", "text": "L'arte effimera biodegradabile, nasce a Milano nel 1970 ad opera dell'artista siciliano Filippo Panseca, critici di questo nuovo movimento artistico sono Pierre Restany e Guido Ballo.\nPanseca realizza provocatoriamente delle opere profumate con essenze vegetali, di pino, alghe marine, a rapidissima alterazione, realizzate con plastica fotodegradabile che gli proviene dalla Bio-Degradable Plastics, Inc. di Boise, Idaho (USA).\nOpere.\nLe opere vengono esposte in Italia a Milano presso la Galleria del Naviglio, a Parigi alla Galleria Lara Vincy, a New York presso Leo Castelli.\nLo stesso progetto viene pubblicato dal N\u00b0 1 del nuovo quotidiano la Repubblica.\nI \u201cMonumenti fotodegracabili di Filippo Panseca\u201d vengono definiti da Tommaso trini \u201cenormi sfere da costruire con polimeri fotodegradabili che potrebbero diventare i monumenti a perdere di domani\u201d.\nLa rivista Design di New York dedica a firma del suo direttore Jan Roger Guilfoile ampio spazio e foto all'evento artistico con numerose immagini dei progetti."}
{"id": "1114922", "revid": "119431618", "url": "https://it.wikipedia.org/wiki?curid=1114922", "title": "Piazza Farinata degli Uberti", "text": "Piazza Farinata degli Uberti \u00e8 la piazza centrale del nucleo medioevale di Empoli, su cui si affacciano il polo religioso, rappresentato dalla Collegiata di Sant'Andrea, e quello politico, che aveva sede dapprima nel palazzo appartenuto ai conti Guidi, oggi noto come Palazzo Ghibellino, e poi nel Palazzo Pretorio di Empoli.\nStoria.\nGi\u00e0 prima dell\u2019incastellamento del 1119, lungo la strada che collegava Firenze e Pisa sorgeva in questo luogo la Collegiata di Sant\u2019Andrea. Come \u00e8 stato proposto da studi recenti, essa doveva trovarsi affiancata all\u2019asse viario; la zona antistante, quasi un\u2019espansione trasversale della strada, era gi\u00e0 adibita a \"mercatale\" e occupava un\u2019area probabilmente pi\u00f9 ampia di quella dell\u2019attuale piazza. Dall\u2019altro lato della via, parallelamente alla pieve, sorgeva l\u2019oratorio di San Giovanni Battista, adibito a Battistero.\nCon l\u2019incastellamento del 1119, le prime mura delimitarono il complesso della pieve e della piazza e le zone abitative situate ad est e ad ovest, formando cos\u00ec una sorta di rettangolo allungato, percorso dalla via che si incuneava tra Pieve e Battistero, e delimitato dalla larghezza del mercatale.\nNei decenni successivi furono inglobate due grandi addizioni al nucleo primitivo: una a sud (chiamata nei documenti antichi \u201ccastrum\u201d) e una a nord (il cosiddetto \u201cburgus\u201d). Empoli assunse in tal modo una forma perlopi\u00f9 quadrata e le mura settentrionali e meridionali del vecchio recinto rettangolare, ormai demolite, furono sostituite dalle vie \u2013 le attuali via del Giglio e via Giuseppe del Papa \u2013 che divennero ben presto di importanza principale: infatti, nel 1267 fu costruito il campanile della Pieve proprio nella porzione di suolo in cui passava la primitiva via Fiorentina-Pisana, che venne cos\u00ec soppressa. Da allora, la piazza ha perso l\u2019asse centrale originario e vi si accede soltanto dagli angoli affacciati a nord e a sud sulle vie sopra ricordate.\nEdifici e monumenti sulla piazza.\nLa piazza, cos\u00ec delimitata, era caratterizzata a est dalla Collegiata di Sant\u2019Andrea (e dal Battistero che, successivamente, le venne annesso) e, a ovest, dal palazzo dei Conti Guidi, che vantavano diritti sull\u2019abitato empolese. Questo palazzo, ricordato per la prima volta nel 1254 come \u201cpalatium vetus\u201d, aveva l\u2019aspetto di un edificio fortificato che dominava strategicamente la piazza del mercatale e il tratto di strada che da essa conduceva alla Porta Pisana. \u00c8 possibile che fosse questo il palazzo al cui interno, nel 1260, si tenne il celebre Congresso di Empoli a seguito della Battaglia di Montaperti. Dopo alcuni passaggi di propriet\u00e0, nel corso del Cinquecento l\u2019edificio fu acquisito e rinnovato dalla famiglia Giomi, che confer\u00ec alla struttura l\u2019aspetto che conserva ancora oggi, bench\u00e9 sotto il nome di Palazzo Ghibellino.\nL\u2019altro edificio che qualifica Piazza Farinata degli Uberti \u00e8 il cosiddetto Palazzo Pretorio, collocato a sud della pieve e a filo della sua facciata. Non \u00e8 certa l\u2019epoca della sua costruzione ma sembra che si debba collocare tra la fine del XIII secolo e il 1326.\nGli altri casamenti che si affacciano sulla piazza erano in origine di altezza inferiore a quella odierna e le facciate erano tutte arretrate rispetto alla conformazione attuale. Si ha notizia che, davanti alle botteghe che si aprivano a pian terreno, erano collocati dei portici in legno, atti a ospitare lo svolgimento del mercato settimanale; soltanto fra il XV e il XVI secolo si cominci\u00f2 a sostituire progressivamente le strutture lignee con loggiati in muratura, mediante l\u2019avanzamento delle facciate degli edifici.\nCome in altri centri soggetti alla dominazione fiorentina (Pietrasanta, Montepulciano), al centro della piazza fu eretta una colonna con il Marzocco, il leone recante lo scudo col giglio di Firenze, che fu distrutto durante la breve stagione napoleonica. \nNel 1802, l\u2019allora \u201cmaire\u201d (cio\u00e8 il sindaco) Luigi Busoni propose anche di rifare il lastricato della piazza e sostituire la vecchia pavimentazione in cotto (testimoniata anche da alcune fonti iconografiche) con \u201clastre riquadrate di Gonfolina\u201d (una qualit\u00e0 di pietra serena che si estraeva da alcune cave non distanti da Empoli, presso Lastra a Signa), ma il progetto non and\u00f2 in porto per la caduta dell\u2019Impero. Dopo la Restaurazione, al posto del vecchio Marzocco fu costruita la bella Fontana delle Naiadi o dei Leoni, o Fontana dei Leoni, ad opera degli scultori Luigi Pampaloni ed Ottavio e Luigi Giovannozzi, e contestualmente fu eseguito il progetto di rifacimento del lastricato in pietra.\nDenominazioni.\nCol passare del tempo la piazza ha assunto varie denominazioni: dopo l'incastellamento fu chiamata semplicemente \"Piazza\", poi \"Piazza della Pieve\" e \"Piazza dell'Olmo\" (o anche \"Piazza della Pieve all'Olmo\": quasi certamente in ricordo di un albero di quella specie presente nello spiazzo).\nDal 1828 (sino ad oggi) gli empolesi cominciarono a chiamarla comunemente \"Piazza dei Leoni\" per via dei leoni presenti agli angoli della Fontana delle Naiadi o dei Leoni appena costruita.\nIl nome ufficiale fu assegnato definitivamente dalla giunta comunale il 10 Dicembre 1881, in memoria del capitano ghibellino Farinata degli Uberti che, nel Concilio di Empoli del 1260, si era opposto alla distruzione di Firenze.\nCuriosit\u00e0.\nCome ricorda una lapide sulla parete di Palazzo Ricci (l'edificio situato fra la facciata della Collegiata di Sant'Andrea e l'angolo di Palazzo Pretorio di Empoli), dalla terrazza sovrastante la loggetta si affacci\u00f2, il 21 luglio 1867, Giuseppe Garibaldi. Il patriota, che in quei giorni si trovava ospite della famiglia Martelli a Vinci, si era recato a Empoli per assistere alle corse dei cavalli presso l'ippodromo del luogo, e colse l'occasione per tenere un discorso agli Empolesi, proclamando \u201cd'Italia il compimento dei destini in Roma\u201d. In quegli anni Palazzo Ricci era propriet\u00e0 della Societ\u00e0 di mutuo soccorso fra gli operai di Empoli, che fin dalla sua fondazione, nel 1861, aveva nominato Garibaldi come proprio presidente onorario. La stessa organizzazione provvide dunque a far erigere la lapide commemorativa nel 1882 (poi distrutta durante la Seconda Guerra Mondiale: l'attuale lapide \u00e8 una copia posizionata nel 1963)."}
{"id": "1114923", "revid": "1714743", "url": "https://it.wikipedia.org/wiki?curid=1114923", "title": "Roberto di Clermont", "text": "Origine.\nRoberto, secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", era il figlio maschio sestogenito del re di Francia, Luigi IX il Santo, e di sua moglie, Margherita di Provenza, che, come riportato dal \"Vincentii Bellovacensis Memoriale Omnium Temporum\" era la figlia primogenita del conte di Provenza e conte di Forcalquier, Raimondo Berengario IV e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266).&lt;br&gt;Luigi IX il Santo era il quarto figlio del re di Francia, Luigi VIII e di Bianca di Castiglia, che era figlia del re di Castiglia Alfonso VIII e di Eleonora Plantageneta.\nBiografia.\nLa \"Majus Chronicon Lemovicense\" riporta che Roberto nacque nel 1256 e che, fu fidanzato con la figlia del visconte di Limoges.\nPrima di partire per la sua ultima Crociata, suo padre, nel 1269 lo cre\u00f2 conte di Clermont-en-Beauvaisis; poi, nel 1270, secondo il \"Chronicon Gaufredi Vosiensis\", Luigi IX lo fidanz\u00f2 con Maria, figlia unica ed erede del visconte Guido VI di Limoges e della moglie, Margherita, figlia del Duca di Borgogna, Ugo IV.\nIn quello stesso anno, all'et\u00e0 di quattordici anni, Roberto rimase orfano di padre, e gi\u00e0 l'anno dopo (1271) fu al seguito del fratello, il nuovo re di Francia, Filippo III l'Ardito, comportandosi valorosamente contro il conte d'Armagnac e altri feudatari della Guienna.\nL'anno successivo, nel 1272, Roberto prese moglie, ma secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", la vita in comune inizi\u00f2, nel 1273 o 1274.\nNel 1279, durante un torneo ebbe la sfortuna di ricevere molti colpi alla testa, che lo fece sprofondare nella follia per il resto della sua vita; secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", Roberto avrebbe voluto vincere il torneo, rischiando anche la vita; nel \"Gesta Philippi Tertii Francorum Regis\" viene ricordato che, nel 1269, arriv\u00f2 a Parigi suo cugino Carlo, Principe di Salerno, figlio di Carlo I d'Angi\u00f2, re di Sicilia e di Beatrice di Provenza; per l'occasione fu indetto da suo fratello Filippo III un torneo, a cui parteciparono molti nuovo cavalieri, tra cui Roberto che sub\u00ec gravi lesioni alla testa, che lo condusse ad una situazione di totale amnesia. Ancora secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", Roberto si riprese fisicamente, ma mentalmente non si riprese completamente.\nNon ostante questa situazione, Roberto fu membro del Consiglio reale, prima del fratello Filippo III e poi del nipote Filippo IV, ma probabilmente non ha avuto alcun ruolo a causa del suo stato mentale.\nSua suocera, Agnese di Borbone-Dampierre, che, nel 1277, si era risposata, in seconde nozze, con Roberto II d'Artois, figlio postumo di Roberto I, avrebbe voluto destinare al nuovo marito una parte dei beni che spettavano in eredit\u00e0 alla moglie di Roberto; Roberto si oppose e la causa fu presentata al parlamento che decret\u00f2 che i beni rimanessero indivisi e che sarebbero andati alla moglie di Roberto, quando le sarebbe succeduta; la cause \u00e8 del 1282 e Roberto e la moglie, nel 1288, divennero Signore di Borbone.&lt;br&gt;Roberto fu definitivamente riconosciuto signore di Borbone nel 1288, quindi, gi\u00e0 conte di Clermont, si trov\u00f2 anche erede della tradizione dei Borbone, assumendo appunto il titolo di \"Conte di Borbone\" e dando inizio al ramo collaterale capetingio dei Borbone di sangue reale. Nella sua contea oper\u00f2 in qualit\u00e0 di balivo Philippe de Beaumanoir.\nNel 1290, in ottemperanza alle disposizioni testamentarie di Giovanni di Borgogna-Borbone, padre di sua moglie Beatrice costru\u00ec l'ospedale Saint-Jacques de Moulins, poi distrutto nel 1793. \nVerso il 1310, Roberto, per conto di Filippo IV il Bello, negozi\u00f2 un trattato con l'imperatore Enrico VII; non ostante che la sua firma fosse la prima il trattato fu negoziato da suo figlio Luigi e dal giovane figlio di Filippo IV il Bello, anche lui di nome Luigi, re di Navarra\nNel 1316, intervenne un'ultima volta sulla scena politica appoggiando suo pronipote Filippo di Poitiers ad ottenere la reggenza dopo la morte del fratello, il re di Francia, Luigi X.\nSecondo la \"Chronique parisienne anonyme du XIVe si\u00e8cle, deuxieme partie\", Roberto mor\u00ec nel 1317, al Bois de Vincennes e fu sepolto nella chiesa dei Frati Predicatori di Parigi.\nMatrimonio e discendenza.\nNel 1272 spos\u00f2 Beatrice di Borgogna-Borbone. Il matrimonio del sedicenne, Roberto fu celebrato a Clermont en Beauvaisis con la quindicenne, Beatrice, che, secondo la \"Histoire g\u00e9n\u00e9alogique des ducs de Bourgogne de la maison de France\", era l'unica figlia del conte di Charolais, Giovanni di Borgogna e della dama di Borbone, Agnese, che, ancora secondo la \"Histoire g\u00e9n\u00e9alogique des ducs de Bourgogne de la maison de France\", era la figlia secondogenita di Arcimbaldo IX, signore di Borbone; il matrimonio di Beatrice e Roberto \u00e8 confermato dal \"Gesta Philippi Tertii Francorum Regis\".&lt;br&gt;Roberto ebbe da Beatrice sei figli::"}
{"id": "1114924", "revid": "287204", "url": "https://it.wikipedia.org/wiki?curid=1114924", "title": "Nella lussuria, fa' attenzione", "text": "Nella lussuria, fa' attenzione \u00e8 un dipinto a olio su tela (105x146 cm) realizzato nel 1660 dal pittore olandese Jan Steen.\n\u00c8 conservato nel Kunsthistorisches Museum di Vienna."}
{"id": "1114927", "revid": "226458", "url": "https://it.wikipedia.org/wiki?curid=1114927", "title": "Ritratto di Giovanni Carlo Doria a cavallo", "text": "Il Ritratto di Giovanni Carlo Doria a cavallo \u00e8 un dipinto a olio su tela (265 \u00d7 188\u00a0cm) realizzato nel 1606 dal pittore Pieter Paul Rubens.\n\u00c8 conservato nella Galleria Nazionale di Palazzo Spinola di Genova.\nIl quadro raffigura Giovanni Carlo Doria, figlio del doge Agostino Doria, all'et\u00e0 di trent'anni.\nQuesto dipinto venne messo all'asta nel 1940 a Napoli e, su suggerimento di Benito Mussolini, venne acquistato da Adolf Hitler. Venne restituito all'Italia dopo la fine della seconda guerra mondiale."}
{"id": "1114928", "revid": "729019", "url": "https://it.wikipedia.org/wiki?curid=1114928", "title": "Anello Zeta", "text": "L'anello zeta \u03b6 o 1986U2R ruota attorno ad Urano; la sua scoperta non \u00e8 certa perch\u00e9 non \u00e8 stata confermata dalle foto prese da Voyager 2, se fosse vera sarebbe l'anello pi\u00f9 interno del pianeta ancor pi\u00f9 dell'Anello 6. Ruota ad una distanza di circa 38 000 km, con una larghezza di 2 500 km, come gli altri \u00e8 molto sottile."}
{"id": "1114929", "revid": "36426", "url": "https://it.wikipedia.org/wiki?curid=1114929", "title": "Paesaggio estivo (studio)", "text": ""}
{"id": "1114930", "revid": "1543377", "url": "https://it.wikipedia.org/wiki?curid=1114930", "title": "Pastorale d'autunno", "text": "Il Pastorale d'autunno, noto anche come Pensano all'uva?, \u00e8 un dipinto a olio su tela (259,5x198,5\u00a0cm) realizzato nel 1749 dal pittore francese Fran\u00e7ois Boucher.\n\u00c8 conservato nella Wallace Collection di Londra.\nIl dipinto \u00e8 stato commissionato da Daniel-Charles Trudaine, ministro delle finanze di Luigi XV."}
{"id": "1114932", "revid": "949200", "url": "https://it.wikipedia.org/wiki?curid=1114932", "title": "Modella seduta, di spalle, studio per Le modelle", "text": "Modella seduta, di spalle, studio per Le modelle (Poseuse assise, vue de dos, \u00e9tude pour Les Poseuses) \u00e8 un dipinto a olio su tavola (24,5x15,5\u00a0cm) realizzato nel 1886 dal pittore Georges-Pierre Seurat.\n\u00c8 conservato nel Mus\u00e9e d'Orsay di Parigi.\nPrima di realizzare Le modelle, Seurat realizz\u00f2 numerosi studi dividendo il dipinto in diverse parti: questa raffigura nello specifico la modella che compare sull'estrema sinistra del dipinto finale."}
{"id": "1114939", "revid": "729019", "url": "https://it.wikipedia.org/wiki?curid=1114939", "title": "Isole Quarnerine", "text": "Le Isole Quarnerine, appartenenti alla regione litoraneo-montana della Croazia, sono situate nel golfo del Quarnaro, tra i due bracci di mare noti come Quarnaro (propriamente detto) e Quarnarolo.\nDescrizione.\nDa un punto di vista geografico sono parte integrante della Dalmazia. Tuttavia in passato alcune di esse (Cherso, Lussino e talora anche Veglia) sono state associate all'Istria. Altre volte sono state inglobate in una regione geografica a s\u00e9 stante, il Quarnaro, costituita dal litorale di Fiume e dalle isole del golfo.\nOggi i geografi italiani (De Agostini, TCI) sono d'accordo nell'attribuire:\nIsole Quarnerine Occidentali: Isole e isolotti tra il Quarnaro e il Quarnarolo\nIsole Quarnerine Orientali: Isole e isolotti tra il Quarnarolo e la costa dalmata\nPer convenzione, non rientrano tra le quarnerine le altre isole poste immediatamente pi\u00f9 a sud. Ovvero: "}
{"id": "1114942", "revid": "580", "url": "https://it.wikipedia.org/wiki?curid=1114942", "title": "Rari Nantes Camogli", "text": "La Rari Nantes Camogli \u00e8 una societ\u00e0 pallanuotistica di Camogli. Milita nella Serie A2, la seconda divisione del campionato italiano.\nStoria.\nFondata nel 1914, la RN Camogli nel corso della sua storia ha vinto sei scudetti, una Coppa Comen e diversi trofei giovanili. \nNei primi anni '50 un suo giocatore dell'epoca, l'ungherese Giorgio Erdelyi, cre\u00f2 la prima formazione femminile di pallanuoto in Italia.\nNegli ultimi anni la societ\u00e0 ha sviluppato, grazie alla rinnovata disponibilit\u00e0 di una moderna ed adeguata piscina comunale, un settore giovanile di tutto rispetto, con significativi successi sia in campo maschile che in quello femminile.\nNegli anni settanta la Rari Nantes ha goduto dell'apporto di un tecnico capace di ringiovanire una squadra di campioni a fine carriera: Mino Di Bartolo, di Sori. Grazie al meticoloso lavoro del tecnico che si occupava di tutto il settore tecnico, dai bimbi dei giochi della giovent\u00f9 alla prima squadra, la Rari Nantes riapprod\u00f2 ai massimi livelli nazionali, valorizzando un vivaio sempre pi\u00f9 importante. Emersero giovani del calibro del portiere Ferrari, dei vari Casazza, Antonucci, Crovetto, e Massimo Fondelli detto Mamo, vero gioiello tecnico (poi capitano) e divenuto campione del mondo con la nazionale italiana.\nLe stagioni a cavallo tra gli anni settanta e ottanta si susseguono con l'acquisizione di sponsorizzazioni importanti e l'acquisto di giocatori a livelli internazionali.\nNegli anni ottanta la Rari Nantes pot\u00e9 vantare nel proprio organico campioni del calibro di Frank Otto, temibile mancino della nazionale tedesca, Gianni De Magistris, universalmente riconosciuto come migliore giocatore italiano di tutti i tempi.\nIl culmine lo raggiunse battendosi per i Play-off nazionali ai quale giunse con in porta un giovanissimo Francesco Cichero, ottimo portiere ancorch\u00e9 poco pi\u00f9 che maggiorenne, all'epoca gi\u00e0 nel mirino dei selezionatori azzurri.\nSulla panchina della RN dopo Di Bartolo, si sedette Vio Marciani, campione nel Camogli ed olimpionico anni '60.\nNegli anni settanta alla presidenza sedeva Gir\u00f2 Riccobaldi, discendente di un'importante famiglia camoglina con interessi nell'industria delle reti da pesca.\nNote.\nBibliografia\nEnrico Roncallo, Almanacco annuale \u201cSPAZIO R.N. CAMOGLI 1914\u201d 2015/2016 Vol. 1, Youcanprint Tricase (LE), 2017.\nEnrico Roncallo, Almanacco annuale \u201cSPAZIO R.N. CAMOGLI 1914\u201d 2016/2017 Vol. 2, Youcanprint Tricase (LE), 2017.\nEnrico Roncallo, Almanacco annuale \u201cSPAZIO R.N. CAMOGLI 1914\u201d 2017/2018 Vol. 3, Youcanprint Tricase (LE), 2019."}
{"id": "1114943", "revid": "671029", "url": "https://it.wikipedia.org/wiki?curid=1114943", "title": "Francisco Jim\u00e9nez de Cisneros", "text": "Partito da umili origini, raggiunse l'apice del potere diventando riformatore religioso, reggente di Castiglia per ben due volte, cardinale, \"Inquisitore generale\" del tribunale dell'Inquisizione spagnola, missionario dei Mori, promotore delle crociate in Nordafrica e fondatore dell'Universit\u00e0 Complutense di Madrid (attualmente la pi\u00f9 importante universit\u00e0 presente in territorio spagnolo). Tra le sue opere letterarie, la pi\u00f9 conosciuta \u00e8 certamente la Bibbia Poliglotta Complutense, la prima edizione stampata di Bibbia multilingue della storia.\nBiografia.\nLa vita del cardinal Cisneros coincise con un importantissimo e prospero periodo della storia spagnola, sotto il regno dei \"Re Cattolici\" Ferdinando II di Aragona e Isabella di Castiglia, durante il quale il Paese attu\u00f2 numerose riforme. Ai primi del Cinquecento la Spagna entr\u00f2 nell'epoca d'oro del suo Impero (durata fino al XVII secolo ca.), di cui Cisneros fu uno dei pi\u00f9 attivi protagonisti.\nAscesa al potere.\nGonzalo Jim\u00e9nez de Cisneros nacque nel 1436 dal matrimonio tra Alfonso Jim\u00e9nez e Maria de la Torre in una povera famiglia di \"hidalgo\", nella \"villa\" di Cisneros a Torrelaguna (in Castiglia, vicino a Madrid). Destinato fin dalla pi\u00f9 tenera infanzia ad intraprendere la carriera ecclesiastica, inizi\u00f2 i suoi studi sotto la guida di un anziano zio che era membro del clero; successivamente si trasfer\u00ec ad Alcal\u00e1 de Henares dove frequent\u00f2 l\"'Estudio Viejo\" in un convento francescano, e a Salamanca, dove frequent\u00f2 l'universit\u00e0 locale conseguendo una laurea in diritto canonico.\nI primi incarichi.\nNel 1449 and\u00f2 a Roma per lavorare come avvocato concistoriale. Durante questo periodo attrasse su di s\u00e9 l'attenzione di Papa Pio II. Torn\u00f2 in Spagna nel 1465 - in occasione della morte del padre, per amministrare i beni di famiglia - portando con s\u00e9 un'ordinanza pontificia che gli assegnava il possesso del primo beneficio, e pi\u00f9 precisamente della carica vacante di arciprete a Uceda. Tuttavia, l'arcivescovo di Toledo Alfonso Carrillo de Acu\u00f1a, Primate di Spagna, rifiut\u00f2 di accettare le direttive della missiva, sperando di poter assegnare quel beneficio ad un proprio parente. Quando Cisneros insistette per ottenere ci\u00f2 che gli spettava, fu immediatamente incarcerato, prima a Uceda e poi nelle segrete della fortezza di Santorcaz. Per sei anni Cisneros continu\u00f2 a resistere, nonostante gli fosse stata concessa la libert\u00e0 se avesse rinunciato alla rivendicazione, ma nel 1480 Carrillo si pieg\u00f2 inaspettatamente alla forza di volont\u00e0 del carcerato, concedendogli finalmente un beneficio. Cisneros lo cambi\u00f2 quasi subito con l'incarico di cappellano maggiore della cattedrale di Sig\u00fcenza, al servizio del cardinal Pedro Gonz\u00e1lez de Mendoza, vescovo della citt\u00e0, che in breve lo design\u00f2 vicario generale della diocesi.\nOrdinazione sacerdotale.\nA Sig\u00fcenza, Cisneros ottenne grandi elogi per il suo operato e sembrava essere sulla strada giusta per giungere al successo tra il clero secolare, quando nel 1484, alla - per quei tempi - gi\u00e0 avanzata et\u00e0 di quarantotto anni, improvvisamente decise di entrare nell'Ordine francescano. Rinunciando a tutti i beni materiali, e cambiando il proprio nome di battesimo, Gonzalo, in Francisco, entr\u00f2 nella confraternita francescana di \"San Juan de los Reyes\", recentemente fondata per volere dei sovrani Ferdinando e Isabella a Toledo. Non soddisfatto dalla normale mancanza di comodit\u00e0 dei frati, era solito dormire volontariamente sul nudo pavimento della sua cella, indossare un cilicio, raddoppiare i propri digiuni, e pi\u00f9 in generale cominci\u00f2 a mortificarsi con fervore religioso, tanto che per tutto il corso della sua esistenza, anche quando raggiunse l'apice della propria carriera e del potere, la sua vita privata fu sempre rigorosamente ascetica.\nIngresso alla corte reale spagnola e nomina episcopale.\nSuccessivamente si ritir\u00f2 nel convento di \"Nostra Signora di Casta\u00f1ar\" e si costru\u00ec una rozza capanna nei boschi vicini, nella quale a periodi viveva da anacoreta, mentre pi\u00f9 tardi divenne superiore di una frateria a Salceda. Frattanto Mendoza (ora divenuto arcivescovo di Toledo), che non si era dimenticato dei suoi preziosi servigi, lo raccomand\u00f2 alla regina Isabella come confessore personale. Cisneros accett\u00f2 malvolentieri il nuovo incarico, e ottenne la possibilit\u00e0 di vivere nella sua comunit\u00e0 e di continuare a seguire la vita religiosa, risiedendo alla corte reale solo quando necessario. La sua posizione era preminente sul piano politico, poich\u00e9 Isabella chiedeva consigli al proprio confessore non solo per questioni di ambito privato, bens\u00ec anche in fatto di affari di Stato. La severa condotta di vita di Cisneros, gli conquist\u00f2 presto una considerevole influenza sulla sovrana, tanto che nel 1494 fu nominato superiore provinciale del suo Ordine per la Castiglia. Il cardinal Mendoza mor\u00ec nel 1495 e Isabella aveva segretamente ottenuto una bolla pontificia che nominava Cisneros come nuovo arcivescovo di Toledo, la pi\u00f9 ricca e potente carica ecclesiastica del regno. Assieme a questo nuovo ufficio gli fu anche assegnato l'incarico di cancelliere di Castiglia. La sovrana prov\u00f2 a sorprenderlo presentandogli di persona la bolla come dono, ma Cisneros non reag\u00ec come si sarebbe aspettata: anzi, evit\u00f2 la sua presenza e scapp\u00f2 via, solo per essere riacciuffato poco dopo dalle guardie reali e forzato contro la propria volont\u00e0 ad accettare l'incarico. L'11 ottobre 1495, alla presenza dei \"Re Cattolici\" Ferdinando e Isabella, Cisneros venne consacrato nel convento francescano di Tarazona, all'interno della cappella de \"La Piedad\". Nonostante questo, il neo-arcivescovo toledano continu\u00f2 a mantenere una vita semplice, e, bench\u00e9 una lettera da Roma (firmata dal pontefice Alessandro VI in persona) gli avesse ingiunto di vivere in maniera consona al suo nuovo rango, l'apparente sfarzo aveva solamente il compito di nascondere il suo ascetismo privato.\nCisneros riformatore.\nDa questa nuova posizione, Cisneros cominci\u00f2 a riformare l'Ordine francescano in Spagna, anticipando in questo modo l'opera riorganizzatrice della Controriforma, che sarebbe stata attuata in Europa a partire dal 1545 (anno d'apertura del Concilio di Trento), dopo il traumatico scisma delle Chiese protestanti. Venne imposto ai frati di cessare la pratica immorale del concubinato, di risiedere nella parrocchia a cui erano stati assegnati, di ascoltare le confessioni e infine di tenere un sermone ogni domenica. L'opposizione a queste scomode riforme fu forte, tuttavia dal 1498 esse furono imposte non solo all'Ordine francescano, ma anche ad altre congregazioni ecclesiastiche. La resistenza si scaten\u00f2 in forme talmente aspre che pi\u00f9 di quattrocento monaci scapparono in Africa con le loro mogli, accettando di convertirsi alla fede islamica. Lo stesso superiore generale dell'Ordine giunse da Roma per intervenire nelle severe riforme dell'arcivescovo toledano, ma l'austero ed inflessibile Cisneros, supportato dall'influenza della potente Isabella, rimase fermo sulle proprie posizioni. Nel 1497 convoc\u00f2 un sinodo diocesano ad Alcal\u00e1, e un altro l'anno successivo a Talavera. Il suo grande impegno nel riformare la Chiesa castigliana gli valse l'approvazione e la stima del Pontefice Alessandro VI, che nel 1499 lo nomin\u00f2 ispettore e riformatore di tutti gli Ordini Mendicanti spagnoli. \nPersecuzione dei \"Moriscos\" e nomina cardinalizia.\nNel 1499 Cisneros accompagn\u00f2 Ferdinando e Isabella a Granada, e l\u00ec si associ\u00f2 al nuovo arcivescovo cittadino, Hernando de Talavera, nel tentativo di convertire la popolazione islamica iberica al Cristianesimo.\nTalavera si era servito di metodi morbidi e lenti, soprattutto attraverso l'educazione, mentre Cisneros us\u00f2 maniere assai pi\u00f9 veloci e violente, convertendo forzatamente i musulmani e ordinando la distruzione totale di tutti i manoscritti arabi presenti a Granada, eccezion fatta per i testi di medicina, che furono trasferiti ad Alcal\u00e1. L'indignazione dei \"Mudejar\" non convertiti sfoci\u00f2 in una rivolta aperta conosciuta col nome di \"Prima ribellione dell'Alpujarras\". La sommossa fu repressa, e venne data ai rivoltosi la scelta tra il battesimo e l'esilio. La maggioranza opt\u00f2 per la prima possibilit\u00e0, e nel 1500 Cisneros afferm\u00f2 compiaciuto che non vi era rimasto alcuno in citt\u00e0 che non fosse cristiano, e che tutte le moschee erano state trasformate in chiese. D'altra parte, aveva contribuito a dare il via ad un irrisolvibile problema che sarebbe durato fino al 1609, quando i \"Moriscos\" sarebbero stati espulsi dalla Spagna per decreto regio. I musulmani avrebbero sempre ricordato Cisneros come un tiranno.\nNel romanzo \"All'ombra del melograno\" dello studioso arabo di fama internazionale Tariq Ali, il cardinal Cisneros viene raffigurato come un dispotico ecclesiastico cristiano che brama di annientare totalmente la cultura moresca spagnola.\nViene accusato di voler cancellare gli otto secoli di dominazione musulmana, di perseguitare i \"Moriscos\", convertendoli forzatamente alla fede cristiana e arrivando a vietarne i costumi, la lingua e la cultura. Se da una parte si rivel\u00f2 una furia contro i musulmani, dall'altra si comport\u00f2 in maniera sorprendentemente aperta, tollerante e innovatrice nei confronti di altre realt\u00e0 del tempo - come vedremo in seguito -, quali ad esempio le civilt\u00e0 indie del Nuovo Mondo e la nascita delle nuove confessioni cristiane riformate.\nIl 26 novembre 1504 la regina Isabella mor\u00ec. Suo marito, re Ferdinando d'Aragona, ne rivendic\u00f2 la corona di Castiglia contro il genero Filippo d'Austria, e Cisneros contribu\u00ec in qualit\u00e0 di mediatore alla firma del \"Trattato di Salamanca\", che manteneva Filippo sul trono castigliano, assicurandone la successione al sovrano aragonese. Quando Filippo mor\u00ec nel 1506, Ferdinando era a Napoli e Cisneros divenne tutore della regina Giovanna di Castiglia (detta \"la Pazza\"), e reggente di Castiglia per tutta la durata dell'assenza del re, sventando persino una congiura ordita da un gruppo di grandi feudatari per prendere il controllo del regno. In cambio della sua lealt\u00e0, su richiesta di Ferdinando stesso, l'allora pontefice Giulio II lo nomin\u00f2 cardinale col titolo di Santa Balbina (IV concistoro del 17 maggio 1507) e Inquisitore generale di Castiglia e Le\u00f3n (15 giugno dello stesso anno).\nLa crociata nel Nord Africa.\nIl successivo grande evento nella vita del cardinale fu la crociata contro la citt\u00e0 moresca di Orano, in Nord Africa (nell'odierna Algeria). Lo zelo religioso che Cisneros mise nell'impresa era fortemente sostenuto dalle aspettative di guadagni politico-economici di Ferdinando e partiva con la benedizione di papa Giulio II. Una spedizione iniziale, allestita a spese dell'alto prelato, conquist\u00f2 nel 1505 il porto arabo di Mers-el-K\u00e9bir (ribattezzato \"Mazalquivir\" dagli spagnoli), mentre il 16 maggio 1509 una potente armata guidata da Cisneros in persona - ormai settantenne - salp\u00f2 da Cartagena alla volta dell'Africa, e in un solo giorno la ricca citt\u00e0 di Orano cadde in mano spagnola. Secondo le fonti storiche furono massacrati i 4.000 abitanti musulmani e 8.000 furono resi schiavi, mentre le moschee cittadine venivano trasformate in chiese. Cisneros torn\u00f2 in patria e cerc\u00f2 di recuperare dal sovrano le spese della spedizione, ma Ferdinando si disse soddisfatto delle conquiste effettuate e, a causa del suo maggiore interesse per i territori italiani, rifiut\u00f2 di appoggiare nuovamente i piani di Cisneros per una pi\u00f9 grande crociata nell'Africa settentrionale. In quegli stessi anni, infatti, il bellicoso Giulio II, spaventato dal crescente potere della Francia, aveva dichiarato guerra a re Luigi XII. Per difendersi, il Pontefice aveva fondato la \"Lega Santa\" (ottobre 1511), un'alleanza in funzione antifrancese cui avevano aderito Venezia, la Confederazione Elvetica, l'Inghilterra e la Spagna. Re Ferdinando prefer\u00ec quindi impegnare il proprio esercito per difendere la Santa Sede, piuttosto che dare battaglia ai musulmani nordafricani. Durante il corso di questa lunga vicenda storica, che vide persino Giulio II formalmente deposto dalle decisioni del Concilio di Pisa (1\u00ba ottobre 1511), il cardinal Cisneros, forte della sua posizione di Primate di Spagna, difese sempre la controversa figura del Pontefice, sostenendone ogni decisione.\nLa seconda reggenza.\nIl 28 gennaio 1516 il sovrano spagnolo mor\u00ec, e, considerata la totale fedelt\u00e0 del cardinal Cisneros alla casa reale d'Aragona, gli fu lasciata per la seconda volta la reggenza della Castiglia in favore dell'allora sedicenne Carlo d'Asburgo (il futuro Carlo V, re di Spagna e imperatore del Sacro Romano Impero). Immediatamente si lev\u00f2 la protesta di Adriano di Utrecht (futuro Papa Adriano VI), che aveva ricevuto il titolo di reggente da parte di Carlo in persona. Una commissione di giuristi chiamati valutare i complessi profili giuridici del caso, riconobbe la legittimit\u00e0 della pretesa di Cisneros, il quale tuttavia propose molto magnanimamente di condividere con Adriano il governo della Castiglia, fino a nuovo ordine di Carlo. Questi, intuendo che un reggente straniero sarebbe stato mal sopportato dai castigliani, riconferm\u00f2 l'incarico al cardinale spagnolo, mentre Adriano fu zittito con l'assegnazione del vescovato di Tortona.\nPolitica interna.\nAnche se Cisneros all'inizio riusc\u00ec a tenere saldamente le redini del regno, governando in maniera determinata e quasi dispotica, la turbolenta nobilt\u00e0 ispanica - capeggiata dalla potentissima casata dei duchi d'Alba - e gli intriganti consiglieri fiamminghi, contribuirono a rendere la posizione di Cisneros particolarmente difficile. L'anziano prelato dovette comandare con il pugno di ferro le terre a lui sottomesse, e fu pi\u00f9 volte costretto a prendere decisioni drastiche per la salvaguardia del trono di Spagna, non disdegnando di impugnare anche le armi, se fosse stato necessario. Poich\u00e9 gelosia, invidia e intrighi avvelenavano la corte reale di Guadalupe, Cisneros decise di spostarsi a Madrid, al centro della Penisola, citt\u00e0 che verr\u00e0 confermata capitale di Spagna anche dai sovrani successivi. Protesse l\"'infante\" Carlo dal fratello minore, Ferdinando I (che gli succeder\u00e0 al governo dell'Impero nel 1556), nato in Spagna e desideroso di accaparrarsi illegittimamente l'eredit\u00e0 dei nonni materni. Nonostante fosse assolutamente contrario alle leve e alla raccolta di reclute inesperte tra i contadini e i villani, Cisneros organizz\u00f2 una vera e propria milizia nazionale, la cosiddetta \"Gente de ordenanza\", di cui si serv\u00ec per mantenere un controllo capillare sul vasto regno. Successivamente rinnov\u00f2 le autorit\u00e0 amministrative locali, e si ciment\u00f2 pure nel mondo della finanza, amministrando il tesoro della corona spagnola, rivelandosi un eccellente contabile e un grande amministratore.\nPolitica estera.\nDopo aver tenuto testa ai falliti colpi di Stato dei fiamminghi e dell'aristocrazia spagnola, Cisneros dimostr\u00f2 ancora una volta la propria capacit\u00e0 diplomatica risolvendo la questione del ducato di Medina-Sidonia, e con uguale fermezza soffoc\u00f2 le ribellioni contadine di Malaga, Valladolid, Burgos e Salamanca. Spesso collabor\u00f2 con il principe Alfonso di Portogallo, nominato reggente d'Aragona da Ferdinando il Cattolico, per dirimere importanti questioni nazionali. Contemporaneamente dovette combattere contro le incursioni dei corsari musulmani, che, al servizio della flotta ottomana di Solimano il Magnifico e guidati dall'invincibile comandante Khayr al-Din Barbarossa, inflissero a Cisneros pesanti sconfitte, riconquistando al mondo arabo numerosi possedimenti spagnoli nel Nord Africa (basti pensare alla caduta di Algeri in mano ottomana, nel 1515).\nSul piano della politica estera, l'anziano prelato da un lato continu\u00f2 a seguire la diplomazia del defunto re Ferdinando, in particolare nei confronti di Francia ed Inghilterra, i pi\u00f9 potenti vicini della Spagna; dall'altro difese i ricchi possedimenti italiani dalle mire espansionistiche degli altri potentati europei (francesi e tedeschi \"in primis\"). Riusc\u00ec ad evitare una pericolosa alleanza tra Francia e Portogallo, che sarebbe andata a discapito del regno di Castiglia, e quando nel 1516 Giovanni d'Albret, l'esiliato re di Navarra, tent\u00f2 di ripristinare il proprio dominio, Cisneros lo sconfisse unendo le proprie truppe a quelle del monarca francese Francesco I.\nSi occup\u00f2 con attenzione anche delle problematiche riguardanti le terre del Nuovo Mondo, organizzando una spedizione di missionari - specialmente Francescani - per la conversione dei nativi (1500, 1502, 1508); invi\u00f2 persino uno dei suoi pi\u00f9 fidati collaboratori, frate Francisco Ruiz, che divenne missionario nelle Antille. Condann\u00f2 il malgoverno di Colombo nelle Americhe, biasim\u00f2 in tono deciso il fenomeno della schiavit\u00f9, e stabil\u00ec un insieme di norme che tutelassero il benessere delle popolazioni indigene; successivamente, tentando di trovare una soluzione alla spinosa questione delle \"encomiendas\", mand\u00f2 tre missionari dell'Ordine dei Geronimiti - Bernardino de Manzanedo, Luis de Figueroa e Alonso de Santo Domingo - con le precise istruzioni di riorganizzare i villaggi degli Indios e l'amministrazione dei nuovi territori. In qualit\u00e0 di reggente di Castiglia, infine, appoggi\u00f2 pienamente le denunce e le scomuniche che Roma scagliava contro i protestanti, che a quell'epoca stavano facendo proseliti nell'Europa del Nord. Da parte sua, Cisneros prese le primissime misure cautelari affinch\u00e9 il regno di Spagna non venisse coinvolto nella tumultuosa espansione della Riforma luterana.\nUn'amara fine.\nNel settembre 1517 Carlo tocc\u00f2 per la prima volta il suolo spagnolo, sbarcando nelle Asturie, e Cisneros si affrett\u00f2 ad andargli incontro. Durante il tragitto, tuttavia, si ammal\u00f2 gravemente in modo sospetto (non si esclude l'ipotesi di un avvelenamento). Mentre dunque giaceva malato, ricevette una lettera da Carlo, il quale lo ringraziava alquanto freddamente per i suoi fedeli servigi, lasciandolo libero di ritirarsi nella propria diocesi. Amareggiato dal modo in cui il nuovo sovrano l'aveva allontanato dal potere, provato da una vita di digiuni e penitenze, sfinito da un'esistenza spesa ai vertici del potere, Cisneros mor\u00ec a Roa (nei pressi di Burgos), l'8 novembre 1517, poche ore dopo la sua destituzione, all'avanzata et\u00e0 di 81 anni. I funerali furono celebrati con tutti gli onori nella cattedrale di San Giusto ad Alcal\u00e1 de Henares, dove venne sepolto. La sua salma fu inumata in un sontuoso sarcofago scolpito, sul fondo del quale si trova un epitaffio che reca incise le seguenti parole:\nPoco tempo dopo la sua morte, il cardinale fu candidato per la canonizzazione: vi si cominci\u00f2 a lavorare dal 1530, con maggiore impeto nel corso del XVII secolo, ma non si arriv\u00f2 mai all'elevazione di Cisneros agli onori dell'altare, a causa di obiezioni che oggi non hanno pi\u00f9 alcun valore. Tuttavia \u00e8 ancora oggi venerato come un santo in molte regioni della Spagna.\nRiforme ed opere.\nIl cardinal Cisneros fu un audace e determinato uomo politico. Severo ed inflessibile, dotato di una presunzione che a volte rasentava l'arroganza, riusc\u00ec sempre a portare a termine ci\u00f2 che aveva stabilito, con un piccolo riguardo anche al proprio vantaggio e a quello degli altri. In un periodo durante cui il clero era ignobilmente corrotto e mondano, la sua morale fu sempre irreprensibile. Si prodig\u00f2 anche per il prossimo, fondando e mantenendo a proprie spese istituzioni benefiche nelle proprie diocesi. Tutto il suo tempo era dedicato alla religione o agli affari di stato, mentre il suo unico passatempo erano le discussioni riguardo alla teologia e alla Scolastica.\nL'Universit\u00e0 di Alcal\u00e1 de Henares.\nL'Universit\u00e0 di Alcal\u00e1 (in spagnolo: \"Universidad de Alcal\u00e1\"), oggi conosciuta come \"Universit\u00e0 Complutense di Madrid\", fu fondata tra il 1499 e il 1500 e aperta nel 1508. Essa, costruita a sole spese del cardinale e da lui promossa, raggiunse in breve tempo una grande fama. I pi\u00f9 grandi professori di teologia d'Europa furono chiamati ad insegnare nella nuova struttura, in particolare da Parigi, Bologna e Salamanca.\nPi\u00f9 di settemila studenti si incontravano giornalmente all'interno delle sue mura; il centro ebbe tanto successo che molti ordini ecclesiastici (ad esclusione dei Benedettini) aprirono ad Alcal\u00e1 nuove sedi collegate all'universit\u00e0. Nel 1836 il centro accademico fu trasferito a Madrid e i costosi edifici furono lasciati vacanti fino alla creazione della moderna Universit\u00e0 di Alcal\u00e1 de Henares.\nLa riforma dell'Inquisizione spagnola.\nGrande importanza ebbe anche la riforma dell'Inquisizione spagnola voluta da Cisneros. Negli anni precedenti alla sua nomina a Inquisitore generale (1507), i tribunali ecclesiastici v\u00f2lti allo sradicamento dell'eresia erano stati nelle mani di un fervente domenicano, Tom\u00e1s de Torquemada. Fu costui che prepar\u00f2 il primo \"autodaf\u00e9\" (lett: \"atto di fede\") nel 1481, durante cui vennero arsi sul rogo sei notabili \"conversos\" (ebrei convertiti forzatamente al Cattolicesimo). Si calcola che per volere del reverendo Torquemada, tra il 1483 e il 1492, vennero uccisi circa 2000 conversos. Quando Cisneros prese le redini dell'Inquisizione spagnola, fortunatamente, si ebbe una brusca inversione di marcia: l'arcivescovo toledano, infatti, impose che la pena per i colpevoli fosse solamente pecuniaria, non pi\u00f9 fisica. I tribunali, affidati alle competenze dei domenicani, vennero forniti di un consulente legale, un accusatore, un conestabile e un certo numero di esperti in diritto canonico. In questo modo rese i processi pi\u00f9 equi, tanto che le torture e le esecuzioni pubbliche si fecero molto pi\u00f9 rare (secondo lo storico danese Gustav Henningsen, tra il 1540 e il 1700, solo l'1% di oltre 40.000 processati fu giustiziato); in questo modo il cardinale contribu\u00ec a diminuire la pressione dell'Inquisizione sulla popolazione spagnola. \nLa Bibbia Poliglotta Complutense.\nCisneros \u00e8 infine conosciuto anche per il suo patrocinio alla \"Bibbia Poliglotta Complutense\", la prima edizione multilingue stampata delle Sacre Scritture, nella quale sei differenti versioni erano poste in colonne parallele a fianco dei testi originali in aramaico, greco, latino ed ebraico, in modo che i lettori per la prima volta potessero esaminare contemporaneamente tutte le recensioni. L'opera, prodotta in circa seicento copie totali, fu totalmente finanziata da Cisneros (si calcola che gli sia costata in totale l'equivalente di 125.000 $). Essa contiene un'edizione a stampa del Nuovo Testamento in greco, i Septuaginta e il \"Targum Onkelos\". Il testo era composto da cinque volumi, mentre il sesto riportava un vocabolario ebraico ed altre appendici. L'opera venne cominciata nel 1502, quando i pi\u00f9 noti teologi e filologi del tempo (tra i quali Diego L\u00f3pez de Z\u00fa\u00f1iga) vennero convocati da Cisneros ad Alcal\u00e1 de Henares (in latino \"Complutum\", da cui l'aggettivo \"Complutense\") nell'universit\u00e0 fondata dal cardinale stesso. L'opera fu dedicata a Leone X, tuttavia Cisneros non visse abbastanza a lungo per poterla vedere tutta stampata. Il Nuovo Testamento fu concluso nel gennaio del 1514 e l'Antico Testamento nel 1517, ma il testo venne approvato ufficialmente da Papa Leone X solo nel 1520; quest'attesa permise ad Erasmo da Rotterdam di pubblicare per primo ed in tutta fretta una propria edizione greca del Nuovo Testamento la quale, pur essendo pi\u00f9 scadente della Complutense, ebbe maggior fortuna).\nCisneros pubblic\u00f2 inoltre numerosi trattati teologici e religiosi scritti da lui stesso o da altri. Successivamente diede nuovo impulso al rito mozarabico riformandone la liturgia e ripristinandone la struttura; infine, sovvenzion\u00f2 la costruzione di una cappella a Toledo dove tale rito potesse essere officiato.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1114945", "revid": "30297", "url": "https://it.wikipedia.org/wiki?curid=1114945", "title": "R.N. Camogli", "text": ""}
{"id": "1114949", "revid": "6923", "url": "https://it.wikipedia.org/wiki?curid=1114949", "title": "Luigi I di Borbone", "text": "Considerato il principe pi\u00f9 onesto del suo tempo, \u00e8 l'iniziatore del futuro potere della Casa di Borbone, antenato di Enrico IV; inoltre \u00e8 uno dei protagonisti della saga romantica dei \"re maledetti\" e dei suoi adattamenti televisivi.\nOrigine.\nLuigi, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era il figlio primogenito del di Roberto, conte di Clermont, e della contessa di Charolais ed erede della Signoria di Borbone, Beatrice, che, secondo la \"Histoire g\u00e9n\u00e9alogique des ducs de Bourgogne de la maison de France\", era l'unica figlia del conte di Charolais, Giovanni di Borgogna e della dama di Borbone, Agnese.Roberto di Clermont, ancora secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", era i figlio maschio sestogenito del re di Francia, Luigi IX il Santo, e di sua moglie, Margherita di Provenza, che, come riportato dal \"Vincentii Bellovacensis Memoriale Omnium Temporum\" era la figlia primogenita del conte di Provenza e conte di Forcalquier, Raimondo Berengario IV e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266).\nBiografia.\nSecondo il volume 30 dei \"Cahiers de Saint Louis\", dell'abate Jacques Dupont (non consultato), Luigi era nato a Clermont, nel 1279.\nLe guerre fiamminghe.\nLuigi era stato nominato cavaliere dal re di Francia, suo cugino primo Filippo IV il Bello nel 1297, prima di partire per le Fiandre inizi\u00f2 la sua carriera combattendo a Furnes contro i fiamminghi, contribuendo alla vittoria.\nCinque anni dopo, comand\u00f2 la retroguardia francese nella disastrosa battaglia di Courtrai. Evit\u00f2 il massacro delle sue truppe ritirandosi a Lille una volta che la sconfitta divenne certa.\nNel 1304 prese parte alla vittoriosa battaglia di Mons-en-P\u00e9v\u00e8le, dando un notevole contributo alla vittoria.\nPosizione sotto Filippo IV il Bello.\nNel 1308, si \u00e8 fatto un nome vincendo con suo fratello, Giovanni di Charolais, i premi del torneo di Boulogne-sur-Mer organizzato in onore del matrimonio di Edoardo II d'Inghilterra e Isabella di Francia, figlia di Filippo IV. Fu scelto poco dopo per accompagnarla in Inghilterra alla sua incoronazione, insieme a Carlo di Valois.\nSecondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", sua madre, Beatrice mor\u00ec, nel 1310, nel castello di Murat e fu tumulata nel convento di Champaigue (), accanto alla propria madre, Agnese.Luigi le succedette nella signoria di Borbone come Luigi I di Borbone.\nIl re di Francia, in quel periodo gli diede grande fiducia e gli confer\u00ec diverse importanti missioni diplomatiche. Sempre nel 1310, Luigi negozi\u00f2 un trattato con l'imperatore Enrico VII.\nNel 1311 us\u00f2 nuovamente le sue capacit\u00e0 diplomatiche per prevenire un conflitto tra le contee delle Fiandre (il conte era suo cugino Roberto di Dampierre) e di Hainaut (il conte, dopo le sue nozze con Maria di Avesnes, era suo cognato, Guglielmo di Avesnes).\nIl Concilio di Vienne, che pronunci\u00f2 lo scioglimento dell'Ordine del Tempio, dopo aver richiesto la crociata lo nomin\u00f2 comandante supremo. Part\u00ec per Lione dove si sarebbero dovuti riunire i crociati, ma, dato che coloro che avevano aderito non si presentarono, dovette rientrare nei suoi feudi.\nFilippo IV, nel 1312, lo nomin\u00f2 Grand Chambrier de France che rimarr\u00e0 nella famiglia fino al 1523.\nSuo padre, Roberto, gli concesse quindi la maggior parte delle sue propriet\u00e0, mantenendo solo qualche usufrutto, che conferm\u00f2 nel testamento, disponendo che la contea di Clermont andasse a Luigi, mentre Giovanni e l'altro fratello, Piero, Arcidiacono a Parigi, avrebbero avuto dei lasciti; il documento n\u00ba 114 b della \"Histoire des ducs de Bourbon et des comtes de Forez, Volume 3\", rilasciato dal re di Francia, Luigi X, conferma l'accettazione di Luigi e Giovanni.\nIl fedele sostegno della sovranit\u00e0.\nSotto il regno dei tre figli di Filippo IV, Luigi X, Filippo V e Carlo IV, Luigi si afferm\u00f2 come uno dei pi\u00f9 forti sostenitori della corona. Nel 1316, si schier\u00f2 con il reggente Filippo di Poitiers contro il conte de la Marche, conte di Valois e del duca di Borgogna che sostenevano la candidatura al trono della piccola Giovanna, figlia di Luigi X. Il conte di Poitiers pochi mesi dopo divenne re con il nome di Filippo V.\nSecondo la \"Chronique parisienne anonyme du XIVe si\u00e8cle, deuxieme partie\", suo padre, Roberto, mor\u00ec nel 1317, al Bois de Vincennes e fu sepolto nella chiesa dei Frati Predicatori di Parigi. Luigi gli succedette nel titolo di conte di Clermont-en-Beauvaisis\nAlla morte di Filippo V, sostenne i diritti al trono del conte de le Marche, fratello di Filippo V, che divenne re Carlo IV. Carlo IV desidera inoltre associare al dominio reale la contea di Clermont-en-Beauvaisis dove Luigi era nato. Nel 1322, Carlo IV gli cedette il titolo di Conte di La Marche, in precedenza appartenuto al monarca stesso. Luigi ricevette anche le citt\u00e0 di Issoudun, Saint-Pierre-le-Mo\u00fbtier e Montferrand. Durante il regno di Carlo IV, Luigi partecip\u00f2 alla guerra di Saint-Sardos, contro Edoardo II d'Inghilterra, in Guienna.\nDucato di Borbone.\nIl 27 dicembre 1327, Luigi venne creato Duca di Borbone e Pari di Francia da Carlo IV, dando cos\u00ec inizio alla linea ducale.\nPochi mesi dopo, nel febbraio 1328, Carlo IV mor\u00ec senza lasciare eredi. Sempre convinto dell'esclusione delle donne dal trono di Francia, Luigi si avvicin\u00f2 al nuovo Conte di Valois, presto proclamato Reggente e Re sotto il nome di Filippo VI. Luigi si distinse ancora nel combattere i Fiamminghi nella Battaglia di Cassel (1328) e. come ricompensa, dal nuovo sovrano fu confermato pari di Francia e gli fu restituita la contea di Clermont-en-Beauvaisis, mantenendo la contea de La Marche.\nNel 1329, il duca di Borbone fu inviato a Londra per piegare il re Edoardo III d'Inghilterra, che con riluttanza, rese omaggio a Filippo VI per il ducato di Guienna.\nPrese parte al fianco di Filippo VI nelle campagne militari dal 1338 al 1340 all'inizio della Guerra dei cent'anni, tra cui l'assedio di Cambrai e fu inviato come plenipotenziario al Congresso di Arras, che concluse una tregua di due anni tra i due regni.\nLuigi mor\u00ec nel gennaio del 1341 e fu sepolto nella chiesa dei Frati Predicatori o dei Giacobini (), Parigidi Parigi, accanto alla tomba di suo padre; secondo il necrologio delle \"Chartreux de Vauvert\", Luigi (\"Ludovicus dux Borbonii\") mor\u00ec il 10 febbraio (\"IV Id Feb\") 1342, mentre secondo il necrologio della \"Sainte-Chapelle\", Luigi (Ludovici ducis de Bourbonio) mor\u00ec il 27 febbraio (\"III Kal Mar\") 1342.Il figlio primogenito, Pietro, gli succedette come duca di Borbone, Pietro I, mentre Giacomo ricevette la contea di La Marche.\nMatrimonio.\nLuigi, secondo la \"Continuatio Chronici Guillelmi de Nangiaco\", spos\u00f2, il 22 settembre 1310 a Pontoise, Maria di Avesnes (1280-1 settembre 1354), che, secondo il capitolo n\u00ba 78a della \"Chronologia Johannes de Beke\" era figlia del Conte di Hainaut e conte d'Olanda e di Zelanda Giovanni e della moglie, Filippa di Lussemburgo e conferma anche il matrimonio tra Luigi e Maria.Luigi da Maria ebbe otto o nove figli:\nDalla sua amante Jeanne de Bourbon-Lancy, dama di Clessy, ebbe due o tre figli: "}
{"id": "1114953", "revid": "125019", "url": "https://it.wikipedia.org/wiki?curid=1114953", "title": "Martin McGuinness", "text": "Con Gerry Adams, figura di spicco del Sinn F\u00e9in, \u00e8 stato uno dei maggiori artefici del cessate il fuoco dell'IRA e del \"Belfast Agreement\", il cosiddetto accordo del Venerd\u00ec Santo. Dal maggio 2007 al gennaio 2017 ricopriva la carica di vicepremier nel governo di coalizione costituitosi in Irlanda del Nord.\nCarriera nell'organizzazione.\nMcGuinness entra a far parte della Provisional IRA intorno agli anni Settanta ad un'et\u00e0 di circa vent'anni. Gi\u00e0 un anno dopo era \"adjutant\" (vicecomandante) della \"Derry Brigade\" (la Brigata Derry), seconda brigata per importanza della Provisional IRA dopo quella di Belfast. Nel 1973 venne condannato a sei mesi di reclusione da una corte irlandese per possesso di esplosivo e munizioni. La precoce appartenenza all'IRA sembra testimoniata da un'affermazione dello stesso McGuinness al processo: \u00abAbbiamo combattuto contro l'uccisione del nostro popolo, sono un membro dell'IRA e ne sono molto, molto orgoglioso\u00bb.\nDopo il suo rilascio divenne una figura di primo piano nel braccio politico dell'IRA, ossia lo Sinn F\u00e9in, oltre a ricoprire, secondo i servizi di sicurezza britannici e irlandesi, molti ruoli di comando nell'IRA, tra cui quello di capo di stato maggiore (\"Chief of Staff\") e quello di OC (\"Officer Commanding\") del \"Northern Command\", che aveva la responsabilit\u00e0 delle sei contee dell'Irlanda del Nord e delle cinque contee di confine dell'Eire (Donegal, Leitrim, Cavan, Monaghan e Louth), la cosiddetta \"war zone\", zona di guerra.\nCarriera politica.\nIl percorso, quasi obbligatorio, per un combattente dell'IRA negli anni Settanta e Ottanta passava per l'adesione al maggiore partito repubblicano. McGuinness venne eletto per la prima volta nel 1982 all'assemblea legislativa nordirlandese (che avr\u00e0 vita breve, boicottata sia dal Sinn F\u00e9in che dai nazionalisti moderati del SDLP, il \"Social Democratic and Labour Party\"). Nel 1997 venne eletto a Westminster, ma non occuper\u00e0 mai il suo seggio, in ossequio a quello che per i repubblicani irlandesi \u00e8 un dogma, ovverosia l\"'abstensionism principle\", per cui i repubblicani eletti non occupavano i seggi nel parlamento inglese, in quello irlandese e in quello nordirlandese, non riconoscendo le istituzioni nate dal trattato anglo-irlandese (\"Anglo-Irish Treaty\") del 1921 (questo principio si modificher\u00e0 una prima volta nel 1986, quando il Sinn F\u00e9in decise di entrare nel \"D\u00e1il \u00c9ireann\", e in seguito nel 1998, quando accett\u00f2 di entrare a far parte della neocostituita \"Northern Ireland Assembly\" a Stormont).\nDurante i colloqui che precedettero l'accordo del 1998 svolse il ruolo di capo negoziatore del Sinn F\u00e9in e di conseguenza svolse un ruolo decisivo per arrivare alla firma del \"Belfast Agreement\". In seguito entr\u00f2 a far parte del nuovo governo di coalizione, ricoprendo il ruolo di ministro dell'istruzione. Successivamente agli accordi di Saint Andrews, Martin McGuinness venne designato vicepremier del governo guidato dal reverendo Ian Paisley, \"leader\" del \"Democratic Unionist Party\" (DUP), partito di maggioranza relativa. Nel 2003 una biografia del politico ha riportato intercettazioni telefoniche tra McGuinness e il segretario di Stato per il Nord Irlanda Mo Mowlan e il capo dello staff del governo Blair Jonathan Powell. Le conversazioni si svolgevano in un clima disteso e amichevole, il che dimostrerebbe come McGuinness fosse in contatto segretamente con gli inglesi. Nel giugno 2012 egli ha annunciato che si sarebbe dimesso formalmente dal parlamento di Westminster. Il 9 gennaio 2017 si \u00e8 dimesso dalla carica di vicepremier in segno di protesta contro un provvedimento sulle energie rinnovabili, giudicato da lui scandaloso. A seguito dell'amiloidosi, una rara malattia genetica, \u00e8 morto a Belfast il 21 marzo 2017, all'et\u00e0 di 66 anni.\nVita personale.\nAppassionato tifoso del Derry City F.C., ha sposato nel 1974 Bernadette Canning e aveva quattro figli."}
{"id": "1114956", "revid": "329581", "url": "https://it.wikipedia.org/wiki?curid=1114956", "title": "Autoritratto con berretto", "text": "Autoritratto con berretto \u00e8 un dipinto a olio su tela (53\u00d738\u00a0cm) realizzato nel 1875 circa dal pittore Paul C\u00e9zanne.\n\u00c8 conservato nel Artizon Museum di Tokyo."}
{"id": "1114959", "revid": "682976", "url": "https://it.wikipedia.org/wiki?curid=1114959", "title": "Eudora (disambigua)", "text": ""}
{"id": "1114961", "revid": "2014155", "url": "https://it.wikipedia.org/wiki?curid=1114961", "title": "Pietro I di Borbone", "text": "Origine.\nPietro, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era il figlio primogenito del Signore e poi primo duca di Borbone, conte di Clermont e conte di La Marche, Luigi I e della moglie, Maria di Avesnes, che, secondo il capitolo n\u00b0 78a della \"Chronologia Johannes de Beke\" era figlia del Conte di Hainaut e conte d'Olanda e di Zelanda Giovanni e della moglie, Filippa di Lussemburgo (1252-6 aprile 1311), che sempre secondo la \"Chronologia Johannes de Beke\", era figlia di Enrico V di Lussemburgo e Marguerite di Bar (1220-1275).Luigi I di Borbone, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era il figlio primogenito del di Roberto, conte di Clermont, e della contessa di Charolais ed erede della Signoria di Borbone, Beatrice, che, secondo la \"Histoire g\u00e9n\u00e9alogique des ducs de Bourgogne de la maison de France\", era l'unica figlia del conte di Charolais, Giovanni di Borgogna e della dama di Borbone, Agnese.\nBiografia.\nSuo padre, Luigi mor\u00ec nel gennaio del 1341 e fu sepolto nella chiesa dei Frati Predicatori o dei Giacobini (), di Parigi, accanto alla tomba di suo padre; secondo il necrologio delle \"Chartreux de Vauvert\", Luigi (\"Ludovicus dux Borbonii\") mor\u00ec il 10 febbraio (\"IV Id Feb\") 1342, mentre secondo il necrologio della \"Sainte-Chapelle\", Luigi (Ludovici ducis de Bourbonio) mor\u00ec il 27 febbraio (\"III Kal Mar\") 1342. Mentre Pietro, il primogenito, gli succedette come duca di Borbone, Pietro I, il fratello cadetto, Giacomo ricevette la contea di La Marche (Giacomo I).\nCarriera militare.\nNel 1341 sotto gli ordini del duca di Normandia, il futuro Giovanni II di Francia, combatt\u00e9 in Bretagna e poi prese parte alla guerra. Ha permesso al pretendente francese Carlo di Blois di prendere possesso del ducato.\nEra presente all'incoronazione di papa Clemente VI ad Avignone il 19 maggio 1342. Nell'estate del 1342 fu insieme a Raoul I di Brienne, conte di Eu, al comando delle truppe che proteggevano la Francia dagli attacchi del nord mentre il re Filippo VI era in una campagna in Bretagna.\nNell'agosto del 1343 lui e il Delfino di Viennois furono gli ambasciatori francesi in una conferenza di pace ad Avignone, ma i negoziati furono infruttuosi poich\u00e9 Edoardo III d'Inghilterra rifiut\u00f2 di inviare tutti i membri dell'ambasciata.\nNel 1346, combatt\u00e9 nella battaglia di Cr\u00e9cy, dove rimase ferito gravemente.In seguito Pietro partecip\u00f2 all'assedio di Calais.\nGovernatore della Linguadoca.\nL'8 agosto 1345, venne nominato dal re di Francia, Filippo VI Governatore della Linguadoca e della Guascogna. Il suo avversario sul piano militare era Enrico, conte di Derby (in seguito Conte e Duca di Lancaster). Quest'ultimo sbarc\u00f2 con il suo esercito a Bordeaux il giorno in cui Pietro era stato nominato.\nPietro assunse la sua carica a settembre. Ormai il conte di Derby aveva gi\u00e0 iniziato la sua campagna, mettendo in disordine le difese francesi con la conquista di Bergerac e la distruzione dell'esercito francese l\u00ec presente il mese precedente. Pietro istitu\u00ec il quartier generale ad Angoul\u00eame e inizi\u00f2 una vasta campagna di reclutamento per un nuovo esercito, il cui comando cadde sul duca di Normandia. Tuttavia, il 21 ottobre il conte di Derby vinse un'altra schiacciante vittoria fuori Auberoche. Il duca di Normandia abbandon\u00f2 la sua campagna una volta sentita la notizia. All'inizio di novembre sciolse il suo esercito e part\u00ec per il nord.\nIl conte di Derby sfrutt\u00f2 l'assenza di un comandante francese sul campo per assediare l'importante citt\u00e0-fortezza di La R\u00e9ole.\nNell'inverno del 1346 Pietro I mantenne i suoi quartieri invernali nella capitale provinciale di Agen, una citt\u00e0 che si stava rapidamente isolando poich\u00e9 molte delle citt\u00e0 minori furono conquistate o disertate dagli inglesi. La primavera, tuttavia, si \u00e8 aperta con il pi\u00f9 grande esercito francese finora nel sud-ovest. Pietro I e il vescovo di Beauvais sollevarono un nuovo esercito a Tolosa, in parte finanziato dal papa il cui nipote era stato catturato da Derby l'anno precedente, mentre Giovanni di Normandia port\u00f2 con s\u00e9 un numero considerevole di nobili del nord, compresi dignitari come il Eudes IV, duca di Borgogna e Raoul II di Brienne. In aprile Giovanni di Normandia assedi\u00f2 la citt\u00e0 di Aiguillon che controllava la confluenza tra il Lot e la Garonna. L\u00ec rimasero ancora in agosto quando Giovanni di Normandia fu richiamato con urgenza a nord per aiutare a fermare Edoardo III che era sbarcato in Normandia. E cos\u00ec la campagna francese del 1346 nel sud fin\u00ec non avendo realizzato nulla.\nMissioni diplomatiche.\nNel luglio 1347 prese parte a infruttuose trattative con gli inglesi fuori da Calais nei giorni immediatamente precedenti alla capitolazione di quella citt\u00e0.\nL'8 febbraio 1354 era insieme a Guy, cardinale di Boulogne incontrarono il re di Navarra nel castello di Mantes, accompagnati dalle due vedove regine e dai cortigiani e ministri. Il trattato, concluso il 22 febbraio, garantiva a Carlo II di Navarra una parte considerevole della Bassa Normandia che avrebbe dovuto detenere con gli stessi diritti del duca di Normandia, ed era stato anche perdonato per la morte del Connestabile di Francia, Carlo di Spagna, fatto assassinare da Carlo II di Navarra. Suo fratello, Giacomo, divenne il nuovo Connestabile di Francia.\nNel gennaio del 1355 fu inviato insieme al cancelliere francese Pierre de la For\u00eat in missione diplomatica ad Avignone, dal papa Innocenzo VI, dove avrebbero dovuto incontrare dei diplomatici inglesi guidati da Enrico di Lancaster e Richard FitzAlan, X conte di Arundel. Lo scopo della missione era di ratificare formalmente un trattato di pace basato su un progetto elaborato a Gu\u00eenes l'anno precedente. Tuttavia da allora la politica francese era cambiata, gli ambasciatori francesi erano venuti solo per respingere le richieste inglesi e non avevano nulla di nuovo da offrire. I negoziati si interruppero quindi rapidamente e la conferenza fin\u00ec non avendo realizzato nulla se non prolungando la tregua esistente ancora qualche mese fino al 24 giugno.\nNel maggio del 1355, quando divenne evidente che stava per scoppiare una guerra aperta tra il re di Francia e il re di Navarra alleato dell'Inghilterra, il duca di Borbone apparteneva al partito alleato alle regine vedove di Navarra che esercitavano pressioni su Giovanni II per conto di Carlo II di Navarra. Alla fine Giovanni II cedette e il 31 maggio accett\u00f2 di perdonare Carlo di Navarra.\nMorte.\nA luglio il Duca di Borbone e il Cancelliere si incontrarono con gli ambasciatori inglesi per negoziare l'estensione della tregua. Poich\u00e9 entrambi i governi francese e inglese avevano deciso di riprendere la guerra, questi negoziati furono abbastanza vuoti e infruttuosi.Infatti la guerra riprese ed il principe di Galles, Edoardo il Principe Nero, dalla Guascogna si spinse a nord e se avesse attraversato la Loira, avrebbe potuto ricongiungersi al padre, Edoardo III d'Inghilterra, che era sbarcato in Normandia, fu affrontato dall'esercito francese a Poitiers, il 19 settembre 1356, dove i francesi furono sconfitti, il re Giovanni II di Francia col figlio Filippo l'Ardito ed il fratello, Giacomo I di Borbone-La Marche, ed il figlio illegittimo di Pietro, Giovanni, furono fatto prigionieri; durante la battaglia, Pietro perse la vita; il suo corpo fu trasportato a Parigi e sepolto nella Chiesa dei Giacobini ().Nei suoi titoli gli succedette l'unico figlio maschio, Luigi, come Luigi II.\nMatrimonio e discendenza.\nPietro, secondo la \"Histoire g\u00e9n\u00e9alogique et chronologique de la maison royale de France\", il 25 gennaio 1336, aveva sposato Isabella di Valois (1313-1383), figlia del conte di Valois, Conte di Angi\u00f2 e del Maine, conte d'Alen\u00e7on e conte di Chartres, che fu anche Imperatore consorte titolare dell'Impero Romano d'Oriente e re titolare d'Aragona, Carlo di Valois e della sua terza moglie, Matilde di Ch\u00e2tillon; anche la \"Chronique parisienne anonyme du XIVe si\u00e8cle\" riporta la notizia del matrimonio di Pietro e Isabella, avvenuto al Bois de Vincennes. Pietro da Isabella ebbe otto figli:\nPietro, da un'amante di cui non conosciamo n\u00e9 il nome n\u00e9 gli ascendenti ebbe anche un figlio illegittimo:"}
{"id": "1114962", "revid": "466539", "url": "https://it.wikipedia.org/wiki?curid=1114962", "title": "Plinio Martini", "text": "Biografia.\nInsegnante alle scuole di Cavergno, \u00e8 tuttora, a molti anni dalla sua scomparsa, uno degli scrittori pi\u00f9 conosciuti ed amati della Svizzera italiana. Nel 1956 \u00e8 stato tra i fondatori della rivista \"ProVallemaggia\".\nOpere principali.\nIn ordine cronologico:\nLe sue opere di maggior successo sono \"Il fondo del sacco\" e \"Requiem per zia Domenica\", pubblicati in pi\u00f9 edizioni e tradotti anche in altre lingue (francese e tedesco)."}
{"id": "1114990", "revid": "22475", "url": "https://it.wikipedia.org/wiki?curid=1114990", "title": "Framebuffer", "text": "Il framebuffer \u00e8 una memoria buffer della scheda video nella quale vengono memorizzate le informazioni destinate all'output per la rappresentazione di un intero fotogramma (\"frame\" in lingua inglese, da cui il nome \"framebuffer\") sullo schermo.\nNel \"framebuffer\" sono contenute le informazioni sul colore di ciascun pixel, ovvero di ciascun punto dello schermo, che possono essere a 1-bit (bianco e nero), 4-bit o 8-bit (modalit\u00e0 a tavolozza), 16-bit (Highcolor) o 24-bit (Truecolor). \u00c8 a volte presente un canale alfa che contiene informazioni sulla trasparenza del pixel. Le dimensioni del \"framebuffer\" dipendono dalla risoluzione dell'output video e dalla profondit\u00e0 di colore."}
{"id": "1114996", "revid": "729019", "url": "https://it.wikipedia.org/wiki?curid=1114996", "title": "Anello 6", "text": "L'Anello 6 che ruota attorno ad Urano, orbita ad una distanza di 41 837 km dal centro del pianeta, successivamente pi\u00f9 lontano dell'Anello Zeta se esiste; come gli altri anelli \u00e8 molto sottile, la sua larghezza \u00e8 compresa fra 1 e 3 km."}
{"id": "1114997", "revid": "85709", "url": "https://it.wikipedia.org/wiki?curid=1114997", "title": "Luigi II il Buono", "text": ""}
{"id": "1115005", "revid": "110157", "url": "https://it.wikipedia.org/wiki?curid=1115005", "title": "Complesso archeologico di Pranu Muttedu", "text": "Il complesso archeologico di Pranu Muttedu \u00e8 una delle pi\u00f9 importanti aree funerarie della Sardegna prenuragica ed \u00e8 situato nei pressi di Goni, piccolo centro abitato nella provincia del Sud Sardegna.\nL'area del parco ha un'estensione di circa 200.000 metri quadrati.\nIl complesso presenta un'alta concentrazione di menhir e megaliti circa sessanta,(solo seconda al vasto complesso di \u201cbiru e\u2019concas di Sorgono, dove sono stati censiti circa 200 menhir) variamente distribuiti in coppie, allineamenti o gruppi.\nNell'area \u00e8 inoltre presente una necropoli ipogeica a \"domus de janas\" con tre circoli tombali.\nIl complesso \u00e8 stato oggetto di scavo da parte di Enrico Atzeni, in pi\u00f9 riprese a partire dal 1980.\nIn una delle pi\u00f9 diffuse guide sulla Sardegna \u00e8 definita \"la Stonehenge sarda\", bench\u00e9 possa comunque essere considerata pi\u00f9 antica della Stonehenge inglese."}
{"id": "1115011", "revid": "6923", "url": "https://it.wikipedia.org/wiki?curid=1115011", "title": "Secret of Evermore", "text": "Secret of Evermore \u00e8 un videogioco di ruolo sviluppato da Square per Super Nintendo Entertainment System. Distribuito dalla stessa Square in America settentrionale a partire dal 15 ottobre 1995, il gioco \u00e8 stato pubblicato da Nintendo in Europa e Australia nel febbraio 1996.\nLa storia narra di un ragazzo e del suo cane che vengono inavvertitamente trasportati in una dimensione parallela creata da un inventore eccentrico. Il gameplay condivide molte similarit\u00e0 con \"Secret of Mana\", come le battaglie in tempo reale, un menu ad anello, e la possibilit\u00e0 di cambiare il personaggio che si sta controllando. Il giocatore guida sia il ragazzo che il cane mutaforma attraverso Evermore, un mondo composto da reami separati, e ognuno di essi rappresenta un diverso periodo della storia del mondo reale. Il controllo pu\u00f2 passare a comando dal ragazzo al cane per risolvere i vari puzzle.\n\"Secret of Evermore\" \u00e8 l'unico gioco sviluppato dai designer della Squaresoft in Nord America. Il gioco ha ricevuto recensioni positive a grafica e gameplay, ma \u00e8 stato criticato per non avere soddisfatto le aspettative create dal precedente \"Secret of Mana\". Si credeva che l'uscita di \"Secret of Evermore\" impedisse l'uscita della versione inglese di un altro gioco, \"Seiken Densetsu 3\", parte della serie Mana, ma cos\u00ec non \u00e8 stato.\nModalit\u00e0 di gioco.\n\"Secret of Evermore\" ha molti degli aspetti di interfaccia e gameplay di un altro gioco della Squaresoft, \"Secret of Mana\". Il gioco viene visto da una visuale a volo di uccello, nella quale il ragazzo e il cane si dividono la scena e combattono le creature ostili. Se il ragazzo \u00e8 guidato dal giocatore, il cane verr\u00e0 controllato dall'intelligenza artificiale, e viceversa. Entrambi i personaggi possono rifugiarsi nelle caverne o nelle citt\u00e0, dove possono riprendere i loro punti ferita o comprare oggetti curativi o l'equipaggiamento (armi e armature). Collezionando abbastanza punti esperienza in battaglia, i personaggi possono aumentare di livello innalzando le loro statistiche di forze ed evasione. Le opzioni come cambiare l'equipaggiamento, usare formule alchemiche, o controllare lo stato dei personaggi, possono essere attivate dal menu ad anello. I combattimenti avvengono in tempo reale. Sotto gli indicatori dei punti ferita dei personaggi, c'\u00e8 una barra che determina in percentuale il danno arrecato ad un nemico, e anche quanto ancora pu\u00f2 correre il personaggio. Usare un'arma o correre azzera la barra che si ricarica velocemente, permettendo al giocatore di attaccare con tutte le forze o di correre appena la barra \u00e8 piena. La barra pu\u00f2 anche riempirsi per permettere al personaggio di sferrare colpi potenziati con le armi equipaggiate.\nIl protagonista ha quattro tipi diversi di armi durante il gioco: spada, lancia, ascia e bazooka. Quasi tutte le spade, le lance e le asce hanno quattro versioni, e il loro uso ripetuto pu\u00f2 aumentare il loro livello fino ad un massimo di tre, sbloccando un nuovo attacco potenziato ad ogni livello. L'ampiezza e la potenza di ogni tipo di arma aumenta con l'uso; per esempio, le lance con un livello elevato possono essere lanciate verso un nemico attraverso lo schermo, mentre le spade e le asce distruggono quello che c'\u00e8 attorno al ragazzo. Tranne il Bone Crusher (la prima arma del gioco, un osso che funge da spada), tutte le spade, le lance e le asce possono tagliare la vegetazione; alcune armi sono richieste per rompere le rocce e altre barriere.\nIn ognuno dei quattro mondi di \"Secret of Evermore\", la valuta corrente \u00e8 diversa. I negozianti in Prehistoria usano i talon (unghie); in Antiqua, le gemstone (gemme); in Gothica, i gold coin (monete d'oro); e in Omnitopia, i credit (crediti). Ci sono personaggi non giocanti che offrono al giocatore la possibilit\u00e0 di convertire i soldi del giocatore nella valuta corrente. Nei due mercati del gioco (ad Antiqua e a Gothica), i negozianti offrono di barattare oggetti al posto dei soldi. Alcuni oggetti, come il riso, le spezie e i tappeti possono essere comprati con le monete, ma altri oggetti possono essere ottenunti solo scambiandoli con altri oggetti. La maggior parte dei venditori \u00e8 specializzata in un solo prodotto, e alcuni oggetti rari richiedono molti baratti per essere ottenuti.\nAlchimia.\nUn elemento unico in \"Secret of Evermore\" \u00e8 il sistema della magia. Per usare la magia, il ragazzo deve ricevere una \"Formula Alchemica\" da uno dei molti personaggi non giocanti chiamati \"Alchemist\" (alchimisti). Alcuni alchimisti risiedono in zone lontane dall'area principale e danno rare formule alchemiche se il giocatore riesce a trovarli. A differenza di altri giochi di ruolo, non ci sono punti magia necessari a usare la magia. Le formule alchemiche richiedono parti di ingredienti per essere usate. Alcuni possono essere trovati durante il gioco, e altri si trovano solo in alcune zone. Nella regione primitiva, gli ingredienti che si trovano sono la cera, la calce, l'argilla e la polvere da sparo. Nelle regioni avanzate, comunque, gli ingredienti diventano pi\u00f9 complessi, come l'etanolo e il ghiaccio secco.\nUna funzione secondaria del cane \u00e8 quella di annusare e trovare gli ingredienti mettendo il naso a terra e odorando in cerca di oggetti. Il giocatore pu\u00f2 comandare il cane di cercare in ogni momento, compreso nelle capanne e nelle citt\u00e0. Se tutto va bene, il cane porta il suo compagno umano in un certo punto dove il giocatore pu\u00f2 trovare gli ingredienti nascosti. Ripetendone l'uso, le formule alchemiche aumentano di livello, aumentando i loro effetti curativi, offensivi o di supporto. Sebbene ci siano dozzine di formule nel gioco, il giocatore pu\u00f2 equipaggiarne solo nove alla volta. Per superare questo ostacolo, ci sono diversi alchimisti sparsi nel gioco che si offrono per modificare la lista delle formule alchemiche da equipaggiare; ogni formula imparata pu\u00f2 essere immagazzinata dall'alchimista per essere usata pi\u00f9 avanti.\nTrama.\nAmbientazione.\nLa trama si svolge attorno ad un ragazzo qualunque e al suo cane, al quale il giocatore deve assegnare un nome. La maggior parte del gioco si svolge nel mondo irreale di Evermore. Il giocatore esplora quattro aree principali in questo mondo, corrispondenti a diversi periodi storici: Prehistoria \u00e8 chiaramente pieno di uomini delle caverne e dinosauri; Antiqua contiene un Colosseo e una piramide; Gothica contiene castelli medievali ed \u00e8 popolato da draghi; Omnitopia \u00e8 una stazione spaziale futuristica.\nDurante il loro viaggio, il ragazzo cita spesso o menziona dei finti B-movie che si relazionano alla sua situazione corrente. Per esempio, si paragona a \"Dandy\" Don Carlisle nel film \"Sink, Boat, Sink\" (lett. \"Affonda, barca, affonda\") dopo essere stato portato dalla corrente del mare a Crustacia. Inoltre, il corpo del cane si trasforma in base alla regione in cui si trova il giocatore. Nella regione Prehistoria, il cagnolino diventa un feroce lupo, nella regione Antiqua diventa un levriero, nella regione Gothica diventa un simpatico barboncino, e nella stazione spaziale di Omnitopia diventa un cane robot simile ad un tostapane capace di sparare raggi laser.\nStoria.\nLa storia di \"Secret of Evermore\" inizia con un flashback del 1965, in una piccola cittadina di nome Podunk, negli USA. In un laboratorio situato sul tetto di una villa, avviene un malfunzionamento che inonda la zona di una luce bianca. Trent'anni dopo, il giovane protagonista del gioco sta uscendo dal cinema quando il suo cane comincia ad inseguire un gatto. Il ragazzo lo rincorre, raggiungendo cos\u00ec una villa abbandonata. Scopre il laboratorio nascosto con un'enorme macchina costruita nel centro. Quando il cane comincia a masticare alcuni fili, la coppia si ritrova trasportata nel mondo surreale di Evermore, cominciando dalla stazione spaziale. Un maggiordomo con uno smoking bianco d\u00e0 il benvenuto al ragazzo al suo arrivo, solo per rinchiuderlo in una stanza con due robot pronti ad attaccarlo. Il ragazzo riesce a scappare con una navetta, dove ritrova il cane nella cabina di pilotaggio.\nLa navetta cade al suolo in una fitta giungla su un altipiano. Quando il ragazzo si riprende, scopre che una bestia feroce ha rimpiazzato il suo cane. Decide di fare un test per vedere se il lupo ed il cane sono lo stesso animale; lancia un ramo di legno per farlo riportare dal lupo, riceveno invece un enorme osso. Il ragazzo non ci pensa pi\u00f9 di tanto e capisce che quel lupo \u00e8 il suo cane.\nIn ognuna delle quattro regioni, il ragazzo incontra un abitante di Podunk coinvolto nell'esperimento andato storto trent'anni prima. Il professore Sidney Ruffleberg e i suoi tre compagni furono trasportati su Evermore, ma non riescono a tornare indietro. Il ragazzo scopre presto che le regioni non sono altro che la manifestazione delle utopie dei suoi concittadini. Ognuno dei tre compagni \u00e8 il capo della sua regione: Elizabeth, la nipote del professore, \u00e8 il capo della trib\u00f9 in Prehistoria; Horace Highwater, curatore del museo di Podunk, controlla Antiqua; Camellia Bluegarden, una bibliotecaria, \u00e8 la regina di Gothica; e il professore Ruffleberg monitora tutto da Omnitopia, col suo maggiordomo androide, Carltron, al suo fianco. In Prehistoria, Antiqua, e Gothica, il ragazzo ed il suo compagno canino aiutano Elizabeth, Horace e Camellia opponendosi ai tentativi da parte dei cloni robotici degli abitanti di Podunk di controllare le rispettive aree.\nLa coppia arriva infine a Omnitopia e trova Ruffleberg, che spiega tutto. Lui e il suo maggiordomo Carltron una volta giocavano a scacchi. Ruffleberg gli aveva dato un chip per renderlo un avversario pi\u00f9 competitivo, ma questo upgrade gli si \u00e8 rivoltato contro, rendendo Carltron pi\u00f9 malevolo. Lui ha sabotato il trasportatore a Evermore e ha costruito le creature ostili che vagano nel gioco. Con l'aiuto di Ruffleberg, il ragazzo e il cane irrompono nella stanza di Carltron. L'area \u00e8 sorvegliata da cloni androidi del ragazzo e del cane, insieme ad una enorme versione meccanica di Carltron. All'ultimo momento, Ruffleberg appare e disattiva Carltron, che immediatamente si blocca sul posto.\nCon la sconfitta di Carltron, i mostri che plagiavano Evermore scompaiono, ma il mondo stesso diventa instabile. Il ragazzo ritorna in ognuna delle regioni per prendere i compagni di Ruffleberg e riportarli nel mondo reale. Facendo questo, evitano la distruzione di Evermore, che continua ad esistere senza di loro. Dopo che scorrono i titoli di coda, una scena finale mostra il professore Ruffleberg che fa tornare Carltron al suo vecchio compito di tenere pulito il laboratorio. Carltron sogghigna e si sfrega le mani, il che significa che non \u00e8 cos\u00ec docile come crede il professore.\nSviluppo.\nLo sviluppo di \"Secret of Evermore\" cominci\u00f2 agli inizi del 1994 negli uffici della Squaresoft a Redmond (Washington). Il concetto di un ragazzo e del suo cane che viaggiano in un mondo basato sui B-movie venne dato dal Giappone, sul quale Square USA cominci\u00f2 a lavorare su una trama dettagliata. Questo conflu\u00ec in riferimenti alla cultura popolare e a dialoghi evidentemente americani per un RPG di una console. George Sinfield, produttore associato e scrittore, decise che tali riferimenti avrebbero reso il gioco pi\u00f9 familiare ai giocatori americani.\nMolti elementi di \"Secret of Evermore\" erano presi da \"Secret of Mana\" perch\u00e9 si era visto che funzionavano molto bene. La dimensione del gioco fu uno dei primi problemi. Si decise che il gioco doveva avere un giocatore singolo per conservare memoria perch\u00e9 all'inizio era stato pianificato per essere grande solo 12 megabit. Comunque, il gioco divenne di 24 megabit verso la fine dello sviluppo. Diversi pezzi di concept art vennero disegnati da Daniel Dociu. Usando dei software, gli artwork e i disegni del gioco vennero eseguiti da tre animatori, quattro artisti di sfondi e un artista del 3D. Tutto venne messo insieme usando il programma SAGE (Square's Amazing Graphical Editor), guidato dal programmatore Brian Fehdrau. Piuttosto che affidare il loro lavoro ai programmatori, gli artisti e i designer poterono testare le loro idee direttamente usando il programma SAGE. Usando un altro programma, il SIGIL (Square Interpreted Game Intelligence Language), si arriv\u00f2 alla versione finale di \"Secret of Evermore\".\n\"Secret of Evermore\" venne pubblicato il 1\u00ba ottobre 1995 in Nord America. Nel 1996 venne tradotto in francese, in tedesco e in spagnolo per le popolazioni non anglofone in alcuni territori PAL, come l'Australia e la Nuova Zelanda. Alcune versioni PAL vennero confezionate in una grande scatola con inclusa una guida del gioco.\nMusica.\nLa musica di \"Secret of Evermore\" \u00e8 stata composta da Jeremy Soule. Mentre era ancora al liceo, Soule era un fan appassionato di videogame, e sentiva che spesso le loro musiche \"mancavano di drammaticit\u00e0 ed intensit\u00e0\". Finito il liceo, Soule cre\u00f2 una demo sperimentale che mostrava come dovevano essere per lui le musiche di un videogioco. Soule venne assunto dalla Squaresoft dopo avere ascoltato la demo e gli venne dato subito il compito di musicare \"Secret of Evermore\". La musica viene descritta da Soule come un mix di suoni ambientali e bassi. La colonna sonora venne pubblicata su un CD contenente 29 tracce, le prime 8 delle quali sono versioni arrangiate delle musiche originali. Il disco fu pubblicato da Square e all'inizio era disponibile solo per chi pre-ordinava \"Secret of Evermore\".\nRecensioni.\n\"Secret of Evermore\" ha ricevuto recensioni positive dalla maggior parte dei media. Molte pubblicazioni hanno apprezzato la sua grafica, RPGFan ha chiamato il gioco \"una meravigliosa esperienza visiva\", plaudendo il suo uso dei colori, le animazioni, e lo sfondo. Zachary Lewis di RPGamer ha notato che i locali visti in \"Secret of Evermore\" erano dettagliati in una maniera molto pi\u00f9 realistica rispetto ad altri giochi dello stesso genere. GamePro ha apprezzato lo stile artistico americano, ma avrebbe desiderato l'arte giapponese vista in altri titoli Square. Un altro aspetto positivo \u00e8 stato il gameplay, soprattutto gli aspetti gi\u00e0 visti in \"Secret of Mana\" come il menu ad anello.\nI recensori sono stati pi\u00f9 critici sul suono del gioco. Sebbene la colonna sonora \u00e8 stata apprezzata per la sua qualit\u00e0 generale, sia RPGFan che RPGamer hanno trovato che c'erano troppo poche tracce lunghe, con mediocri effetti ambientali per riempire i tempi morti. Le critiche erano miste sul fatto che \"Secret of Evermore\" fosse il primo gioco sviluppato da Square negli Stati Uniti. Super Play non ha ritenuto il gioco allo stesso livello degli altri giochi Square. Altri hanno notato che \"Secret of Evermore\" era un primo tentativo decente per il team americano. \"GamePro\" ha definito il gioco \"meritevole per avere un sequel\", mentre Game Players ha anticipato un altro gioco dello stesso team di sviluppo.\nC'\u00e8 una falsa credenza che \"Secret of Evermore\" sia, o sia stato pubblicato come, un seguito di \"Secret of Mana\". Altri titoli Square come \"Final Fantasy VI\" e \"Chrono Trigger\" erano stati localizzati simultaneamente con \"Secret of Evermore\". Fehdrau spieg\u00f2 in un'intervista che \"Secret of Evermore\" era stato creato da personale appena assunto, e che altrimenti non sarebbe mai stato realizzato.\nDiversi membri del team si sono uniti alla Humongous, che diede origine alla Cavedog Entertainment, mentre il resto del team si divise in altri studi di videogiochi di Seattle, come Electronic Arts, Boss Game Studios, Microsoft Game Studios, e Gas Powered Games, tra gli altri."}
{"id": "1115013", "revid": "1714743", "url": "https://it.wikipedia.org/wiki?curid=1115013", "title": "Giovanni I di Borbone", "text": "Origine.\nGiovanni, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era figlio del secondo Duca di Borbone e Conte di Clermont, Luigi II e di sua moglie, la Contessa di Forez Anna d'Alvernia, che, secondo l\"'Extrait des registres de Parlement\" datato 1436, era l'unica figlia del Conte di Clermont e di Montferrand e Delfino d'Alvernia, Beraldo II e di Giovanna di Forez (\u2020 1369), figlia di Guido VII Conte di Forez e della moglie Giovanna di Clermont, come ci viene confermato dal contratto di matrimonio stipulato il 22 giugno 1357.&lt;br&gt;Luigi II di Borbone, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era figlio del secondo Duca di Borbone e Conte di Clermont, Pietro I e di sua moglie, la principessa francese Isabella di Valois, che, secondo la \"Chronique parisienne anonyme du XIVe si\u00e8cle\" era figlia del conte di Valois, Conte di Angi\u00f2 e del Maine, conte d'Alen\u00e7on e conte di Chartres, che fu anche Imperatore consorte titolare dell'Impero Romano d'Oriente e re titolare d'Aragona, Carlo di Valois e della sua terza moglie, Matilde di Ch\u00e2tillon.\nBiografia.\nVerso il 1390, suo padre, Luigi II, aveva programmato il matrimonio di Giovanni con Bona, figlia del duca di Borgogna, Filippo II l'Ardito, come conferma il documento n\u00b0 3795 dei \"Titres de la maison ducale de Bourbon\", inerente al primo testamento di Luigi II, in cui dichiarava Giovanni, suo erede universale, sotto tutela della madre, Anna d'Alvernia, ed nel caso di sua morte sotto tutela del duca di Borgogna, per il programmato matrimonio di Giovanni con la figlia del duca.\nNel 1399, Giovanni fu investito del titolo di Conte di Clermont.&lt;br&gt;Fu infatti co titolo di conte di Clermont che, il 12 giugno 1404, venne nominato capitano generale della Linguadoca e della Guienna.\nCarriera militare e guerra civile.\nDopo essere stato nominato capitano generale della Linguadoca nel 1404, attacc\u00f2 gli inglesi nel Limosino e prese diverse fortezze.\nQuando si era creata una rivalit\u00e0, nel governo del regno di Francia tra il duca di Borgogna (prima, Filippo l'Ardito e poi Giovanni senza Paura), ed il fratello del re, Luigi I di Valois-Orl\u00e9ans, suo padre, Luigi II aveva cercato di far da paciere, senza grossi risultati, per cui aveva deciso di ritirarsi nei suoi feudi, mentre Giovanni, inizialmente aveva appoggiato Giovanni di Borgogna, ma quando Giovanni di Borgogna fece assassinare Luigi, il Duca d'Orl\u00e9ans, e nonostante la evidente colpevolezza il duca di Borgogna fu perdonato dal re di Francia Carlo VI, allora, mentre il padre, Luigi di Borbone, si ritirava nuovamente nei suoi feudi, Giovanni si schier\u00f2 apertamente con i figli di Luigi d'Orleans e sostenne suo padre, che voleva dichiarare il duca di Borgogna nemico dello stato.\nNel 1408, Giovanni fu nominato Grand Chambrier de France.\nNel gennaio del 1409, suo padre, Luigi, fece un secondo testamento in cui specific\u00f2 di voler essere sepolto a Souvigny, confermando Giovanni suo erede universale e raccomandando alla moglie, Anna, di lasciare a Giovanni anche la contea di Forez, in modo da non dividere i domini della casata, destinando l'usufrutto della signoria di Beaujolais alla moglie, destinando inoltre 40.000 franchi alla figlia Isabella, per il suo matrimonio, ed infine definendo gli esecutori testamentari, tra cui la moglie.\nDurante la celebrazione del matrimonio del Duca d'Orl\u00e9ans, Carlo di Valois-Orl\u00e9ans, a Gien, il 15 aprile 1410, si form\u00f2 una lega contro il duca di Borgogna, formata dal duca d'Orl\u00e9ans e Bernardo VII d'Armagnac, suo suocero, con i duchi di Berry, i duchi di Borbone e di Bretagna, i conti d'Alen\u00e7on et di Clermont, per combattere il duca di Borgogna.A partire da quel momento il regno di Francia fu dilaniato dalla lotta tra le due fazioni che port\u00f2 alla guerra civile. Giovanni aveva gi\u00e0 aderito alla coalizione, anche a nome derl padre.\nSuo padre, Luigi II, mor\u00ec il 19 agosto 1410, a Montlu\u00e7on e fu tumulato nella cappella del Priorato di Souvigny. Giovanni gli succedette, come Giovanni I.\nLa guerra civile tra Armagnacchi e Borgognoni era in pieno svolgimento nel 1411 quando perse Clermont-en-Beauvaisis per qualche tempo e quando dovette subire alcuni attacchi da parte del conte di Savoia.\nLa pace venne firmata nel 1412, ma nel 1414 la guerra riprese. Come suo padre combatt\u00e9 i briganti che ancora infestavano le regioni del sud; inoltre sapeva organizzare le feste in modo tale che incantavano la regina, Isabella di Baviera.\nAlla ripresa della guerra contro gli inglesi, Giovanni fu il comandante delle truppe francesi nella Guienna e, nel 1415, fu al seguito del re agli assedi di Compi\u00e8gne e di Arras; inoltre, nel mese di ottobre, come comandante dell'avanguardia, partecip\u00f2 alla Battaglia di Azincourt, dove venne catturato dagli inglesi.\nPrigionia e morte.\nNel 1415, dopo la battaglia di Azincourt, Giovanni venne imprigionato dagli inglesi che lo portarono in Inghilterra e non gli restituirono pi\u00f9 la libert\u00e0.\nDurante la prigionia di Giovanni, il ducato venne retto dalla moglie Maria di Berry, duchessa di Alvernia e contessa di Montpensier), trasmettendolo quasi intatto al figlio Carlo I, nel 1429, quando Giovanni dalla prigionia intervenne con un documento che stabiliva che Carlo, conte di Clermont governasse in sua vece.\nNel settembre del 1416, sua madre, Anna, fece testamento in cui specific\u00f2 che Giovanni fosse l'erede universale, facendo anche alcune donazioni.\nSua madre, Anna, mor\u00ec il 22 settembre 1417, a Moulins e fu inumata nella cappella del Priorato di Souvigny, accanto a suo padre, Luigi II.&lt;br&gt;Giovanni le succedette, nella contea di Forez.\nIl 30 gennaio 1434, Giovanni, a Londra, fece testamento, in cui oltre che confermare il figlio, Carlo, come erede, chiese di essere temporaneamente sepolto a Londra nella chiesa dei frati francescani, raccomandandosi altres\u00ec che la sua salma fosse riportata a Souvigny, per poter essere tumulata vicino ai genitori.\nGiovanni mor\u00ec in prigionia il 5 febbraio 1434); fu sepolto nella chiesa dei Carmelitani, e in un secondo tempo, la salma fu inumata nella chiesa del Priorato di Souvigny, accanto a quella della moglie, Maria, deceduta, anche lei nel 1434\nMatrimonio e discendenza.\nGiovanni aveva sposato, il 24 giugno 1400 a Parigi, Maria di Berry, figlia ed erede del duca di Berry, duca d'Alvernia e conte di Montpensier, Giovanni di Francia e di Giovanna d'Armagnac.&lt;br&gt;Giovanni da Maria ebbe tre figli:\nGiovanni ebbe anche diversi figli illegittimi:"}
{"id": "1115014", "revid": "287204", "url": "https://it.wikipedia.org/wiki?curid=1115014", "title": "Libero D'Orsi", "text": "Biografia.\nLaureato in Lettere, fu preside della scuola media Stabiae a Castellammare di Stabia. D'Orsi era appassionato di archeologia e di scrittura, passione che lo port\u00f2 ad essere direttore di un piccolo giornale locale intitolato \"Vaco 'e pressa\"\nNel 1949 fu nominato Ispettore Onorario alle Antichit\u00e0 e Belle Arti e, a partire dal 16 febbraio 1950, intraprese la prima sistematica campagna di scavi archeologici dell'antica citt\u00e0 romana di Stabiae, dopo quelle dei Borboni.\nGrazie al suo interesse e al suo impegno venne esplorata la grotta di San Biagio e riportate alla luce alcune ville romane: i lavori di scavo durarono fino al 1962. Il comune di Castellammare di Stabia ha voluto onorare la sua memoria intitolandogli un viale."}
{"id": "1115018", "revid": "729019", "url": "https://it.wikipedia.org/wiki?curid=1115018", "title": "Anello 5", "text": "L'anello 5 che ruota attorno ad Urano, orbita ad una distanza di 42 235 km dal centro del pianeta, fra l'anello 6 e l'anello 4; come gli altri anelli \u00e8 molto sottile, la sua larghezza \u00e8 compresa fra 2 e 3 km."}
{"id": "1115019", "revid": "950226", "url": "https://it.wikipedia.org/wiki?curid=1115019", "title": "\u00c9douard Manet e la moglie", "text": "\u00c9douard Manet e la moglie \u00e8 un dipinto del pittore francese Edgar Degas, realizzato nel 1868-69 e conservato al Municipal Museum of Art di Kitakyushu, in Giappone.\nDescrizione.\nL'opera fu causa di notevoli attriti tra Degas e Manet. Tra i due era subito nata una grande amicizia, cementata da una decisa comunione d'intenti, nel segno di un'aderenza pittorica ai temi generosamente offerti dalla vita contemporanea: all'interno del gruppo impressionista, tra l'altro, erano gli unici a dedicarsi con passione allo studio delle figure umane e a non disdegnare le opportunit\u00e0 del disegno. In segno di gratitudine Degas decise di omaggiare l'amico con il presente dipinto, dove Manet - colto mentre si adagia lascivamente su un divano bianco - \u00e8 in compagnia della moglie, Suzanne Leenhoff, una giovane insegnante di pianoforte con un gusto contagioso per i compositori tedeschi. A notare le affinit\u00e0 tra Manet e Degas vi fu una pittrice impressionista, Berthe Morisot, che ricorda i suoi due colleghi in questo modo:\nManet, dopo aver ricevuto il dipinto in dono, reag\u00ec con orrore alla vista del volto della moglie, a suo giudizio dipinto con una scarsissima resa qualitativa, e - in preda a una rabbia violentissima - distrusse la parte destra del dipinto, proprio quella in cui ella era effigiata. Ne sorse un'aspra disputa, che fu composta dopo poco tempo, nonostante Degas, oltraggiato dalla sproporzionalit\u00e0 del gesto, restitu\u00ec seduta stante a Manet la sua natura morte con prugne."}
{"id": "1115020", "revid": "146709", "url": "https://it.wikipedia.org/wiki?curid=1115020", "title": "Secret of evermore", "text": ""}
{"id": "1115025", "revid": "287204", "url": "https://it.wikipedia.org/wiki?curid=1115025", "title": "Elisabeth Noelle-Neumann", "text": "Biografia.\nFiglia di Ernst Noelle e Eva Schaper, nel 1947 fond\u00f2 insieme a suo marito, Erich Peter Neumann, l'Istituto di Demoscopia di Allensbach (Institut f\u00fcr Demoskopie Allensbach - IfD) e ne \u00e8 alla guida sino alla sua morte. Questo fu tra l'altro il primo istituto di ricerca d'opinione in Germania. Il piccolo istituto si evolse negli anni in un'importante istituzione tedesca, soprattutto grazie ai metodi di ricerca quantitiva attraverso questionari importati dagli Stati Uniti. A partire dal 1989 entr\u00f2 a far parte della gestione dell'istituto anche la Dr. Renate K\u00f6cher.\nDal 1961 al 1964 Noelle-Neumann lavor\u00f2 come ricercatrice presso la Freie Universit\u00e4t di Berlino. Nel 1964 divenne professoressa all'universit\u00e0 di Magonza, dove pose le basi dell'istituto di scienze della comunicazione, il quale gestisce a partire dal 1983, anno della sua emeritazione.\nDal 1968 al 1970 \u00e8 stata presidente della Deutschen Gesellschaft f\u00fcr Publizistik- und Kommunikationswissenschaft, dal 1978 al 1980 presidente della World Association for Public Opinion Research (WAPOR), e dal 1980 al 1991 \u00e8 stata membro della Fondazione di Studio del Popolo Tedesco. Dal 1978 al 1991 fu pi\u00f9 volte professoressa ospite presso l'universit\u00e0 di Chicago e nel 1993/94 presso l'universit\u00e0 di Monaco. Dal 1989 \u00e8 co-curatrice dell'International Journal of Public Opinion Research (IJpor), che viene pubblicato dal WAPOR.\nNegli anni Settanta ha elaborato la teoria della Spirale del Silenzio la quale si basa sull'osservazione che il costante, contemporaneo, ridondante e contorto afflusso di notizie da parte dei media pu\u00f2, col passare del tempo, causare un'incapacit\u00e0 nel pubblico di selezionare e comprendere i processi di percezione e di influenza dei media."}
{"id": "1115026", "revid": "729019", "url": "https://it.wikipedia.org/wiki?curid=1115026", "title": "Anello 4", "text": "L'anello 4 che ruota attorno ad Urano, orbita ad una distanza di 42 572 km dal centro del pianeta, fra l'anello 5 e l'anello \u03b1; come gli altri anelli \u00e8 molto sottile, la sua larghezza \u00e8 compresa fra 2 e 3 km."}
{"id": "1115027", "revid": "1714743", "url": "https://it.wikipedia.org/wiki?curid=1115027", "title": "Carlo I di Borbone", "text": "Origine.\nSia secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", che secondo lo scrittore e uomo politico, originario del borbonese, Simon de Coiffier de Moret, nel suo \"Histoire du Bourbonnais et des Bourbons qui l'ont poss\u00e9d\u00e9, Volume 1\", Carlo era il figlio primogenito del quarto Duca di Borbone, Conte di Clermont e conte di Forez, Giovanni I e della moglie, la duchessa d'Alvernia e contessa di Montpensier, Maria di Berry, che, secondo ancora P\u00e8re Anselme era la figlia quartogenita del duca di Berry e d'Alvernia e conte di Poitiers e Montpensier, Giovanni di Francia (1340 \u2020 1416) e della prima moglie Giovanna d'Armagnac (24 giugno 1346-1387), che, secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo P\u00e8re Anselme, era la figlia terzogenita del Conte di Rodez, conte d'Armagnac e di Fezensac e visconte di Lomagne e d'Auvillar, Giovanni I (1306 -\u2020 1373) e della contessa di Charolais, Beatrice di Clermont (gennaio 1311 - Rodez 25 agosto 1364).&lt;br&gt;Giovanni I di Borbone, ancora, sia secondo Simon de Coiffier de Moret, che P\u00e8re Anselme era figlio del secondo Duca di Borbone e Conte di Clermont, Luigi II \"il Buono\" e di sua moglie, la Contessa di Forez Anna d'Alvernia, che, secondo l\"'Extrait des registres de Parlement\" datato 1436, era l'unica figlia del Conte di Clermont e di Montferrand e Delfino d'Alvernia, Beraldo II e di Giovanna di Forez (\u2020 1369).\nBiografia.\nSua madre, Maria, era al suo terzo matrimonio:\nDurante la giovent\u00f9 di Carlo vi furono degli approcci per un eventuale fidanzamento con la coetanea, Caterina di Francia, figlia del re di Francia, Carlo VI e Isabella di Baviera\nAlla ripresa della guerra contro gli inglesi, nel 1414, suo padre, Giovanni fu il comandante delle truppe francesi nella Guienna e, nel 1415, fu al seguito del re agli assedi di Compi\u00e8gne e di Arras; inoltre, nel mese di ottobre, come comandante dell'avanguardia, partecip\u00f2 alla Battaglia di Azincourt, dove venne catturato dagli inglesi, che lo portarono in Inghilterra e non gli restituirono pi\u00f9 la libert\u00e0.&lt;br&gt;Durante la prigionia di suo padre, il ducato venne retto dalla madre, Maria di Berry, che, trasmise quasi intatto a Carlo I, nel 1429, quando Giovanni dalla prigionia intervenne con un documento che stabiliva che Carlo, conte di Clermont governasse in sua vece.\nCarlo, che si era schierato con la fazione degli Armagnacchi, si trovava a Parigi, quando, nel maggio del 1418, i Borgognoni conquistarono la citt\u00e0, andarono al potere e numerosi armagnacchi, tra cui Carlo, vennero arrestati e imprigionati; Carlo fu liberato a condizione che si schierasse col duca di Borgogna, Giovanni senza Paura, che gli propose il fidanzamento, accettato da Carlo, con sua figlia, Agnese. Carlo divenne seguace del futuro suocero, Giovanni senza Paura, che governava in nome della regina.&lt;br&gt;Carlo era tra coloro che, nel 1419, scortarono Giovanni all'incontro di Montereau, dove non fu siglata la pace col delfino, Carlo, ma Giovanni senza Paura fu assassinato.&lt;br&gt;L'anno dopo, quando il delfino venne diseredato, e la sorella Caterina fu dichiarata erede del regno, Carlo si schier\u00f2 apertamente col delfino, allontanandosi dal futuro cognato, Filippo III il Buono, nuovo duca di Borgogna.&lt;br&gt;Questa situazione port\u00f2 anche una dilazione al progettato matrimonio con Agnese, come ci conferma il documento n. 5204 dei \"Titres de la maison ducale de Bourbon\", datato 13 gennaio 1424, in cui sua madre, Maria, si scusa con il duca di Borgogna per il rinvio del progettato matrimonio di Carlo con Agnese.\nNel 1424, Carlo fu nominato governatore della Linguadoca e, nel 1429, divenne governatore della Champagne.\nNel 1429, Carlo combatt\u00e9 all'Assedio di Orl\u00e9ans, e, dopo la liberazione fu incaricato di rioccupare l'Ile de France.&lt;br&gt;Carlo fu presente all'incoronazione del re, Carlo VII\nIl 30 gennaio 1434, suo padre, Giovanni I, a Londra, fece testamento, in cui oltre che confermare il figlio, Carlo, come erede, chiese di essere temporaneamente sepolto a Londra nella chiesa dei frati francescani, raccomandandosi altres\u00ec che la sua salma fosse riportata a Souvigny, per poter essere tumulata vicino ai genitori. Giovanni I mor\u00ec in prigionia il 5 febbraio 1434); fu sepolto nella chiesa dei Carmelitani, e in un secondo tempo, la salma fu inumata nella chiesa del Priorato di Souvigny, accanto a quella della moglie, Maria, deceduta, anche lei nel 1434.Infatti sua madre, Maria, era morta a Lione, pochi mesi dopo il marito, nel giugno del 1434 e fu tumulata nella chiesa del Priorato di Souvigny, dove fu raggiunta poco dopo dalla salma del marito.&lt;br&gt;Nel Ducato d'Alvernia, le succedette Carlo, il primogenito, mentre nella Contea di Montpensier, le succedette il figlio cadetto, Luigi.\nCarlo riusc\u00ec a persuadere il cognato Filippo III di Borgogna ad abbandonare l'alleanza con gli inglesi e a riavvicinarsi al re di Francia. Rappresent\u00f2 Carlo VII al Trattato di Arras, del settembre 1435, che sanc\u00ec la pace tra Armagnacchi e Borgognoni.&lt;br&gt;Nel 1440, Carlo fu tra coloro che appoggiarono la ribellione del delfino, Luigi, ma dopo che il re Carlo VII gli aveva sottratto diverse piazzeforti, si riconciliarono.\nCarlo visse gli ultimi anni lontano dalla corte, ritirandosi nei suoi feudi; si deve inoltre a Carlo I quel fervore d'arte che fece di Moulins, capitale del ducato di Borbone, un centro culturale di alta importanza.\nCarlo mor\u00ec il 4 dicembre 1456 e fu tumulato nella chiesa del Priorato di Souvigny.&lt;br&gt;Alla sua morte, gli succedette il figlio Giovanni (1427-1488), come Giovanni II. A lui poi succedette il fratello Carlo, cardinale Arcivescovo di Lione che mor\u00ec, dopo aver retto il ducato per alcuni mesi, al quale succedette il fratello minore, Pietro.\nMatrimonio e discendenza.\nCarlo aveva sposato il 17 settembre 1425, a Autun, Borgogna, Agnese di Borgogna, figlia del conte di Nevers, Duca di Borgogna, conte di Borgogna (Franca Contea), Artois e Fiandre, Giovanni senza Paura e della moglie, Margherita, figlia del duca di Baviera-Straubing Alberto I, conte di Hainaut e di Olanda e di Margherita di Brieg, il contratto di matrimonio era stato redatto il 4 febbraio 1425.&lt;br&gt;Carlo da Agnese ebbe undici figli:\nDalle sue numerose relazioni extraconiugali ebbe molti figli illegittimi, tra cui, con Jeanne de Bournan:\nmentre da un'altra di cui non si conoscono n\u00e9 il nome n\u00e9 gli ascendenti:"}
{"id": "1115028", "revid": "1305772", "url": "https://it.wikipedia.org/wiki?curid=1115028", "title": "United Soccer League (lega)", "text": "La United Soccer League (USL), precedentemente nota come United Soccer Leagues, \u00e8 una lega calcistica nordamericana, affiliata alla U.S. Soccer Federation e alla Canadian Soccer Association. Organizza sotto la propria giurisdizione diversi campionati:\nIl regolamento di lega prevede che ogni squadra abbia una rosa di non pi\u00f9 di 26 giocatori e non pi\u00f9 di 18 possano essere convocati per una singola partita. A ogni club \u00e8 permesso l'ingaggio di non pi\u00f9 di 7 giocatori provenienti da federazione diversa da quella canadese o statunitense. Inoltre, nella USL League Two, dei 26 giocatori della rosa almeno 3 devono essere under-19 e non pi\u00f9 di 8 possono essere over-23.\nIn tutti i suoi campionati l'USL adotta il sistema di punteggio internazionale, ovvero tre punti per la vittoria e uno per il pareggio. A differenza del regolamento adottato dalla FIFA sono per\u00f2 consentite cinque sostituzioni ad incontro.\nStoria.\nQuella che oggi \u00e8 nota come United Soccer League vide la luce nel 1986 come \"Southwest Indoor Soccer League\" (SISL), nel 1989 la lega mantenne l'acronimo, ma il nome divenne \"Southwest Independent Soccer League\", avendo iniziato a gestire anche l'attivit\u00e0 calcistica all'aperto. Nel 1990, l'acronimo SISL pass\u00f2 a significare \"Sunbelt Independent Soccer League\", visto che le squadre a essa associate venivano quasi tutte dagli Stati Uniti meridionali. Dal 1992 la lega cambi\u00f2 nuovamente nome e acronimo, divenendo \"United States Interregional Soccer League\" (USISL). Dopo l'unione con altre leghe minori e dilettantistiche, nel 1995 divenne \"United States International Soccer League\" per modificarsi ulteriormente in \"United Systems of Independent Soccer Leagues\", sempre mantenendo lo stesso acronimo.\nFu sotto questa denominazione che, visto il crescente successo della lega, vennero creati due diversi campionati: il primo a carattere semiprofessionistico, denominato \"Professional League\", il secondo dilettantistico e chiamato \"Premier League\". L'anno successivo, nel 1996, venne aggiunto in cima un altro livello con la \"Select League\". Anno cruciale nella storia della lega fu il 1997, quando la neonata Select League si fuse con la A-League, un campionato organizzato da un'altra lega, l'APSL. La nuova A-League a guida USISL venne riconosciuta dalla federazione come il campionato di secondo livello dietro la MLS. Allo stesso modo la Professional League cambi\u00f2 nome in \"D-3 Pro League\" grazie al riconoscimento federale di campionato di terzo livello. Nel 1999 la lega assunse il suo nome attuale (USL), cos\u00ec come la dilettantistica Premier League assunse la denominazione di Premier Development League (PDL).\nUna nuova modifica si ebbe nel 2005, quando A-League e D-3 Pro League furono ribattezzate rispettivamente USL First Division e USL Second Division.\nDopo pi\u00f9 di un decennio dal suo avvio del 1997, tale assetto della piramide calcistica venne sconvolto dalla scissione che port\u00f2 alla nascita della nuova NASL. Dopo una stagione provvisoria, a partire dal 2011 la lega opt\u00f2 per la fusione dei due precedenti tornei professionistici in un nuovo torneo denominato USL Professional Division.\nDalla stagione 2013 \u00e8 stato siglato con la MLS un accordo grazie al quale un club di massima serie pu\u00f2 scegliere di affiliarsi a un club della USL Pro, cos\u00ec da scambiare liberamente i propri giocatori e fare giocare giovani o riserve con costanza.\nDal 1995 al 2015 la USL \u00e8 stata attiva anche nel calcio femminile, sotto la sua giurisdizione era infatti organizzata la USL W-League, che per alcuni anni \u00e8 stato il massimo campionato femminile per Stati Uniti e Canada. La lega organizzava anche il campionato femminile per squadre under-21, la USL W-20.\nLa USL ha compiuto per il 2019 un'ulteriore riorganizzazione complessiva della propria struttura, con la creazione di un nuovo campionato di terzo livello. L'intera struttura non esclude la futura realizzazione di un sistema di promozioni e retrocessioni tra i campionati, che sono stati tutti rinominati: la USL \u00e8 diventata \"USL Championship\", la nuova terza divisione \u00e8 la \"USL League One\", e l'USL PDL la \"USL League Two\", sul modello delle serie minori inglesi."}
{"id": "1115029", "revid": "365417", "url": "https://it.wikipedia.org/wiki?curid=1115029", "title": "Campo visivo (geometria descrittiva)", "text": ""}
{"id": "1115030", "revid": "599013", "url": "https://it.wikipedia.org/wiki?curid=1115030", "title": "Mitraglia", "text": ""}
{"id": "1115031", "revid": "6923", "url": "https://it.wikipedia.org/wiki?curid=1115031", "title": "Parco nazionale di Hortob\u00e1gy", "text": "Il parco nazionale di Hortob\u00e1gy (IPA ) fa parte dell'Alf\u00f6ld (Grande Pianura) situata nell'Ungheria orientale, nei pressi di Debrecen. Il nome originale \u00e8 Puszta di Hortob\u00e1gy. Venne dichiarato parco nazionale nel 1973 (il primo in Ungheria), riserva della biosfera nel 1979 ed inserito dall'UNESCO tra i patrimoni dell'umanit\u00e0 nel 1999.\nL'Hortob\u00e1gy \u00e8 la pi\u00f9 ampia area produttiva ungherese, nonch\u00e9 la pi\u00f9 grande prateria rimasta in Europa centrale. La sua superficie occupa pi\u00f9 di 800 km\u00b2.\nDescrizione.\nIl paesaggio di Hortob\u00e1gy \u00e8 simile ad una steppa, un prato piatto dove pascolano mandrie di cavalli, bufali, bovini grigi tipici dell'Ungheria, insieme a ovini \"racka\", cio\u00e8 con le corna a torciglione, ed \u00e8 l'habitat ideale per varie specie di uccelli: ne sono state avvistate ben 342. \nNonostante le intense opere di bonifica che hanno reso l'Hortob\u00e1gy in gran parte coltivabile, esso permette ancora oggi di godere di un paesaggio unico e fuori dal tempo.\nLa popolazione di questa zona ha mantenuto intatte le antiche tradizioni e attivit\u00e0: nel parco, il Museo dei pastori fa rivivere le abitudini degli abitanti della puszta che vivevano all'aperto tutto l'anno; un padiglione circolare custodisce la flora e la fauna pi\u00f9 rare, insieme agli arnesi dei mestieri tradizionali popolari. In una galleria sono esposti quadri di noti pittori ungheresi che si sono ispirati a questo ambiente.\nFino a non molto tempo fa si credeva che questa steppa alcalina si fosse formata in seguito al taglio di immense foreste durante il Medioevo e alle misure di contenimento del corso del fiume Tibisco per evitare le sue frequenti e disastrose inondazioni, portando cos\u00ec a una modifica della struttura del terreno e del suo pH. In realt\u00e0 l'Hortob\u00e1gy \u00e8 pi\u00f9 antico: l'alcalinizzazione inizi\u00f2 all'incirca 10.000 anni fa, quando il Tibisco si fece strada lungo la grande pianura ungherese, inglobando molti piccoli fiumi che nascevano dalle montagne settentrionali. La sua formazione venne proseguita dagli animali da pascolo, e dai cavalli selvaggi durante l'ultima glaciazione, e completata dagli animali domestici in seguito.\nNell'ultimo dopoguerra, quando l'Ungheria era sotto il controllo del regime comunista, Hortob\u00e1gy era un sito dove veniva praticato il lavoro forzato."}
{"id": "1115033", "revid": "122246", "url": "https://it.wikipedia.org/wiki?curid=1115033", "title": "Libero d'Orsi", "text": ""}
{"id": "1115038", "revid": "125156695", "url": "https://it.wikipedia.org/wiki?curid=1115038", "title": "Notker I di San Gallo", "text": "Biografia.\nNotker proveniva dalla zona svizzera di Toggenburg.\nDopo la morte dei suoi genitori, il padre adottivo lo invi\u00f2 all'abbazia di San Gallo per dargli una formazione monacale. Secondo Eccardo IV di San Gallo, egli ricevette, insieme ai confratelli ed amici Tuotilo e Ratperto, i principali rudimenti dell'arte musicale dai monaci Iso di San Gallo e dall'irlandese Moengal. Molto presto egli avrebbe gi\u00e0 iniziato con redigere i testi gregoriani ampiamente risonanti, i melismatici \"Jubilus\". Secondo alcune testimonianze (Dediche dei \"Liber Ymnorum\") egli utilizz\u00f2 allo scopo le regole sillabiche apprese da Iso di San Gallo. La sua personalit\u00e0 \u00e8 descritta nelle Cronache di San Gallo, in cui egli \u00e8 ritenuto \u00abgracile di corpo, non d'animo, balbuziente nella voce, ma non nello spirito, saldo nelle cose di Dio, paziente nelle avversit\u00e0, mite in ogni cosa, ma inflessibile nel richiamare i nostri alla disciplina; era un po' timido dinanzi agli accadimenti improvvisi ed inopinati, ma non dinanzi all'assalto dei demoni, ai quali, invece, soleva opporsi audacemente\u00bb.\nOltre a scrivere le sue ricche ed artistiche poesie, dall'880 fino al 909 fu attivo come cronista, oltre che come insegnante nella scuola del convento.\nGli aneddoti delle sue \"Gesta Karoli Magni\" rispecchiano il suo \"humour\", oltre a contenere notizie storiche di valore.\nL'opera.\nNotker introdusse in Germania un tipo di lirica religiosa, la sequenza, che ha un'origine francese, innovando il modo di separare le sillabe latine nel canto alleluiatico.\nDelle circa settanta sequenze che gli furono attribuite, solo una decina gli possono ragionevolmente essere attribuite. Fra le incerte anche il noto \"Veni Sancte Spiritus\", che alcuni attribuiscono all'arcivescovo di Canterbury dell'inizio del XIII secolo, Stephen Langton.\nI suoi testi si compongono di coppie di \"versiculi\", brevi versi paralleli che hanno la funzione di strofe e antistrofe.\nScrisse le \"Gesta Caroli Magni\" per Carlo III, una cronaca degli avvenimenti occorsi in Francia nel IX secolo la quale, insieme con quella di Eginardo, \u00e8 una fonte non trascurabile di tale periodo, e il \"Liber Hymnorum\" dedicato a Liutvardo, il vescovo di Vercelli, tra gli anni 880 e 884, dove sono raccolte le sue composizioni, sia poetiche che musicali, che a dispetto di quanto suggerisca il titolo, non trattano di inni nel senso proprio del termine, ma sequenze.\nFu beatificato nel 1512 da Papa Giulio II."}
{"id": "1115039", "revid": "2063435", "url": "https://it.wikipedia.org/wiki?curid=1115039", "title": "Pasquale Squitieri", "text": "Biografia.\nAttivit\u00e0 cinematografica.\nOriginario del popolare rione Sanit\u00e0, laureato in giurisprudenza, negli anni sessanta \u00e8 impiegato al Banco di Napoli. Debutta nel cinema come regista e sceneggiatore con \"Io e Dio\" (1969), prodotto da Vittorio De Sica e, sulla falsariga di registi come Sergio Leone si dedicher\u00e0 brevemente al genere spaghetti western con \"Django sfida Sartana\" (1970) e \"La vendetta \u00e8 un piatto che si serve freddo\" (1971), entrambi da lui firmati con lo pseudonimo \"William Redford\".\nIn seguito, Squitieri abbandona il suo nome d'arte e si occupa di tematiche pi\u00f9 attuali e realt\u00e0 allora poco raccontate della societ\u00e0 italiana. Pellicole come \"L'ambizioso\" (1975), \"Il prefetto di ferro\" (1977) e \"Corleone\" (1978) riguardano i contatti tra mafia e politica; \"Viaggia, ragazza, viaggia, hai la musica nelle vene\" (1973) e \"Atto di dolore\" (1990) hanno come tema principale la droga; \"Gli invisibili\" (1988) il terrorismo; \"L'avvocato De Gregorio\" (2003) le cosiddette \u201cmorti bianche\u201d; \"Razza selvaggia\" (1980) e \"Il colore dell'odio\" (1989) l'argomento dell'immigrazione.\nSquitieri era noto soprattutto per i suoi film storico-politici, alcuni dei quali valsero non poche critiche. Tra questi sono da citare \"I guappi\" (1974), \"Claretta\" (1984) e \"Li chiamarono... briganti!\" (1999), film sul brigantaggio postunitario che narra la storia del suo maggior rappresentante Carmine Crocco. Quest'ultima sua opera fu immediatamente ritirata dalle sale cinematografiche in circostanze mai chiarite: secondo alcuni per l'insuccesso al botteghino, per altri perch\u00e9 boicottata e tacciata di revisionismo.\nAttivit\u00e0 politica.\nNel 1971 sottoscrisse la lettera aperta a \"L'Espresso\" sul caso Pinelli e nell'ottobre dello stesso l'autodenuncia pubblicata su \"Lotta Continua\" in cui esprimeva solidariet\u00e0 verso alcuni militanti e direttori responsabili del giornale inquisiti per istigazione a delinquere a causa del contenuto violento di alcuni articoli, impegnandosi a \u00abcombattere un giorno con le armi in pugno contro lo Stato\u00bb.\nNegli anni si spost\u00f2 a destra e fu candidato ed eletto senatore nelle liste di Alleanza Nazionale nel 1994 nel collegio di Andria-Barletta. In quella legislatura fece parte delle commissioni Industria, commercio, turismo, e vigilanza Rai.\nNel 1996 si \u00e8 ricandidato al Senato con il Polo per le Libert\u00e0 nel collegio di Nola, ma ha ottenuto il 40,2% dei voti ed \u00e8 risultato sconfitto dal rappresentante de l'Ulivo, Aldo Masullo.\nSi \u00e8 poi iscritto al Partito Radicale Transnazionale, e ha collaborato ad alcune campagne del Partito Radicale stesso. Nel 2013 si \u00e8 espresso molto duramente contro l'europarlamentare leghista Mario Borghezio, affermando che \"fa schifo, bisogna eliminarlo fisicamente\", paragonandolo ai nazisti del processo di Norimberga. Il 9 luglio 2015 gli \u00e8 stato revocato il vitalizio, insieme ad altri nove ex deputati e otto ex senatori.\nVita privata.\nSquitieri \u00e8 stato legato sentimentalmente dagli anni settanta all'attrice Claudia Cardinale, che ha anche recitato in molti suoi film come \"Il prefetto di ferro\", \"Corleone\", \"Claretta\", \"Li chiamarono... briganti!\" e \"I guappi\". Dal 2003 \u00e8 stato legato sentimentalmente all'attrice e cantante Ottavia Fusco, che ha sposato nel dicembre 2013. In passato \u00e8 guarito da un tumore, ma ha poi affermato di continuare a fumare accanitamente.\nIl 17 gennaio 2014, durante la trasmissione \"La Zanzara\" di Radio 24, Squitieri si \u00e8 dimostrato favorevole ai rapporti sessuali tra adulti e minorenni, dichiarando di aver avuto lui stesso, rapporti sessuali con una \"ragazza\" di tredici anni in passato.\n\u00c8 morto la mattina del 18 febbraio 2017 a Roma presso la clinica \"Villa San Pietro\" all'et\u00e0 di 78 anni per complicazioni respiratorie. Soffriva da tempo di un enfisema dovuto al fumo, nonch\u00e9 di difficolt\u00e0 di deambulazione conseguite ad un grave incidente occorsogli l'anno precedente.\n\u00c8 sepolto nella cappella di famiglia nel Cimitero Monumentale di Poggioreale a Napoli. \nProcedimenti giudiziari.\nNegli anni sessanta fu arrestato e poi assolto per una rissa con un poliziotto che aveva insultato l'attrice Anna Maria Guarnieri. Nel 1981 fu condannato a 1 anno di carcere, scontando cinque mesi, per il reato di peculato, nella sostanza per aver fatto pagare un assegno poi risultato falso, fatto accaduto nel 1966, quando era impiegato al Banco di Napoli."}
{"id": "1115042", "revid": "287204", "url": "https://it.wikipedia.org/wiki?curid=1115042", "title": "Hortobagy", "text": ""}
{"id": "1115046", "revid": "729019", "url": "https://it.wikipedia.org/wiki?curid=1115046", "title": "Strada statale 355 Val Degano", "text": "La ex strada statale 355 di Val Degano (SS 355), ora \"strada regionale 355 della Val Degano (SR 355)\" in Friuli-Venezia Giulia e \"strada regionale 355 di Val Degano (SR 355)\" in Veneto, \u00e8 una strada regionale italiana, che collega la Carnia con il Comelico (Alto Cadore). Inizia a Villa Santina, in provincia di Udine, e termina a Santo Stefano di Cadore, in provincia di Belluno.\nPercorso.\nInizia a Villa Santina dalla strada statale 52 Carnica, anch'essa diretta in Cadore tramite il passo della Mauria. Si dirige verso nord raggiungendo la valle del torrente Degano (da cui il nome). Raggiunge il comune di Ovaro, il comune di Comeglians, dove incrocia la strada statale 465 della Forcella Lavardet e di Valle San Canciano e successivamente il comune di Rigolato. Dopo Rigolato tende a dirigersi a nord-ovest e qui inizia un tratto extraurbano, dove attraversa la galleria di Tors inaugurata il 30 agosto 2007.\nLa galleria di Tors (1250 metri) sostituisce il vecchio tracciato tortuoso e stretto, dove \u00e8 presente un breve tunnel.\nSuperata la galleria di Tors entra a Forni Avoltri, dove abbandona la val Degano. La strada attraversa un tornante e tende a dirigersi a sud-ovest superando le localit\u00e0 di Cinios e Pian di Luzza. Dopo Pian di Luzza inizia la salita per Cima Sappada: la strada supera quattro tornanti, di cui due inframmezzati da un rettilineo. Successivamente attraversa due brevi gallerie scavate in roccia viva unite da un pezzo artificiale. Attraversato il tunnel sale a Cima Sappada, dove entra nella valle del Piave. Scende da Cima Sappada tramite un tornante e attraversa il centro abitato di Sappada. Uscita da Sappada entra in Veneto e corre parallelamente al Piave per tutto il suo rimanente tracciato. Attraversa il monte Terza Piccola tramite la galleria Salafossa, incrocia la strada per salire in val Visdende ed entra in Comelico attraversando le frazioni di Presenaio e Mare del comune di San Pietro di Cadore. Successivamente entra in comune di Santo Stefano di Cadore, attraversando le frazioni di Campolongo, dove interseca nuovamente la SS 465, e di Borgata Cunettone e termina attraversando il centro di Santo Stefano di Cadore, dove si innesta sulla strada statale 52 Carnica.\nGestione.\nIn seguito al decreto legislativo n. 112 del 1998, dal 1\u00ba ottobre 2001 la gestione del tratto veneto \u00e8 passata dall'ANAS alla Regione Veneto; dal 20 dicembre 2002 la gestione di tale tratto \u00e8 ulteriormente passata alla societ\u00e0 Veneto Strade.\nDal 1\u00ba gennaio 2008 la gestione del tratto friulano \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A..\nCuriosit\u00e0.\nNegli anni 90 \u00e8 stato prodotto un fumetto in lingua Friulana da Andrea Venier, riguardo alle problematiche di questa strada statale, Capitan Cjargne."}
{"id": "1115048", "revid": "729019", "url": "https://it.wikipedia.org/wiki?curid=1115048", "title": "Anello Eta", "text": "L'anello eta \u03b7 che ruota attorno ad Urano, orbita ad una distanza di 47 176 km dal centro del pianeta, fra l'anello \u03b2 e l'anello \u03b3; come gli altri anelli \u00e8 molto sottile, la sua larghezza \u00e8 compresa fra 1 e 2 km."}
{"id": "1115053", "revid": "125842178", "url": "https://it.wikipedia.org/wiki?curid=1115053", "title": "Pietro II di Borbone", "text": "Origine.\nSia secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", che secondo lo scrittore e uomo politico, originario del borbonese, Simon de Coiffier de Moret, nel suo \"Histoire du Bourbonnais et des Bourbons qui l'ont poss\u00e9d\u00e9, Volume 1\", Pietro era il figlio maschio quintogenito del quinto duca di Borbone, il quarto duca d'Alvernia, Conte di Clermont e conte di Forez, Carlo I e della moglie, Agnese di Borgogna, che, ancora secondo P\u00e8re Anselme, era figlia del conte di Nevers, Duca di Borgogna, conte di Borgogna (Franca Contea), Artois e Fiandre, Giovanni senza Paura e della moglie, Margherita, figlia del duca di Baviera-Straubing Alberto I, conte di Hainaut e di Olanda e di Margherita di Brieg.&lt;br&gt;Carlo I di Borbone, sia secondo P\u00e8re Anselme, che secondo Simon de Coiffier de Moret, era il figlio primogenito del quarto Duca di Borbone, Conte di Clermont e conte di Forez, Giovanni I e della moglie, la duchessa d'Alvernia e contessa di Montpensier, Maria di Berry, che, sempre secondo P\u00e8re Anselme era la figlia quartogenita del duca di Berry e d'Alvernia e conte di Poitiers e Montpensier, Giovanni di Francia (1340 \u2020 1416) e della prima moglie Giovanna d'Armagnac (24 giugno 1346-1387).\nBiografia.\nSecondo P\u00e8re Anselme, Pietro era nato nel mese di novembre del 1439.\nSuo padre, Carlo I, mor\u00ec quando Pietro aveva circa diciotto anni: mor\u00ec il 4 dicembre 1456 e fu tumulato nella chiesa del Priorato di Souvigny.&lt;br&gt;A Carlo I succedette suo fratello maggiore, Giovanni (1427-1488), come Giovanni II, e a Pietro venne riconosciuto il titolo di signore di Beaujeu.\nDopo la morte del re di Francia, Carlo VII, il 22 luglio 1461, assistette all'incoronazione del suo successore e figlio Luigi XI, e quel giorno fu armato cavaliere.\nIn quel periodo Pietro fu fidanzato con Maria d'Orl\u00e9ans, figlia primogenita del duca d'Orl\u00e9ans, duca di Valois, conte di Asti, di Soissons e di Blois e signore di Coucy, Carlo di Valois-Orl\u00e9ans e della terza moglie, Maria di Cl\u00e8ves; Maria era la sorella del duca Luigi II d'Orl\u00e9ans, futuro re di Francia Luigi XII; pur avendo avuto l'approvazione del re di Francia Luigi XI, nel 1465, questa unione venne ostacolata dallo stesso re, che non gradiva l'unione dei Borbone e degli Orl\u00e9ans, due delle famiglie pi\u00f9 influenti del paese.\nPur avendo seguito il fratello, Giovanni II, quando si un\u00ec alla Lega del bene pubblico il rapporto di Pietro col re Luigi XI fu buono: Pietro fu nominato governatore della Linguadoca e venne fidanzato con Anna di Beaujeu, figlia del re; il 3 novembre 1473 fu concluso il contratto di matrimonio.\nServo leale della corona francese Pietro si guadagn\u00f2 il rispetto di Luigi XI attraverso un atteggiamento docile ed umile venne dato un posto anche nel consiglio reale e gli fu di grande aiuto nel combattere i conti d'Armagnac; come ricompensa gli venne concessa la contea de La Marche. \nCirca un anno dopo il contratto di matrimonio, nel 1474, a Tours, Pietro spos\u00f2 Anna di Francia, figlia del Re Luigi XI di Francia e della sua seconda moglie Carlotta di Savoia;insieme al loro matrimonio venne organizzato anche quello del futuro Luigi XII con Giovanna di Valois, un'altra delle figlie di Luigi XI.\nNel mese di aprile 1475, Pietro ricevette dal fratello, il duca Giovanni II, la contea di Clermont-en-Beauvaisis e la signoria di Beaujolais, come da documento n\u00b0 129b della \"Histoire des ducs de Bourbon et des comtes de Forez, Volume 3\".\nQuando, nel 1483, Luigi XI mor\u00ec Pietro era rimasto uno dei pochi uomini fedeli ancora al suo fianco e fu a lui e alla figlia Anna, moglie di Pietro che lasci\u00f2 la custodia del figlio ancora minorenne Carlo, ora Carlo VIII. I due si mossero rapidamente ed altrettanto rapidamente fecero incoronare Carlo cos\u00ec che non si installasse un governo di reggenza, il tredicenne Carlo quindi parve governare di per s\u00e9, mentre era, in realt\u00e0, sotto la tutela del cognato e della sorella.&lt;br&gt;Portato a compimento con successo il compito di sovrintendere al governo fino ai diciotto anni di Carlo Pietro e la moglie volsero poi gli occhi verso i propri domini per costruire una base di potere nel Borbonese. Anna era gi\u00e0 contessa di Gien e Pietro aveva i contadi di Clermont e La Marche cos\u00ec come la signoria di Beaujeu. \nSuo fratello, Giovanni II, che dal 1483 era anche connestabile di Francia, mor\u00ec il primo aprile 1488, a Moulins, e fu tumulato nella chiesa del Priorato di Souvigny.&lt;br&gt;Non avendo Giovanni II discendenza legittima, ed essendo gi\u00e0 morto il fratello maschio secondogenito, Filippo, a Giovanni II succedette Carlo, cardinale e arcivescovo di Lione.&lt;br&gt;Questa successione non fu gradita dalla cognata, la moglie di Pietro, Anna di Beaujeu, reggente del regno di Francia, che occup\u00f2 alcuni territori e fece pressione affinch\u00e9 Carlo cedesse i titoli a suo fratello Pietro; fu raggiunta l'intesa che a Carlo spettava una pensione annua e che tenesse il Beaujolais e Pietro gli succedesse nei titoli come Pietro II.&lt;br&gt;La trattativa era appena conclusa che Carlo II di Borbone mor\u00ec a Lione, in Francia, il 13 settembre 1488. Come concordato Pietro gli succedette come Pietro II.&lt;br&gt;Il documento n\u00b0 130b della \"Histoire des ducs de Bourbon et des comtes de Forez, Volume 3\", datato dicembre 1488 lo riconosce come duca.\nPietro e Anna scambiarono il contado de l'Isle-en-Jordain con gli armagnacchi in cambio di delle terre di Murat e Carlades. Queste terre vennero garantite loro da Carlo VIII con diritto assoluto il che voleva dire che non potevano essere riprese dalla corona, ma soprattutto che non era loro obbligo cederle agli eredi pi\u00f9 prossimi, i Borbone-Montpensiers, ma a chiunque loro volessero.\nIl 10 maggio 1491 finalmente nacque un erede, Susanna, in passato vi era stata un'altra gravidanza, nel 1476, ma mentre alcune fonti vogliono che sia finita in un aborto o comunque con una morte prematura, altre la fanno coincidere con la nascita di un maschio, Carlo, che mor\u00ec nel 1498 e che venne sepolto all'abbazia di Souvigny.\nVerso il 1491 l'autorit\u00e0 di Pietro cominci\u00f2 a diminuire, Carlo era ormai adulto e non incline ad accettare le ingerenze famigliari, contro il parere del cognato mand\u00f2 a monte il matrimonio con Margherita d'Asburgo, nato a seguito del Trattato di Arras, per sposare la di lei matrigna Anna di Bretagna e, sempre contro il loro parere, rese la sua dote composta dall'Artois e dalla Franca Contea al fratello di lei Filippo I di Castiglia. Pietro e la moglie non furono nemmeno in grado di impedire le poco proficue spedizioni militari di Carlo in Italia anche se venne lasciato loro il comando in sua assenza, Pietro fu luogotenente del regno per tutto il tempo che Carlo VIII fu in Italia. Bench\u00e9 Pietro non sia mai caduto in disgrazia presso la corte il suo potere si era certamente ristretto e dopo la morte di Carlo e l'ascesa di Luigi XII nel 1498, del quale assistette all'incoronazione, si ritir\u00f2 di fatto a vita privata dedicando il proprio tempo ai domini di famiglia.\nPietro ed Anna si ritrovarono infine ad avere come sola erede la figlia Susanna e fu la questione del futuro della giovane che, nell'ultimo periodo, li port\u00f2 a trovarsi su fronti diversi. La presenza di Luigi XII sul trono rendeva necessario trovarle un marito che l'aiutasse a mantenere i propri domini che potevano essere minacciati sia dalla corona che dai Montpensier. Entrambi all'inizio pensarono a Luigi II di Montpensier che per\u00f2 si alien\u00f2 Pietro quando condann\u00f2 una lettera patente di Luigi che riconfermava i diritti di Susanna. Quindi Pietro volse la propria attenzione a Carlo IV di Alen\u00e7on, un favorito di Luigi che poteva agilmente proteggere i ducati dalle attenzioni indesiderate dei Montpensier. Il contratto di matrimonio venne siglato il 21 marzo 1501, la sposa aveva 9 anni e lo sposo 11, prima per\u00f2 che le nozze venissero celebrate Pietro mor\u00ec il 10 ottobre 1503. Anna sospese questi negoziati e fece sposare Susanna con un cugino di secondo grado nonch\u00e9 erede della linea dei Borbone-Montpensier, Carlo III di Borbone-Montpensier. Lo scopo era, evidentemente, quello di evitare una lite ereditaria giacch\u00e9 entrambi i giovani avrebbero ereditato insieme le propriet\u00e0 famigliari.\nPietro, secondo P\u00e8re Anselme, mor\u00ec, l'otto ottobre 1503, a Moulins, e fu tumulato nella chiesa del Priorato di Souvigny. Gli succedette la figlia, Susanna, con la reggenza della madre. \nDiscendenza.\nPietro ed Anna ebbero due figli:\nPietro ebbe inoltre una figlia illegittima, Enrichetta, andata in sposa a Philibert Barjot, il suo primo scudiero."}
{"id": "1115058", "revid": "729019", "url": "https://it.wikipedia.org/wiki?curid=1115058", "title": "Anello Lambda", "text": "L'anello lambda \u03bb che ruota attorno ad Urano, orbita ad una distanza di 50 024 km dal centro del pianeta, fra l'anello \u03b4 e l'anello \u03b5; come gli altri anelli \u00e8 molto sottile, la sua larghezza \u00e8 compresa fra 1 e 2 km."}
{"id": "1115062", "revid": "287204", "url": "https://it.wikipedia.org/wiki?curid=1115062", "title": "Carlo III di Borbone", "text": ""}
{"id": "1115070", "revid": "110157", "url": "https://it.wikipedia.org/wiki?curid=1115070", "title": "Advanced Learning and Research Institute", "text": "Dal 1999 ALaRI (Advanced Learning and Research Institute) \u00e8 l'istituto dell'Universit\u00e0 della Svizzera italiana (USI), con sede a Lugano, che promuove la ricerca e la formazione nel campo dei sistemi embedded. I sistemi embedded sono piccoli dispositivi elettronici, sempre pi\u00f9 diffusi e incorporati in varie e diverse apparecchiature, e programmati in modo da ricevere, elaborare, codificare e trasmettere informazioni. La loro capacit\u00e0 di riconoscere e reagire a stimoli esterni genera l'illusione che qualunque oggetto li contenga abbia un comportamento \u201cintelligente\u201d. Le dimensioni ridotte e la loro versatilit\u00e0 ne determinano un'enorme diffusione aprendo continuamente nuovi mercati in espansione nei quali \u00e8 fondamentale il valore aggiunto del progettista. \nIn particolare, all'interno dell'istituto la ricerca \u00e8 focalizzata su aspetti di sistema: dalla specifica iniziale fino alle problematiche di sicurezza, di comunicazione in reti (particolarmente wireless) e all'introduzione di sensor network. I programmi di studio includono insegnamenti teorici e lavori di ricerca e di sviluppo tecnologico orientati alla programmazione, con l'obiettivo di creare un ponte tra tecnologie della programmazione e dell'ingegneria elettronica.\nLa qualit\u00e0 della docenza \u00e8 assicurata da professori, ricercatori ed esperti di livello internazionale provenienti dalle migliori universit\u00e0, centri di ricerca e aziende dell'IT, europee e americane. Alcuni tra gli istituti accademici coinvolti sono l'EPFL di Losanna, il Politecnico di Torino, la University of Colorado (Stati Uniti d'America); i centri di ricerca CSEM-Neuchatel, IMEC-Leuven; e tra le aziende ST Microelectronics, Hewlett-Packard, Intel, Microsoft, ed altre ancora. Inoltre, grazie alla rete estesa di collaborazioni, l'istituto ALaRI \u00e8 in grado di promuovere strette relazioni con il mondo del lavoro industriale, attraverso progetti di ricerca, e affrontando problematiche di progettazione e business nel campo dei sistemi embedded.\nIn questo quadro, ALaRI offre due programmi master in embedded systems design, in sinergia con le maggiori societ\u00e0 informatiche e di elettronica. \nIl Master of Advanced Studies (MAS) \u00e8 un corso annuale, giunto alla settima edizione (2006-2007), e rivolto a laureati master (3+2) o laureandi che vogliono approfondire il programma di tesi, e giovani professionisti provenienti da facolt\u00e0 tecniche o scientifiche. Il programma offre insegnamenti specialistici e di aggiornamento per acquisire capacit\u00e0 interdisciplinari nella gestione di progetti complessi nel campo dei sistemi embedded.\nIl Master of Science (MSc), \u00e8 un corso biennale, conforme al recente ordinamento europeo degli studi universitari, avviato nell'ottobre 2004 e aperto a studenti che abbiano gi\u00e0 conseguito un diploma di bachelor o che abbiano completato almeno tre anni di studi universitari in facolt\u00e0 tecniche o scientifiche (come matematica, fisica, telecomunicazioni, informatica, o elettronica). L'approccio multi-disciplinare del programma presenta un primo anno di studi comune a tutti gli studenti; mentre dal secondo anno \u00e8 possibile scegliere tra due diversi indirizzi: Design and Research \u2013 orientato alla formazione di progettisti e ricercatori avviati alla carriera industriale o accademica; Business Projects - orientato ad approfondire specifiche competenze di marketing e di economica per la gestione dei sistemi embedded nel mercato industriale\nPer entrambi i corsi master, il diploma finale \u00e8 rilasciato da ALaRI - Universit\u00e0 della Svizzera Italiana, in collaborazione con l'ETH Z\u00fcrich e il Politecnico di Milano.\nI programmi si svolgono a Lugano, con inizio corsi a settembre, e l'insegnamento \u00e8 in lingua inglese. \nBorse di studio (scholarships) sono disponibili per entrambi i corsi."}
{"id": "1115079", "revid": "287204", "url": "https://it.wikipedia.org/wiki?curid=1115079", "title": "Le grandi bagnanti", "text": "Le grandi bagnanti \u00e8 un dipinto a olio su tela (208x251 cm) realizzato nel 1906 dal pittore Paul C\u00e9zanne e conservato nel Museum of Art di Filadelfia. Viene considerato il capolavoro del pittore.\nIl tema dei bagnanti \u00e8 uno dei preferiti di C\u00e8zanne, tanto che lo stesso pittore dedic\u00f2 a questo soggetto un intero ciclo, come aveva fatto Renoir.\n\u00c8 la tela pi\u00f9 grande mai dipinta da C\u00e9zanne, che la elabor\u00f2 per sette anni nello studio che aveva a Lauves, ed \u00e8 la prima delle tre versioni giudicate conclusive del tema delle bagnanti.\nLa luminosit\u00e0 \u00e8 resa da incrostazioni di colore sovrapposto a strati. Le linee nere che disegnano nettamente i contorni fanno risaltare i corpi in modo quasi scultoreo. La scena \u00e8 fortemente evocativa e carica di mistero e di energia.\nLa gamma dei colori \u00e8 ridotta alle sfumature di ocra, lilla e verdi, mentre l'architettura del dipinto \u00e8 scandita da due gruppi di figure che vanno a creare due forme piramidali, e due quinte arboree, che aprono una profondit\u00e0 centrale vuota. I dipinti delle Bagnanti avranno grande fortuna per la storia dell'arte successiva, e influirono su altri importanti pittori d'avanguardia quali Henri Matisse, Braque, Pablo Picasso e Moore."}
{"id": "1115088", "revid": "858648", "url": "https://it.wikipedia.org/wiki?curid=1115088", "title": "Partiti politici italiani", "text": "Un partito politico, cos\u00ec come definito dall'articolo 49 della Costituzione della Repubblica Italiana, rappresenta un'associazione libera di cittadini i quali detengono il diritto di amministrare democraticamente la vita politica.\nDescrizione.\nFondamento costituzionale.\nSebbene la carta costituzionale sancisca la necessit\u00e0 della figura del partito, non ne delinea la personalit\u00e0 giuridica n\u00e9 tanto meno formalizza le sue modalit\u00e0 organizzative. Ci\u00f2 \u00e8 da sempre elemento di forte dibattito istituzionale ed ha rimarcato la necessit\u00e0 di un'attuazione legislativa del disposto costituzionale.\nIl riferimento al \u201cmetodo democratico\u201d fu invece inteso in senso puramente esterno ad ogni singolo partito: \"Questo ebbe anche la conseguenza di escludere la possibilit\u00e0 di adire il giudice ordinario per le controversie interne ai partiti (e infatti, da allora in poi, una giurisprudenza costante ha sempre rigettato ricorsi di questo genere per \u201cdifetto di giurisdizione\u201d). In questo modo si riproduceva l'autodichia della forma partito, anche se con ovvie differenze dovute alla forte attenuazione del principio gerarchico e della leadership personale. Dal regime di partito si pass\u00f2 al regime di partiti, ma pur sempre in una cornice di autoreferenzialit\u00e0 giuridica.\".\nFinanziamento.\nLa crisi della \u00abPrima Repubblica\u00bb, in Italia, si \u00e8 prodotta anche a causa di un asservimento dell'interesse pubblico alle strategie di consenso e di potere della politica, secondo una concezione paternalistica che, alla fine, ha travolto il prestigio dei partiti storici.\nAlla luce del superamento dei precedenti sistemi elettorali e politici, nella cosiddetta Seconda Repubblica ci si \u00e8 chiesto se i partiti italiani - in misura maggiore degli altri Paesi europei - continuano a sostenere le loro attivit\u00e0 gravando sulla legalit\u00e0 e sull'economia del Paese.\nIn particolare, l'evoluzione del sistema politico avrebbe inciso sulle modalit\u00e0 stesse della raccolta di denaro per il finanziamento alla politica. Per converso, \"l'indebolimento dei partiti ed il peso pubblico dei sistemi economico-finanziari ha prodotto un cambiamento di gerarchie e di forme dell'attivit\u00e0 di corruzione. Non sono pi\u00f9 i partiti, il sistema partitocratico a tenere in mano le briglie e ad assegnare i ruoli in un contesto fortemente centralizzato e controllato. Sono singoli imprenditori o gruppi di imprenditori che, attraverso un'azione penetrante di condizionamento e di vero e proprio orientamento delle scelte pubbliche, si appropriano delle risorse e ne distribuiscono, anche illecitamente, i vantaggi\".\nIn Italia il finanziamento pubblico ha avuto inizio con la legge 195/1974 ed ha suscitato un dibattito assai acceso. Nonostante il referendum abrogativo del 1993, \u00e8 stato di fatto reintrodotto negli anni successivi con una nuova disciplina del \"rimborso elettorale\". Attualmente vi accedono tutti i partiti che superano la soglia dell'1% dei voti, ma dalla fine del 2016 si passer\u00e0 ad un sistema a contribuzione defiscalizzata.\nTuttavia, la modalit\u00e0 di controllo della spesa - rendicontata dai partiti per ottenere il finanziamento - ha destato ancora notevoli criticit\u00e0.\nL'art. 9 della legge 6 luglio 2012, n. 96, - che istituiva la \"Commissione per la trasparenza e il controllo dei bilanci dei partiti e dei movimenti politici\" con il compito di controllare i suddetti rendiconti, sostituendo il \"Collegio dei revisori\", precedentemente incaricato di svolgere i medesimi controlli soltanto sotto il profilo formale - ha previsto una verifica la \"conformit\u00e0 delle spese effettivamente sostenute e delle entrate percepite alla documentazione addotta a prova delle stesse\" (cfr. art.9, comma quinto).\nLa difficolt\u00e0 - emersa quando la Commissione si dichiar\u00f2 nell'impossibilit\u00e0 di effettuare i controlli, con una lettera ai presidenti delle Camere resa nota dalla stampa - ha indotto il legislatore ad intervenire nuovamente e, dopo una lettura alla Camera nel luglio 2015 ed una al Senato in testo conforme, la legge 27 ottobre 2015, n. 175 (detta \"legge Boccadutri\" dal nome del suo primo firmatario) \u00e8 entrata in vigore.\nStoria dei partiti in Italia.\nIn Italia si pu\u00f2 parlare di partiti politici moderni a partire dal 1892, quando viene fondato il Partito Socialista Italiano. Sino a quel momento i principali raggruppamenti politici del paese, la destra storica e la sinistra storica, non erano classificabili come partiti, ma semplici \"cartelli\" di notabili, ciascuno con un proprio feudo elettorale, che si riunivano in gruppi a seconda delle proprie idee. Questi due gruppi politici erano considerati i due poli dell'area liberale. Alla loro sinistra si schieravano i Repubblicani, che rappresentarono l'estrema sinistra parlamentare fino al 1892, e che si organizzarono in vero e proprio partito solo nel 1895.\nQuesti tre gruppi politici, i liberali, i repubblicani e i socialisti, si sono sempre considerati gli eredi diretti delle correnti che avevano dato vita al Risorgimento. E in effetti ciascuna di esse si ricollega ad un preciso \"Padre della Patria\": i liberali a Cavour, i repubblicani a Mazzini e i socialisti a Garibaldi.\nInvece il Partito Socialista Italiano sin dagli inizi si prefigura come partito di massa, la forma partitica che sar\u00e0 predominante per tutto il Novecento, e viene seguito pochi anni dopo dai movimenti politici cattolici, prima con la Democrazia Cristiana Italiana di Romolo Murri, poi con il Partito Popolare Italiano fondato da don Luigi Sturzo nel 1919. Non a caso entrambi i partiti otterranno notevoli successi elettorali sino all'avvento del fascismo, contribuendo in maniera determinante alla perdita di forza e autorevolezza della vecchia classe dirigente liberale, che non era stata capace di strutturarsi in una forma partitica in grado di affrontare le nuove sfide della societ\u00e0.\nNel 1914 Benito Mussolini fond\u00f2 il Fascio d'azione rivoluzionaria, scioltosi nel 1915, nel 1919 costitu\u00ec i Fasci italiani di combattimento e nel 1921 diede vita al Partito Nazionale Fascista.\nInfine nel 1921 da una scissione del Partito Socialista nacque il Partito Comunista d'Italia. Al momento della sua fondazione nel 1921 il PCI non era diverso dagli altri partiti comunisti europei, molto pi\u00f9 piccoli rispetto ai \"fratelli\" socialisti o socialdemocratici e privi di un radicamento effettivo nelle masse e nella classe proletaria, in quanto prediligevano il ruolo di avanguardia rivoluzionaria tracciato da Lenin nelle sue opere politiche.\nQuesti tre partiti, il cattolico, il fascista ed il comunista, nati nel breve periodo che intercorre fra la fine della Prima Guerra Mondiale e l'avvento del Fascismo, possono essere considerati la seconda generazione dei partiti italiani, quella dei grandi partiti di massa, tipicamente contraddistinti dai colori: i \"bianchi\", i \"neri\" e i \"rossi\".\nNel secondo dopoguerra i partiti di massa furono Democrazia Cristiana e Partito Comunista Italiano: questa fu una delle peculiarit\u00e0 del sistema politico italiano. Il ruolo fondamentale svolto dal movimento comunista nella Resistenza ha consentito per\u00f2 al PCI di prendere il posto del Partito Socialista come rappresentante della classe operaia e di diventare stabilmente, dopo il 1948, il secondo partito italiano nonch\u00e9 il primo della sinistra. Il PCI ha rappresentato, praticamente in maniera continua, l'opposizione ai governi centristi della DC e a quelli DC-PSI e alleati per pi\u00f9 di quarant'anni.\nQuesta problematica situazione ha condizionato fortemente il sistema politico italiano, perch\u00e9 mentre negli altri Paesi europei la presenza di forti partiti socialisti, socialdemocratici o laburisti, ma sempre privi di legami con l'URSS, consentiva l'alternanza di governo, in Italia la pregiudiziale anticomunista e antisovietica rendeva di fatto impossibile tale alternanza. Questo spiega la permanenza ininterrotta al potere per oltre mezzo secolo della Democrazia Cristiana, il partito sorto dalle ceneri del PPI di don Sturzo, dal Governo Badoglio II al Governo Ciampi. Tuttavia la DC dal 1953 in poi mai ha avuto i voti sufficienti a governare da sola il Paese, a causa del sistema elettorale italiano completamente proporzionale. Questo spiega inoltre il notevole potere che sino al 1992 hanno avuto i piccoli partiti \"laici\" (Partito Liberale Italiano, erede del liberalismo pre-fascista, Partito Socialista Democratico Italiano, nato dal PSI nel 1947, Partito Repubblicano Italiano), necessari per la formazione di maggioranze parlamentari.\nLa necessit\u00e0 di accordi continui fra partiti ha portato alla cosiddetta partitocrazia, e cio\u00e8 l'occupazione, da parte dei partiti, di tutti i gangli dell'amministrazione pubblica, con l'inevitabile corollario di corruzione, nepotismo, inefficienza. Questo, insieme alle crisi delle ideologie e alla fine della guerra fredda, ha portato ad una generale perdita di credibilit\u00e0 e autorevolezza dei partiti, iniziata durante gli anni ottanta con il calo graduale ma inesorabile dei consensi di PCI e DC, e culminati nel crollo successivo all'inchiesta di Mani Pulite del 1992. A questa domanda di rinnovamento proveniente dalla societ\u00e0 italiana si deve aggiungere per\u00f2 il deteriorarsi del partito di massa, ormai superato: non \u00e8 un caso che dopo la disgregazione di PCI e DC e la scomparsa del PSI e dei partiti laici le nuove forze politiche emergenti siano movimenti \"personali\" come Forza Italia, creata nel 1994 dall'imprenditore Silvio Berlusconi, e partiti di protesta come la Lega Nord di Umberto Bossi.\nSenza analizzare tutti i partiti sorti negli anni novanta (anche se \u00e8 necessario evidenziare l'evoluzione del neofascista Movimento Sociale Italiano - Destra Nazionale in Alleanza Nazionale e la evoluzione del PCI nel Partito Democratico della Sinistra, socialisti democratici, con la conseguente scissione della ala euro-comunista, Partito della Rifondazione Comunista) bisogna comunque notare che, a pi\u00f9 di dieci anni di distanza dall'apparente crollo della nomenclatura della Prima Repubblica, i partiti italiani con molta difficolt\u00e0 sono giunti ad un sistema bipolare.\nMolti ritengono che il gran numero di partiti della Prima Repubblica fosse dovuto al sistema completamente proporzionale, e di sostituirlo con un maggioritario secco (\"first-past-the-post\"). Ci\u00f2 \u00e8 avvenuto solo in parte, in quanto \u00e8 stato creato un sistema misto con una quota maggioritaria per il 75% dei seggi e il restante assegnato tramite proporzionale. Tuttavia in poco tempo \u00e8 stato chiaro che in un sistema come quello italiano, caratterizzato da numerosi partiti a forte base regionale e privo di forze politiche paragonabili ai grandi partiti europei, il maggioritario invece che diminuire moltiplicava il numero di partiti: il maggioritario secco infatti spinge alla formazione di coalizioni, nelle quali i partiti piccoli hanno buon gioco nel chiedere un certo numero di seggi sicuri in cambio del proprio appoggio, quasi sempre determinante. Anche l'ultima riforma elettorale del 2006, che restaura un proporzionale, ma che all'atto pratico \u00e8 un maggioritario a collegio unico, ma elimina le preferenze, conferisce un grande potere alla classe dirigente dei partiti e rende impossibile una penetrazione di essi da parte della societ\u00e0 civile.\nNel 1993, il referendum sull'abolizione del finanziamento pubblico ai partiti ottiene la maggioranza dei voti. La legge n. 156 del 26 luglio 2002 abbassa dal 4 all'1% il quorum per ottenere il rimborso elettorale e abolisce il tetto massimo di spesa per lo Stato.\nNel 2006, dopo l'ultima riforma, si presentarono due coalizioni per le elezioni politiche:\nDopo la caduta del Governo Prodi II, le alleanze sono notevolmente mutate.\nAlle elezioni politiche del 2008 si sono presentati:\nCon le elezioni politiche italiane del 2013 lo schema politico \u00e8 tornato ad allargarsi. A questa consultazione elettorale, oltre a numerosi altri partiti e movimenti minori, le principali liste erano:\nIl 16 novembre 2013 il Consiglio Nazionale del Popolo della Libert\u00e0 e Silvio Berlusconi, approvano la sospensione delle attivit\u00e0 del PdL e il rilancio di Forza Italia, al nuovo partito per\u00f2 non aderiscono le cosiddette \"Colombe\" del PdL, la corrente guidata da Angelino Alfano, che forma il Nuovo Centrodestra continuando a sostenere il Governo Letta.\nPer l'evoluzione del sistema coalizionale, v. Coalizioni politiche italiane."}
{"id": "1115089", "revid": "729019", "url": "https://it.wikipedia.org/wiki?curid=1115089", "title": "Giacomo I di Borbone-La Marche", "text": "Fu il capostipite del ramo dei Borbone-La Marche, destinato in seguito a salire sul trono di Francia tramite la linea cadetta dei Borbone-La Marche-Vend\u00f4me con Enrico di Borbone-Navarra.\nOrigine.\nGiacomo, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era figlio del Signore e poi primo duca di Borbone, conte di Clermont e conte di La Marche, Luigi I e della moglie, Maria di Avesnes, che, secondo il capitolo n\u00b0 78a della \"Chronologia Johannes de Beke\" era figlia del Conte di Hainaut e conte d'Olanda e di Zelanda Giovanni e della moglie, Filippa di Lussemburgo (1252-6 aprile 1311), che sempre secondo la \"Chronologia Johannes de Beke\", era figlia di Enrico V di Lussemburgo e Marguerite di Bar (1220-1275).Luigi I di Borbone, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era il figlio primogenito del di Roberto, conte di Clermont, e della contessa di Charolais ed erede della Signoria di Borbone, Beatrice, che, secondo la \"Histoire g\u00e9n\u00e9alogique des ducs de Bourgogne de la maison de France\", era l'unica figlia del conte di Charolais, Giovanni di Borgogna e della dama di Borbone, Agnese.\nBiografia.\nSuo padre, Luigi mor\u00ec nel gennaio del 1341 e fu sepolto nella chiesa dei Frati Predicatori o dei Giacobini (), di Parigi, accanto alla tomba di suo padre; secondo il necrologio delle \"Chartreux de Vauvert\", Luigi (\"Ludovicus dux Borbonii\") mor\u00ec il 10 febbraio (\"IV Id Feb\") 1342, mentre secondo il necrologio della \"Sainte-Chapelle\", Luigi (Ludovici ducis de Bourbonio) mor\u00ec il 27 febbraio (\"III Kal Mar\") 1342. Mentre il fratello primogenito, Pietro, gli succedette come duca di Borbone, Pietro I, Giacomo ricevette la contea di La Marche.\nEreditato dal padre il titolo di conte, Giacomo dovette litigare col fratello, Pietro per la spartizione dell'eredit\u00e0.\nGiacomo fu al fianco del duca di Normandia e futuro re di Francia, Giovanni, all'inizio della guerra dei cent'anni in Bretagna e fu al suo fianco anche alla battaglia di Cr\u00e9cy, che ebbe luogo il 26 agosto 1346 e dove Giacomo fu ferito.Nel 1349, Giacomo fu rappresentante del re per tutta la Linguadoca.\nDopo che Giovanni era succeduto al padre, Filippo VI di Valois, come re di Francia, nel 1350, ricevette la contea di Ponthieu, che, nel 1336, Filippo VI di Valois l'aveva confiscata a Edoardo III di Inghilterra. La tenne sino a che, nel 1360, col trattato di Br\u00e9tigny non venne restituita all'Inghilterra.\nNegli anni 1351 e 1352, Giacomo serv\u00ec la corona di Francia in Piccardia e nel 1352, a Parigi arrest\u00f2 il re di Navarra e conte d'\u00c9vreux, d'Angoul\u00eame e di Mortain, Carlo II.\nNel 1354, alla morte di Carlo di Spagna, Giacomo ricevette la carica di Connestabile di Francia, per cederla due anni dopo Gualtieri VI di Brienne, Duca di Atene.\nNel settembre del 1356, Giacomo partecip\u00f2 alla Battaglia di Poitiers, dove venne fatto prigionieri dagli inglesi di Edoardo il Principe Nero.\nGiacomo aveva ampliato i propri possedimenti sia per il valore dimostrato nelle varie campagne militari, che per il matrimonio con Giovanna di Chatillon Saint-Paul.\nLiberato, dopo il trattato di Br\u00e9tigny, del maggio 1360, Giacomo si impegn\u00f2 nel tentativo di sgominare le bande di mercenari che, resi liberi dopo il trattato di Br\u00e9tigny, depredavano le campagne francesi e, al comando delle truppe regie, il 2 aprile 1361, fu sconfitto a Brignais, nei pressi di Lione, dalla compagnia di ventura dei Tard-Venus; Giacomo mor\u00ec a Lione il 6 aprile in seguito alle ferite riportate durante la battaglia.Giacomo I fu tumulato nella chiesa dei Francescani di Lione.Dopo la sua morte gli succedette il figlio maschio primogenito, Pietro, che, ferito nella stessa battaglia, gli sopravvisse solo per qualche giorno. Il titolo pass\u00f2 quindi al secondogenito Giovanni.\nMatrimonio e discendenza.\nNel 1335, giacomo aveva sposato Giovanna di Chatillon Saint-Paul, figlia di Ugo di Ch\u00e2tillon, Signore di Cond\u00e9, e di Giovanna di Dargies.Da Giovanna di Ch\u00e2tillon, Giacomo ebbe quattro figli:"}
{"id": "1115090", "revid": "762538", "url": "https://it.wikipedia.org/wiki?curid=1115090", "title": "Politica", "text": "Il termine politica viene utilizzato in riferimento all'attivit\u00e0 ed alle modalit\u00e0 di governo, o anche nel lessico politico alla cosiddetta attivit\u00e0 di opposizione; pu\u00f2 riferirsi a stati, confederazioni ed organizzazioni intergovernative, oppure a entit\u00e0 locali e territoriali pi\u00f9 circoscritte, come regioni e comuni: in questi ultimi casi l'azione di governo \u00e8 detta pi\u00f9 propriamente amministrazione locale.\nEtimologia.\nDal greco antico \"politik\u1e17\" (\"che attiene alla \"p\u03cclis\"\", la citt\u00e0-stato), con sottinteso \"t\u00e9chn\u0113\" (\"arte\" o \"tecnica\"); per estensione: \"arte che attiene alla citt\u00e0-stato\", talvolta parafrasato in \"tecnica di governo (della societ\u00e0)\".\nDalla stessa radice (\u03c0\u03cc\u03bb\u03b9\u03c2, \"p\u03cclis\", \"citt\u00e0-stato\") derivano anche il sostantivo \"pol\u012b\u0301t\u0113s\" (\u03c0\u03bf\u03bb\u03af\u03c4\u03b7\u03c2, \"cittadino\") e l'aggettivo \"pol\u012btik\u00f3s\" (\u03c0\u03bf\u03bb\u03b9\u03c4\u03b9\u03ba\u03cc\u03c2, \"politico\").\nStoria.\nMondo antico.\nSecondo un'antica definizione la Politica \u00e8 \"l'arte di governare\". Aristotele nella Politica identific\u00f2 per primo tre forme di governo con le relative degenerazioni:\nDa notare che nel mondo ellenico era conosciuta anche la Diarchia ovvero il governo di due uomini come accadeva a Sparta.\nEt\u00e0 moderna.\nNel 1500 il termine politica viene rivisto anche da Machiavelli che con il suo trattato \"Il principe\", la analizza e ne identifica una nuova formulazione, distinguendo da un'etica civile un'etica statuale, in quanto tale pi\u00f9 alta e differente, un'etica del governo di un'entit\u00e0 territoriale e di una comunit\u00e0 umana, quale superiore attore distinto dalle esigenze di ogni singolo uomo o gruppo di uomini della comunit\u00e0 stessa. Egli inventa cos\u00ec il termine \"Ragion di stato\", che per\u00f2 manterr\u00e0 sempre ben separato dal termine politica, la cui accezione per Machiavelli rimarr\u00e0 in totale positiva, (la frase \"il fine giustifica i mezzi\" \u00e8 stata falsamente attribuita al Machiavelli). Machiavelli intendeva dare alla politica un'autonomia che il Clero dell'epoca non era disposto a concedere. Verr\u00e0 censurato dai suoi contemporanei e criticato in tutta Europa per le sue dichiarazioni.\nStessa sorte toccher\u00e0 un secolo dopo a Thomas Hobbes che pur avendo riconosciuto la migliore forma di governo nel Sovrano assoluto considerava la sua funzione derivante non dalla volont\u00e0 divina (come stabiliva la tradizione) ma da un patto originario tra uomini liberi.\nAl contrario di Hobbes, John Locke non solo non vedeva nell'attribuzione al sovrano di tutti i poteri la soluzione alla conflittualit\u00e0 della societ\u00e0 ma anzi formul\u00f2 l'idea che il sovrano doveva rispettare i diritti fondamentali come la propriet\u00e0 privata. Fondamentale \u00e8 nella storia del pensiero politico l'opera di Montesquieu \"L'\u00e9sprit des lois\" (Lo spirito delle leggi) dove viene formulata la distinzione dei poteri come principio base per evitare la tirannide. Anche Montesquieu esamina i vari tipi di governo, per concludere che la monarchia costituzionale resta la forma migliore, perch\u00e9 la classe nobiliare in generale \u00e8 meno corruttibile, in quanto vincolata al principio dell'onore.\nEt\u00e0 contemporanea.\nNel XIX secolo Karl Marx formul\u00f2 la critica scientifica al sistema capitalista borghese e la filosofia, in contrapposizione all'idealismo e allo spiritualismo, del materialismo storico, e poi dialettico: la storia dei sistemi sociali e istituzionali \u00e8 determinata da una struttura che deriva la sua \"sostanza\" dai rapporti economici in essere. L'economia rappresenta la base fondamentale ed essenziale della societ\u00e0, che viene ad essere modellata e influenzata dai rapporti economici (la struttura), la quale, proprio perch\u00e9 alla base dell'organizzazione sociale, concorre in maniera basilare a determinarne i vari assetti sociali, culturali ed ideologici del sistema capitalista borghese (sovrastruttura) o \"forma\". Marx sottoline\u00f2 che tuttavia il rapporto non \u00e8 da considerarsi in maniera semplicemente deterministica.\nNel XX secolo, l'arte della politica \u00e8 diventata anche laboratorio pratico delle teorie politiche. Si sono sviluppati, infatti, una moltitudine di sistemi diversi di gestire la cosa pubblica. Accanto alle monarchie di inizio secolo si svilupparono le prime democrazie borghesi, e contemporaneamente i primi esperimenti di applicazione pratica del socialismo, la maggior parte dei quali sfociati in sistemi oppressivi. Nella prima met\u00e0 del secolo a queste forme si affiancarono i totalitarismi ed autoritarismi di destra, derivanti dalla crisi delle fragili democrazie.\nNegli ultimi anni la politica \u00e8 andata via via trasformandosi, includendo come soggetto la cosiddetta societ\u00e0 civile, fatta di movimenti di opinione che cercano di sottrarla all'astrazione in cui \u00e8 stata sempre confinata: la politica si fa globale e nella coscienza di molti si delinea come stato in costante divenire delle relazioni sociali ed economiche.\nUno degli strumenti di intervento della societ\u00e0 civile nell'azione politica istituzionale sono apparsi sempre pi\u00f9 spesso i referendum di iniziativa popolare, sia in ambito nazionale, sia sempre pi\u00f9 spesso in ambito regionale o locale.\nDescrizione.\nLa prima definizione di \"politica\" risale ad Aristotele ed \u00e8 legata all'etimologia del termine; secondo il filosofo, \"politica\" significava l'amministrazione della \"polis\" per il bene di tutti, la determinazione di uno spazio pubblico al quale tutti i cittadini partecipano. Altre definizioni, che si basano su aspetti peculiari della politica, sono state date da numerosi teorici: per Max Weber la politica non \u00e8 che aspirazione al potere e monopolio legittimo dell'uso della forza e, per questo, richiede l'operato di appositi \"professionisti\"; per David Easton essa \u00e8 la allocazione di valori imperativi (cio\u00e8 di decisioni) nell'ambito di una comunit\u00e0; per Giovanni Sartori la politica \u00e8 la sfera delle decisioni collettive sovrane.\nAl di l\u00e0 delle definizioni, la politica in senso generale - riguardante \"tutti\" i soggetti facenti parte di una societ\u00e0, e non esclusivamente chi fa politica attiva, ovvero opera nelle strutture deputate a determinarla - \u00e8 l'occuparsi in qualche modo di come viene gestito lo stato o sue substrutture territoriali. In tal senso \"fa politica\" anche chi, subendone effetti negativi ad opera di coloro che ne sono istituzionalmente investiti, scende in piazza per protestare; quest'accezione del termine si spinge fino a sostenere che - se la politica in senso generale \u00e8 l'occuparsi del bene pubblico - allora anche prendere una carta da terra e metterla nel cestino \u00e8 azione \"lato sensu\" politica. Per converso, la regola della temporaneit\u00e0 degli incarichi pubblici elettivi aiuta ad evitare che la politica non resti \"il mestiere di chi non ha mestiere, come denunzi\u00f2 Max Weber (\"La politica come professione\", 1919)\".\nBranche della politica.\nLa politica si pu\u00f2 suddividere in tre branche in base all'aspetto della societ\u00e0 e dei suoi rapporti in cui viene analizzata: \"politics\", \"policy\" e \"polity\".\nQuesti tre aspetti si intrecciano e influenzano tra di loro, attuando pi\u00f9 complesse dinamiche e aspetti socio-politici.\nDal punto di vista statale un'altra classificazione attuale della politica vuole la distinzione tra:"}
{"id": "1115100", "revid": "729019", "url": "https://it.wikipedia.org/wiki?curid=1115100", "title": "Strada statale 552 del Passo Rest", "text": "La ex strada statale 552 del Passo Rest (SS 552), ora \"strada regionale 552 del Passo Rest (SR 552)\", \u00e8 una strada regionale italiana, che si sviluppa in Friuli-Venezia Giulia.\nPercorso.\nParte da Priuso, frazione del comune di Socchieve in Carnia, dipartendosi dalla strada statale 52 Carnica. Superata la forcella di Priuso (660 m) giunge a Caprizi ove supera il Tagliamento e si inerpica verso la Forcella del Monte Rest attraverso un percorso molto tortuoso. Giunta ai 1052 m della Forcella entra in provincia di Pordenone. La discesa fino a Maleon \u00e8 parimenti tortuosa; tale tratto della regionale \u00e8 chiuso nei mesi invernali per neve. Dopo Maleon la strada tocca Tramonti di Sopra, Tramonti di Sotto, corre a fianco del lago dei Tramonti e giunge a Meduno nell'alta pianura friulana. Da qui prosegue fino a Sequals.\nDal 1\u00ba gennaio 2008 la gestione \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "1115101", "revid": "6923", "url": "https://it.wikipedia.org/wiki?curid=1115101", "title": "Giovanni I di Borbone-La Marche", "text": "Origine.\nGiovanni, secondo la \"Histoire g\u00e9n\u00e9alogique et chronologique de la maison royale de France\" era il figlio maschio secondogenito del secondo Conte di la Marche del casato dei Borbone, Conte di Ponthieu e connestabile di Francia, Giacomo I e della moglie, Giovanna di Chatillon Saint-Paul, figlia di Ugo di Ch\u00e2tillon, Signore di Cond\u00e9, e di Giovanna di Dargies.Giacomo I di Borbone-La Marche, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era figlio del Signore e poi primo duca di Borbone, conte di Clermont e conte di La Marche, Luigi I e della moglie, Maria di Avesnes, che, secondo il capitolo n\u00b0 78a della \"Chronologia Johannes de Beke\" era figlia del Conte di Hainaut e conte d'Olanda e di Zelanda Giovanni e della moglie, Filippa di Lussemburgo (1252-6 aprile 1311).\nBiografia.\nNel settembre del 1356, suo padre, Giacomo I, partecip\u00f2 alla Battaglia di Poitiers, dove venne fatto prigionieri dagli inglesi di Edoardo il Principe Nero.\nLiberato, dopo il trattato di Br\u00e9tigny, del maggio 1360, suo padre, Giacomo I, e suo fratello maggiore, Pietro, si impegnarono, nel tentativo di sgominare le bande di mercenari che, resi liberi dopo il trattato di Br\u00e9tigny, che, durante la guerra dei cent'anni, aveva momentaneamente riappacificato il regno di Francia ed il regno d'Inghilterra, depredavano le campagne francesi.Le truppe regie comandate, da suo padre, Giacomo, il 2 aprile 1362, furono sconfitte a Brignais, nei pressi di Lione, dalla compagnia di ventura dei Tard-Venus; suo padre, Giacomo mor\u00ec a Lione il 6 aprile, in seguito alle ferite riportate durante la battaglia.Giacomo I fu tumulato nella chiesa dei Francescani di Lione.Alla morte del padre, suo fratello, Pietro, maschio primogenito, gli succedette come Pietro I Conte di la Marche.Pietro fu conte per pochi giorni, in quanto ferito nella stessa battaglia, sopravvisse al padre solo per qualche giorno.Pietro, come il padre, fu tumulato nella chiesa dei Francescani di Lione. Giovanni succedette a Pietro, come Conte di la Marche Giovanni I.\nGiovanni fu luogotenente per il re di Francia, nel Limosino.\nAssieme a Bertrand du Guesclin, futuro Connestabile di Francia e il Maresciallo di Francia Arnoul d'Audrehem, Giovanni comand\u00f2 le truppe francesi che combatterono in Castiglia (1366-1369), contro il re di Castiglia, Pietro I il Crudele, anche per vendicare la morte della regina Bianca di Borbone, moglie di Pietro, in favore del pretendente al trono, Enrico di Trastamara, detto il Bastardo e poi il Fratricida.\nRientrato in Francia, Giovanni guid\u00f2 un esercito reale ad Artois contro i fiamminghi, partecipando alla battaglia di Comines e, poi prese parte alla battaglia di Roosebeke, nel 1382.Assieme a Giovanni di Valois, Giovanni fece la guerra contro gli inglesi, in Guienna, prendendo parete all'assedio del castello di Taillebourg, nel 1384.\nGiovanni fu al seguito del re di Francia Carlo VI, nel suo viaggio nel Ducato di Gheldria, nel 1388 e a quello in Linguadoca, nel 1391.\nNel 1372, la moglie, Caterina di Vend\u00f4me, era succeduta alla nipote, Giovanna di Vend\u00f4me (morta in fasce, pochi mesi dopo il padre, il fratello di Caterina, il Conte di Vend\u00f4me e di Castres, Burcardo VII) nel titolo di Contessa di Vend\u00f4me e di Castres, per cui Giovanni, per diritto di matrimonio, amministr\u00f2 le contee di Vend\u00f4me e Castres, fecendo ricostruire i castelli di Vend\u00f4me e Lavardin.Nel documento n\u00b0 3807 dei \"Titres de la maison ducale de Bourbon\", Giovanni si cita come Conte di la Marche, Conte di Vend\u00f4me e di Castres (Jean de Bourbon comte de la Marche, de Vend\u00f4me et de Castres) e assieme alla moglie, Caterina (\"Catherine de Vend\u00f4me sa femme\"), nel 1390, stabiliscono, in caso di loro morte come andranno suddivisi i vari possedimenti tra i loro figli.\nGiovanni mor\u00ec l'11 giugno 1393 e fu tumulato nella chiesa di San Giorgio di Vend\u00f4me. Come dalle volont\u00e0 espresse nel documento su citato, Giacomo, il primogenito, gli succedette nelle contee di La Marche e di Castres, mentre Luigi, il maschio secondogenito, sarebbe succeduto alla madre, nella Contea di Vend\u00f4me.\nMatrimonio.\nGiovanni aveva sposato, il 28 settembre 1364 a Parigi, Caterina di Vend\u00f4me, figlia di Giovanni VI di Vend\u00f4me, Conte di Vend\u00f4me e di Castres e di Giovanna di Ponthieu.Giovanni da Caterina ebbe sette figli:"}
{"id": "1115104", "revid": "729019", "url": "https://it.wikipedia.org/wiki?curid=1115104", "title": "Anello Nu", "text": "L'anello nu \u03bd che ruota attorno ad Urano, orbita ad una distanza di 67 300\u00a0km dal centro del pianeta, vicino Porzia (66 097\u00a0km) e Rosalinda (69927\u00a0km); \u00e8 stato scoperto dal telescopio spaziale Hubble nel 2003; anticamente era denominato \"R/2003 U 2\", come gli altri anelli \u00e8 molto sottile, la sua larghezza \u00e8 di circa 3 800\u00a0km."}
{"id": "1115108", "revid": "1566286", "url": "https://it.wikipedia.org/wiki?curid=1115108", "title": "Gianfranco Clerici", "text": "Biografia.\nHa scritto molti film di genere horror e poliziesco, tra i pi\u00f9 noti: \"Cannibal Holocaust\", diretto da Ruggero Deodato, \"Non si sevizia un paperino\", diretto da Lucio Fulci, \"Emanuelle - Perch\u00e9 violenza alle donne?\", diretto da Joe D'Amato e \"La polizia incrimina, la legge assolve\", diretto da Enzo G. Castellari.\nPer la televisione ha scritto le fiction \"Incantesimo\", \"Orgoglio\" e \"Paura di amare\" (2010)."}
{"id": "1115112", "revid": "729019", "url": "https://it.wikipedia.org/wiki?curid=1115112", "title": "Strada statale 646 di Uccea", "text": "La ex strada statale 646 di Uccea (SS 646), ora \"strada regionale 646 di Uccea (SR 646)\", era una strada statale italiana, il cui percorso era interamente sviluppato in Friuli-Venezia Giulia. Attualmente classificata come strada regionale, ha inizio a Tarcento e termina presso il confine di Stato con la Slovenia di Uccea. La strada \u00e8 interamente compresa nel territorio della provincia di Udine.\nStoria.\nCon il decreto del Ministro dei lavori pubblici dell'8 giugno 1977 avvenne la classificazione della strada mutuando il percorso dalla strada provinciale Tarcento-Vedronza-Uccea-Confine con la Jugoslavia, con i seguenti capisaldi di itinerario: \"Tarcento - Vedronza - Uccea - Confine con la Jugoslavia\"; con il decreto del Ministro dei lavori pubblici del 1\u00ba settembre 1978 si ebbe la numerazione e la denominazione.\nDal 1\u00ba gennaio 2008 \u00e8 passata in gestione alla Regione Friuli-Venezia Giulia, che opera tramite Friuli Venezia Giulia Strade S.p.A.\nPercorso.\nParte da Tarcento, corre verso Nord lungo le sponde del torrente Torre toccando Ciseriis, Vedronza e Pradielis. Entra nella valle dei Musi salendo fino al passo di Tanamea (851 m). Da qui scende sino al confine di stato con la Slovenia posto nelle vicinanze del villaggio di Uccea. Proseguendo in territorio sloveno si giunge a Saga (\"\u017daga\") nell'alta valle dell'Isonzo."}
