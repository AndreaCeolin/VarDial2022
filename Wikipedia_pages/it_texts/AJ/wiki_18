{"id": "1097886", "revid": "767487", "url": "https://it.wikipedia.org/wiki?curid=1097886", "title": "Blaze (gruppo musicale statunitense)", "text": "I Blaze sono un progetto composto dal DJ Kevin Hedge e il cantante Josh Milan, molto famosi nel campo della musica house.\nBiografia.\nFormazione.\nPur essendo conosciuto come un duo, i Blaze iniziano la loro attivit\u00e0 nel 1984 in un gruppo composto da 3 elementi: oltre a Kevin Hedge e Josh Milan, c'era anche il vocalist Chris Herbert, amico di infanzia di Kevin. I tre, nati e cresciuti nel New Jersey (a Newark) hanno passato la loro adolescenza ascoltando il soul di Stevie Wonder, James Taylor, ma anche John Coltrane, Earth, Wind and Fire e naturalmente la prima house in arrivo da locali come il \"Paradise Garage\" e lo \"Zanzibar\". Mentre Kevin e Chris lavoravano insieme per dei piccoli party organizzati nei dintorni di Newark, Josh era cantante e musicista nel coro di una chiesa della citt\u00e0, cos\u00ec come tante grandi voci della house music e non solo. I 3 formarono il progetto e si incontravano spesso per delle sessioni di registrazioni.\nAlla Motown.\nPrima di incidere un proprio disco hanno collaborato con molti artisti a cui hanno scritto e prodotto le musiche, grazie anche all'interessamento di Timmy Regisford uno degli A&amp;R della Motown. Il loro talento gli permette di muovere passi importanti all'interno di questa etichetta, e di l\u00ec a poco avrebbero collaborato anche in qualit\u00e0 di remixers con grandi artisti come Diana Ross, Aretha Franklin, Macy Gray, Jamiroquai, Lisa Stansfield. Dopo essere quindi diventati un punto di riferimento nel loro campo, Timmy Regisford gli propone la possibilit\u00e0 di incidere il loro primo album. nel 1991 esce cos\u00ec \"25 Yers Later\" e . Dice Kevin Hedge a proposito dell'album\nIl successo.\nCon l'arrivo del successo iniziano anche serate e tour, che li portano a viaggiare in ogni parte del mondo e suonare anche in luoghi come Wembley. Al ritorno a casa per\u00f2 si dedicano all'investimento dei guadagni, mentre Chris decide di chiudere con i Blaze per dedicarsi al suo nuovo amore, ovvero la musica hip hop/R&amp;B. Kevin Hedge e Josh Milan intanto continuano con i lavori facendo uscire altri 3 album e il singolo \"Hideway\" in collaborazione con De'Lacy nel 1995 su etichetta West End, finito nella top ten della UK chart, risultato migliorato con \"Breathe\" addirittura numero 1. Intanto Kevin Hedge decide di aprire un locale a New York City, il famoso Shelter club.\nOggi.\nDopo molte richieste da parte di locali e organizzatori, i Blaze tornao ad esibirsi Live, con Josh Milan che accompagna con voce e strumenti live il DJ set Di Kevin Hedge, che dopo aver ceduto lo Shleter \u00e8 diventato resident del Cielo club ad oggi il migliore locale di New York City per gli amanti del genere house. Josh Milan intanto ha messo la sua voce al servizio di Louie Vega che nel 2001 fonda la band Elements of Life e la voce del cantante e musicista dei blaze sar\u00e0 in lacune canzoni del primo omonimo album del gruppo: pezzi come la \"title track\" \"Elements of Life\", o \"Brand new day\", eletti dalla comunit\u00e0 house mondiale come capolavori. Nel 2005 l'ultimo successo del duo: su King Street esce \"Most precious love\" in collaborazione con Barbara Tucker e remix del rampante Dennis Ferrer che realizzano una delle pi\u00f9 famose hit dance degli ultimi anni"}
{"id": "1097900", "revid": "35647", "url": "https://it.wikipedia.org/wiki?curid=1097900", "title": "Louie Vega", "text": ""}
{"id": "1097904", "revid": "287204", "url": "https://it.wikipedia.org/wiki?curid=1097904", "title": "Ahmed Al Safi", "text": "Ha studiato scultura all'Accademia di Belle Arti di Baghdad.\nHa vinto il \"Premio Ismail Fattah Al Turk\" per giovani scultori nel 2000.\nL'arte di Ahmed Al Safi, riflette quella generazione di artisti che negli anni novanta hanno vissuto il disagio dell'embargo e della dittatura saddamista e, successivamente, un ulteriore sfacelo dell'Iraq con l'arrivo delle truppe straniere.\nAhmed carica le sue composizioni di un simbolismo profondo e complesso; aperto agli influssi espressionisti proponendo una pittura vivace, dinamica, fiabesca, con personaggi dalle forme longilinee e idealizzate che sembrano venire fuori da un mondo mitologico e leggendario, in nome di un ritorno a un'umanit\u00e0 epurata, primigenia e libera.\nLe sue sculture elegantemente plasmate in ferro o in bronzo, mostrano figure agili e flessuose, simili a delle silhouette, svuotate da quel senso di gravit\u00e0 di cui sarebbero portatrici data la consistenza dei metalli utilizzati. Con queste strutture filiformi, quasi come generate dallo spazio che occupano, dato il continuo rimando dei pieni e dei vuoti, Ahmed Al Safi, esalta il moto dell'\"animo\", che rende possibile attraverso il movimento dei corpi nello spazio.\n\u00c8 stato inserito da Stephen Farthing nel 2008 nella guida d'arte dei pi\u00f9 grandi artisti dell'universo.\nNel 2011 realizza la cover del romanzo biografico sul pilota italiano Gianmarco Bellini \"Notte in Arabia\", che descrive l'attacco aereo in Iraq della prima Guerra del Golfo, scritto da Francesco Di Domenico.\nNel 2016 partecipa a un progetto letterario di racconti e opere: dodici suoi disegni a china sono inseriti nel libro \"Frida e altre storie\"., scritto da Francesco Di Domenico."}
{"id": "1097910", "revid": "1543377", "url": "https://it.wikipedia.org/wiki?curid=1097910", "title": "Ratti (fiume)", "text": "Il Ratti \u00e8 un torrente della Lombardia, che scorre in provincia di Sondrio. \nNasce dal Pizzo Ligoncio, e scorre in direzione nordest-sudovest nella valle dei Ratti, nei comuni di Novate Mezzola e Verceia. Sfocia nel lago di Mezzola sempre in comune di Verceia."}
{"id": "1097912", "revid": "123843969", "url": "https://it.wikipedia.org/wiki?curid=1097912", "title": "Gordon Lish", "text": "In qualit\u00e0 di direttore responsabile di riviste letterarie e di editor ha aiutato l'affermazione di diversi scrittori statunitensi, in particolare quella di Raymond Carver e di Richard Ford.\nBiografia.\nLa giovent\u00f9.\nLish si diplom\u00f2 nel 1952 alla Phillips Academy. Pi\u00f9 tardi, nel 1959, si laure\u00f2 in Inglese con lode all'Universit\u00e0 dell'Arizona, dove incontr\u00f2 la sua prima moglie, \"Loretta Frances Fokes Lish\". Si sposarono nel novembre del 1956 e dal loro matrimonio nacquero tre figli. Lish e Loretta divorziarono nel 1969 e, nello stesso anno, lo scrittore spos\u00f2 \"Barbara Works Lish\" con cui, nel 1971, ebbe un altro figlio.\nDopo la laurea, Lish e la famiglia si trasferirono a San Francisco, dove nel 1960 sostenne un anno di specializzazione alla San Francisco State University. All'inizio del 1961 Candido Santogrossi e Lish fondarono una nuova rivista letteraria dedicata all'avanguardia, la \"The Chrysalis Review\".\nLa carriera di direttore e curatore letterario.\nFondatore e direttore di Genesis West.\nLa famiglia Lish si trasfer\u00ec quindi a Burlingame in California, dove lui e sua moglie fondarono la rivista letteraria d'avanguardia \"Genesis West\", che diresse dal 1961 al 1965. La raccolta di \"Genesis West\" \u00e8 stata in seguito pubblicata in sette volumi a cura della \"Fondazione Chrysalis West\".\nNel 1963 divenne direttore del dipartimento di studi linguistici ai \"Behavioral Research Laboratories\" ( \"Laboratori di ricerche comportamentali\" ) di Menlo Park in California, dove pubblic\u00f2 diversi libri.\nDirettore della rivista \"Esquire\".\nLish e la moglie si trasferirono quindi a New York, dove lavor\u00f2 come direttore della sezione narrativa di \"Esquire\" tra il 1969 e il 1976; divenne qui noto come \"Captain Fiction\" (Capitan Narrativa) grazie al gran numero di autori di cui sostenne e agevol\u00f2 la carriera. Lish pubblic\u00f2 su \"Esquire\" numerosi racconti di Carver e difese il lavoro di Richard Ford; promosse e contribu\u00ec a diffondere anche le opere di scrittori del calibro di Cynthia Ozick, Reynolds Price, T. Coraghessan Boyle e Barry Hannah.\nMentre lavorava ad \"Esquire\", Lish cur\u00f2 l'edizione delle raccolte \"The Secret Life of Our Times\" e \"All Our Secrets Are the Same\", che contenevano lavori di vari importanti scrittori come Vladimir Nabokov e Milan Kundera. \nNel febbraio del 1977 \"Esquire\" pubblic\u00f2 \"For Rupert - with no promises\", un racconto privo di firma: era la prima volta che la rivista pubblicava un lavoro senza rendere noto il nome dell'autore. I lettori ipotizzarono che si trattasse di un racconto di J. D. Salinger, ma in realt\u00e0 si trattava di un'abile parodia del riservatissimo scrittore uscita dalla penna di Lish che in seguito disse:\nDirettore editoriale alla Alfred A. Knopf.\nLish lasci\u00f2 \"Esquire\" nel 1977 per ricoprire il ruolo di direttore editoriale della casa editrice di Alfred A. Knopf; l\u00ec rimase fino al 1995, continuando a contribuire alla diffusione di nuovi romanzi e pubblicando le opere di Cynthia Ozick, David Leavitt, Amy Hempel, Noy Holland, Lynne Tillman, William Ferguson, Barry Hannah, Harold Brodkey, and Joy Williams. Dopo il suo ritiro sia dall'insegnamento che dal mondo editoriale alcuni dei suoi studenti hanno continuato a fornire un notevole contributo alla letteratura americana: nel 2004 il \"National Book Award\" fu vinto da Lily Tuck con il romanzo \"The News From Paraguay\" mentre \"Florida\" di Christine Schutt era giunto in finale e nel 2006 la finale fu raggiunta da Dana Spiotta con \"Eat The Document\". Tra gli altri suoi allievi si ricordano anche Michael Kimball, autore di diversi romanzi, e lo scrittore delle Isole Bahama Garth Buckner, il cui \"The Origins of Solitude\" \u00e8 stato accolto molto bene dalla critica.\nMolti lavori scritti da suoi amici (tra cui quelli di Don DeLillo) sono stati dedicati a Lish.\nLish ha continuato anche ad insegnare scrittura creativa, ispirando scrittori come Amy Hempel, che gli ha dedicato la sua raccolta \"Reasons to Live\".\nNel corso degli anni trascorsi alla Knopf, Lish pubblic\u00f2 diversi lavori scritti di sua mano:\nNel 1987 Lish ha fondato - assumendone la direzione - la rivista letteraria d'avanguardia \"The Quarterly\", una vetrina per le opere di autori contemporanei. prima dell'estate del 1988 furono pubblicati sei numeri con i lavori di autori come Jane Smiley, Mark Richard e Jennifer Allen. Prima di cessare le pubblicazioni, nel 1995, erano usciti 31 numeri.\nLish ha continuato a scrivere e tra i suoi nuovi lavori si ricordano \"Mourner at the door\" del 1988, \"Extravaganza\" del 1989, \"My Romance\" del 1991 e \"Zimzum\" del 1993.\nNel numero di giugno del 1991 di Vanity Fair, James Wolcott scrisse un ritratto di Gordon Lish e Don DeLillo intitolato \"The Sunshine Boys\"\".\nNel 1994 ha vinto una Guggenheim Fellowship; nello stesso anno sua moglie Barbara \u00e8 scomparsa.\nIl lavoro di insegnante.\nOltre alla sua opera in campo editoriale, Lish ha tenuto seminari di scrittura a New York ed \u00e8 stato professore incaricato all'Universit\u00e0 Yale, all'Universit\u00e0 di New York e alla Columbia University.\nHa anche insegnato Inglese e letteratura alla \"Mills High School\" di Millbrae in California all'inizio degli anni sessanta.\nDal 1994 \u00e8 dottore honoris causa in lettere della State University of New York.\nSi \u00e8 ritirato dall'insegnamento nel 1997.\nIl 9 agosto 1998 il \"The New York Times Magazine\" ha pubblicato un articolo di D.T. Max riguardante le voci che vogliono che i primi racconti di Raymond Carver siano in realt\u00e0 stati pi\u00f9 o meno scritti dal suo editor Lish in incognito.\nLish ha donato tutte le sue carte e i suoi manoscritti alla \"Lilly Library\" presso la Indiana University.\nLish \u00e8 stato definito uno dei duecento scrittori pi\u00f9 importanti della nostra epoca dalla rivista francese \"Le Nouvel Observateur\"."}
{"id": "1097913", "revid": "174925", "url": "https://it.wikipedia.org/wiki?curid=1097913", "title": "Cittadino del mondo", "text": "Si autodefinisce cittadino del mondo colui che crede che gli abitanti della Terra formino un unico popolo, con diritti e doveri comuni, indipendentemente dalla nazionalit\u00e0 di appartenenza, e che pongono l'interesse di questa comunit\u00e0 mondiale al di sopra degli interessi nazionali.\nCittadini del mondo celebri.\nAlcune personalit\u00e0 si sono dichiarate \"cittadini del mondo\". Fra questi:"}
{"id": "1097915", "revid": "339392", "url": "https://it.wikipedia.org/wiki?curid=1097915", "title": "Nazionale di calcio statunitense femminile", "text": ""}
{"id": "1097919", "revid": "682087", "url": "https://it.wikipedia.org/wiki?curid=1097919", "title": "Malattia asintomatica", "text": ""}
{"id": "1097921", "revid": "123204537", "url": "https://it.wikipedia.org/wiki?curid=1097921", "title": "Ecclesia (antica Grecia)", "text": "Lecclesia, nell'antica Atene, era l'assemblea del popolo (: \"assemblea\"), che votava le leggi scritte dalla Boul\u00e9. \nStoria.\nA Sparta l'assemblea popolare era detta \"apella\"; nelle citt\u00e0 doriche \"alia\", e in altre poleis \"agor\u00e0\" (la piazza, ovvero il luogo dove esse avevano luogo).\nAd Atene, invece, le deliberazioni assunte dalla \"boul\u00e9\" (e qui si deve supporre all\u2019unanimit\u00e0 o a maggioranza), debbono essere sottoposte all\u2019approvazione dell\u2019assemblea. Questa si pronuncia solo sulle materie che la \"boul\u00e9\" le propone; pu\u00f2 solo approvare o disapprovare e, in caso di voto negativo, il consiglio ritira la proposta per poi riproporne una diversa. Ci\u00f2 pone un limite alla sua sovranit\u00e0 e ridimensiona il luogo comune secondo il quale la democrazia greca fosse una democrazia diretta. \nL\u2019assemblea popolare, formata da diverse migliaia di persone, radunate sulla collina di Pnice, viene considerata, per necessit\u00e0 di cose, come folla (come \u00abmoltitudine\u00bb, appunto) che in blocco approva o disapprova con le manifestazioni di assenso o di dissenso che sono tipiche della folla. Sia che questa si esprimesse con la voce o in altri modi, come ad esempio per alzata di mano, secondo quanto riferiscono alcune fonti ci\u00f2 che veniva rilevato era l\u2019atteggiamento complessivo dei presenti, che rendeva neppure percettibili eventuali dissensi\".\nFunzioni.\nAll'assemblea, nella democrazia ateniese, competevano svariati compiti: \nPartecipazione all'ecclesia.\nPer far parte dell\"ecclesia\" di Atene bastava essere cittadino ateniese (Pericle stabil\u00ec, con una legge del 450 a.C., che era da considerare cittadino solo chi fosse nato da padre e madre ateniesi) ed essere maggiorenne (la maggiore et\u00e0 si acquisiva a diciotto anni, per via dell'iscrizione sui registri del demo).\nAllo scopo di favorire l'affluenza dei cittadini meno abbienti, fin dalla riforma di Pericle nell\"ecclesia\" di Atene i partecipanti ricevevano due oboli, dei gettoni di presenza, in grado di poter ripagare il cittadino di una giornata di lavoro persa. L'assemblea, la cui convocazione era riservata alla boul\u00e9, era presieduta dai pritani. Tutti i cittadini avevano pari diritto di parola (isegor\u00eca) e avevano pari diritti giuridici (isonom\u00eca); la votazione avveniva per alzata di mano o per acclamazione; a scrutinio segreto solo in situazioni limite.\nSecondo la tradizione Clistene introdusse anche la pratica dell'ostracismo, ossia la possibilit\u00e0 di mandare in esilio un cittadino, votando in assemblea il suo allontanamento. Ma i primi casi di ostracismo accertati risalgono a un'epoca successiva. Con questa riforma venne introdotto un quorum: le decisioni prese dall\"ecclesia\" relative a un ostracismo erano valide solo se votavano almeno 6000 cittadini, che corrispondevano circa ad un quinto degli abitanti dell'Attica."}
{"id": "1097923", "revid": "2043462", "url": "https://it.wikipedia.org/wiki?curid=1097923", "title": "Karl Friedrich von Steinmetz", "text": "La giovinezza e le guerre napoleoniche.\nFu educato alla scuola cadetti di Stolp in Pomerania, dal 1807 al 1811, nella situazione di miseria e povert\u00e0 causata dall'occupazione francese. Allo scoppio della guerra della sesta coalizione lui e il fratello maggiore raggiunsero Breslavia, dove, nonostante la loro povert\u00e0 furono arruolati nell'esercito, il maggiore come aspirante alfiere, il minore come sottotenente. Dopo un tentativo vano di ottenere il trasferimento negli ussari di Bl\u00fccher, reggimento per cui sin da bambino aveva concepito un'intensa ammirazione sin da quando si trovava a Stolp, gli fu ordinato di presentarsi al generale Yorck, che tratt\u00f2 lui e gli altri ufficiali inviati da Breslavia con freddezza, fino a che Steinmetz chiese di ritornare dal re.\nI due fratelli presero parte ai pi\u00f9 duri scontri della campagna del 1813, il maggiore rimanendo ucciso alla battaglia di Lipsia e il pi\u00f9 giovane subendo diverse ferite. Durante la breve permanenza sul Reno utilizz\u00f2 il tempo per migliorare la propria educazione militare e generale.\nNelle battaglie in Francia guadagn\u00f2 la Croce di Ferro di seconda classe. Dopo la conclusione della pace entr\u00f2 a Parigi una volta sola, temendo di dilapidare i dieci ducati risparmiati e destinati alla madre. Per la stessa ragione si tenne alla larga dai piaceri cui indulgevano i suoi compagni pi\u00f9 fortunati.\nServizio in Prussia.\nCarattere e matrimonio.\nIl suo disdegnare gli eccessi giovanili gli permise di superare i limiti della propria salute malferma e di acquisire il vigore fisico che conserv\u00f2 sino alla fine della carriera di soldato.\nIl suo carattere e il suo fisico furono rafforzati dallo stile di vita spartano, ma il suo temperamento fu amareggiato dalle circostanze che gli imposero tale autodisciplina. Poco dopo la guerra fu assegnato al 2\u00ba Reggimento della Guardia a piedi, di stanza a Berlino.\nSi dedic\u00f2 con rigore allo studio e ai doveri della professione. Dal 1820 al 1824 studi\u00f2 con profitto all'accademia di guerra, e alla fine del corso fu assegnato alla sezione topografica dello Stato maggiore. Il generale von M\u00fcffling lo descrisse come arrogante e risentito per gli incoraggiamenti, che probabilmente vedeva come paternalismo, ma aggiunse che la sua abilit\u00e0 gli avrebbe consentito di primeggiare fra i suoi compagni.\nIl matrimonio con la cugina Julie, figlia del tenente generale KKF von Steinmetz, non solo temperarono il suo animo feroce ed irritabile, ma in qualche modo migliorarono anche le sue condizioni materiali, visto che il suocero si dimostr\u00f2 generoso con la giovane coppia, e la promozione a capitano della \"Landwehr\" di stanza a Potsdam, vicino alla residenza del generale, li pose in contatto quotidiano. Anche il suo comandante di brigata, generale von R\u00f6der, era un eccellente soldato, e Steinmetz spesso ebbe a raccontare dei preziosi insegnamenti da lui ricevuti.\nServizio di guarnigione.\nDal 1830 in poi il suo lavoro al reggimento e la sua carriera andarono avanti senza problemi per alcuni anni in varie guarnigioni, sino a che nel 1839 divenne maggiore e comandante di battaglione. In tale posizione ebbe numerose divergenze con i diretti superiori, poich\u00e9 insisteva per un estenuante addestramento delle truppe, troppo pressante per i suoi compagni pi\u00f9 conservatori, ma nel privato le sue relazioni, grazie soprattutto alla posizione sociale della moglie, erano le migliori.\nNel 1848 era al comando di un battaglione della Guardia durante i disordini di Berlino, ma non vi fu coinvolto, e presto trov\u00f2 un'occupazione pi\u00f9 attiva nella Prima guerra dello Schleswig, dove ebbe modo di distinguersi al punto che Wrangel, il comandante in capo, gli riconobbe un ruolo decisivo nelle sorti della battaglia di Schleswig (23 aprile 1848). Si distinse ancora alla battaglia di Dybb\u00f8l, e lo stesso principe Guglielmo lo decor\u00f2 con l'ordine \"Pour le M\u00e9rite\".\nAl ritorno fu occupato nel difficile comando delle truppe del Brandeburgo durante la seduta di un'assemblea popolare democratica, e dopo di essa nel controllo di alcune truppe notoriamente percorse da fremiti rivoluzionari.\nNel 1850 era governatore militare a Cassel, e nel 1851, diventato colonnello comandante la scuola cadetti di Berlino, dispose una riforma del sistema di educazione prevalente, i cui difetti aveva apertamente condannato sin dal 1820. Ad oltre cinquant'anni di et\u00e0 impar\u00f2 il latino e l'inglese, per migliorare le proprie competenze.\nUfficiale superiore.\n1854-1864.\nNel 1854, dopo 41 anni di servizio attivo, fu promosso maggior generale. A Magdeburgo, come a Berlino, il suo zelo riformatore gli cre\u00f2 numerosi nemici, e nell'ottobre dello stesso anno sub\u00ec una dolorosa perdita con la morte della sua unica figlia, ventiseienne. Da Magdeburgo fu destinato al comando di una brigata della Guardia a Berlino (1857), e di qui quasi immediatamente al comando divisionale del I Corpo d'armata; al principio del 1858 fu promosso tenente generale e per i cinque anni in cui conserv\u00f2 questo comando si dedic\u00f2 in particolar modo all'approfondimento della conoscenza dell'arma di cavalleria. Circa nel 1863, venendo a sapere che von Bonin, superiore a lui per rango, ma inferiore per et\u00e0 e anni di servizio, stava per ricevere il comando del I Corpo d'armata, medit\u00f2 di ritirarsi, ma contemporaneamente gli fu assegnato il comando del II Corpo d'armata, e, poco dopo, quando il \"Kronprinz\" rilev\u00f2 il medesimo comando, fu nominato comandante del V Corpo d'armata a Posen. Poco tempo dopo mor\u00ec sua moglie.\nLa guerra austro-prussiana.\nVenne promosso generale di fanteria nel 1864, e guid\u00f2 il V Corpo d'armata nella guerra austro-prussiana nel 1866. Fu l'occasione della vita. La sua guida competente e risoluta si mise in luce nel corso di tre battaglie, vinte in tre giorni successivi, a Nachod, Skalitz e Schweinsch\u00e4del, e si apr\u00ec la strada, attraverso le montagne nonostante la sconfitta del rivale von Bonin a Trautenau. Nel 1867, il \"Leone di Nachod\", com'era popolarmente soprannominato, contrasse un secondo matrimonio con Elise von Krosigk. Per la prima volta nella vita era un uomo ragionevolmente ricco, avendo nel 1866 ricevuto una rendita vitalizia per i suoi servizi. Circa in quell'epoca venne eletto nel parlamento della Confederazione tedesca settentrionale.\nLa guerra franco-prussiana.\nAllo scoppio della guerra franco-prussiana del 1870 Steinmetz fu assegnato al comando di una delle tre armate radunate sul Reno, le altre due agli ordini del principe Federico Carlo di Prussia e del \"Kronprinz\".\nBen presto emersero serie divergenze fra Steinmetz e il principe Federico Carlo. Il primo consider\u00f2 come un'offesa personale l'ordine di sgomberare le strade per lasciare passare l'armata del principe, e vari incidenti (come a Spicheren) fecero via via montare in lui il risentimento finch\u00e9 sul campo di Gravelotte perse la calma e sprec\u00f2 inutilmente le proprie truppe.\nDopo di che non ci fu alternativa che rilevarlo dal comando della 1\u00aa Armata e rimandarlo in patria col ruolo di governatore generale dei distretti del V e VI Corpo d'armata.\nLa promozione a feldmaresciallo e la vecchiaia.\nNell'aprile 1871 fu messo a riposo per propria richiesta, ma il suo luminoso stato di servizio non fu dimenticato dopo la vittoria, e fu promosso feldmaresciallo, con una pensione di 2.000 talleri e divenne membro della camera alta. Con lo spirito di lealt\u00e0 che lo aveva guidato in tutta la carriera non tent\u00f2 di giustificare la propria condotta del 1870\nLa sua vita di generale a riposo fu tranquilla e felice, e mantenne la salute sino all'ultimo. Il 37\u00ba Reggimento Fucilieri dell'esercito tedesco prese il suo nome."}
{"id": "1097928", "revid": "1318658", "url": "https://it.wikipedia.org/wiki?curid=1097928", "title": "Dimena", "text": "Dimena (greco: \u0394\u03ae\u03bc\u03b1\u03b9\u03bd\u03b1) \u00e8 un piccolo villaggio della Grecia situato nella prefettura dell'Argolide nel Peloponneso con una popolazione di 700 abitanti. Assieme a Nea Epidauros, Palea Epidauros, Trachea e Koliaki, fa parte della municipalit\u00e0 di Epidauro, importante sito archeologico protetto dall'UNESCO.\nVicino Dimena si trova il famoso monastero di Taxiarchon, costruito nel XV secolo."}
{"id": "1097932", "revid": "155634", "url": "https://it.wikipedia.org/wiki?curid=1097932", "title": "Football Club Internazionale Milano 1981-1982", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1981-1982.\nStagione.\nNell'annata che and\u00f2 a chiudere il ciclo di Bersellini in panchina, la squadra interista \u2014 nelle cui fila debutt\u00f2 l'appena maggiorenne Riccardo Ferri \u2014 si aggiudic\u00f2 la terza Coppa Italia della sua storia dopo i trionfi del 1939 e 1978. I nerazzurri esordirono nella fase a gironi battendo Pescara e Hellas Verona, per poi impattare con la S.P.A.L. e nel derby: a realizzare il 2-2 contro i neopromossi concittadini fu Bergomi, al suo primo gol con la \"Beneamata\". Nei quarti di finale i meneghini rimontarono la Roma dopo una sconfitta per 4-1 all'andata, imponendosi col punteggio di 3-0 e accedendo alle semifinali; avversario in tale turno fu il Catanzaro, battuto a San Siro e vittorioso nei supplementari al ritorno. \nGli uomini di Bersellini conquistarono il trofeo contro il Torino, aggiudicandosi la prima sfida con rete di Serena (rientrato a Milano dopo le esperienze in serie cadetta con Como e Bari) e pareggiando nel \"retour match\" con Altobelli che replic\u00f2 al vantaggio di Cuttone. In campionato i lombardi non andarono oltre la quinta posizione, esito riconducibile ad un buon girone d'andata \u2014 chiuso al terzo posto dietro Juventus e Fiorentina \u2014 mitigato da un crollo nella fase di ritorno, per 35 punti totali in classifica. Sotto il profilo statistico da segnalare i 12 rigori (di cui 8 realizzati) concessi, cifra che costituisce un primato per i tornei con 16 partecipanti.\nDegno di nota il doppio successo nei confronti col Milan, fatto che contribu\u00ec alla retrocessione del \"Diavolo\": a risolvere la stracittadina del 25 ottobre 1981 fu una rete di Oriali, il quale sub\u00ec poi una grave ferita all'arcata sopraccigliare per uno scontro di gioco con Tassotti. Con la formazione eliminata nei sedicesimi di finale della Coppa UEFA dalla Dinamo Bucarest, il biglietto europeo per la stagione seguente venne garantito dall'affermazione nel secondo torneo nazionale.\nMaglie e sponsor.\nLo sponsor tecnico per la stagione 1981-1982 fu Mec Sport, mentre lo sponsor ufficiale fu Inno-Hit.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\n\"Statistiche aggiornate al 20 maggio 1982\"."}
{"id": "1097933", "revid": "78273", "url": "https://it.wikipedia.org/wiki?curid=1097933", "title": "Backbeat - tutti hanno bisogno d'amore", "text": ""}
{"id": "1097935", "revid": "767487", "url": "https://it.wikipedia.org/wiki?curid=1097935", "title": "T\u014dky\u014d daigaku monogatari", "text": " \u00e8 un manga \"sh\u014dnen\" di Tatsuya Egawa pubblicato sulla rivista \"Weekly Big Comic Spirits\". Della serie \u00e8 stato realizzato un OAV, un dorama e un film live-action.\nTrama.\nNaoki Murakami \u00e8 lo studente pi\u00f9 intelligente del suo liceo, ma non riesce a liberarsi dall'ossessione per una ragazza, Haruka Mizuno. Finalmente lui decide di dichiararsi, e a sorpresa lei accetta il suo amore.\nDopo molti mesi di amore travolgente, arriva per i due il momento di preparare gli esami di ingresso per la prestigiosa Universit\u00e0 di Tokio. Ma se soltanto uno di loro venisse accettato cosa succederebbe alla loro relazione..?"}
{"id": "1097937", "revid": "101768", "url": "https://it.wikipedia.org/wiki?curid=1097937", "title": "Velo di Maia", "text": ""}
{"id": "1097942", "revid": "161718", "url": "https://it.wikipedia.org/wiki?curid=1097942", "title": "Mokele mbembe", "text": "Il mokele mbembe (in lingua lingala: \"colui che ostacola il corso dei fiumi\", anche detto \"n'yamala\") \u00e8 una creatura la cui esistenza non \u00e8 stata finora dimostrata e che, secondo quanto affermano alcuni indigeni della Repubblica del Congo, vivrebbe a 800 chilometri a nord di Brazzaville, nella regione di Likouala, in una vasta palude di 130.000 chilometri quadrati.\nNella Repubblica Centrafricana ha diversi nomi:\nAspetto.\nLa sua prima descrizione fu data da un missionario francese, l'abate Proyar, 1766, che lo descrisse come un ibrido tra un elefante, un ippopotamo e un leone, con un collo di giraffa e una lunghissima coda da serpente.\nQuesto animale avrebbe avuto quindi la pelle liscia di colore grigio/bruno, con una mole da elefante, una testa piccola e un collo elastico lungo dai due ai tre metri.\nQuesta ed altre descrizioni farebbero pensare ad un dinosauro tipo apatosauro. I pigmei dicono che avrebbe quattro zampe possenti che producono impronte facilmente visibili.\nProve.\nEsiste una fotografia ritraente un'orma a tre dita tipica dei dinosauri (ma non dei sauropodi, dotati di arti a 5 dita) profonda alcuni centimetri. L'attribuzione \u00e8 disputata, e potrebbe trattarsi di una semplice impronta di un ippopotamo, che il vento ha modificata nel corso del tempo.\nSpedizioni.\nNel 1913, la Germania invi\u00f2 alcuni uomini per tracciare una mappa dettagliata del Camerun, allora colonia tedesca, e del bacino del fiume Congo.\nIl capo della spedizione era il barone Von Stein zu Lausnitz, il cui dettagliato rapporto sulle zone inesplorate della colonia non fu mai pubblicato, perch\u00e9 la Germania perse il dominio sulle sue colonie dopo la Prima guerra mondiale.\nLo zoologo Willy Ley stava per pubblicare sui giornali alcune parti del rapporto di Von Stein, in cui si parlava di una bestia locale temuta dai pigmei:\nNel 1938 il dottor Leo Von Boxberger disse che aveva perso molti dei suoi dati sull'animale, dopo che la sua flotta fu attaccata nella Guinea Spagnola da un gruppo di Pangwe.\nNel 1976, James H. Powell, un erpetologo americano, sarebbe andato nell'interno della regione a studiare gli animali del posto, e visitando uno stregone di un piccolo villaggio, gli avrebbe mostrato delle immagini di vari animali; nel vedere quella di un Diplodocus, lo sciamano vi avrebbe riconosciuto \"mokele mbembe\" chiamandolo \"n'yamala\" ed avrebbe aggiunto che esso si cibava del \"cioccolato della giungla\", una pianta che d\u00e0 grossi frutti simili alle noci.\nDopo le affermazioni del barone e degli ultimi due scienziati giunti sul posto, altre spedizioni sono state effettuate per verificare l'esistenza o meno dell'animale, ma nessuna ha dato risultati positivi, anche se Ivan T. Sanderson e Gerard Russel avrebbero trovato, nel Camerun occidentale, delle grosse impronte attribuibili alla creatura, poich\u00e9 in quell'arco di foresta non vivevano pachidermi.\nNel 1981, un gruppo di scienziati avrebbe fotografato una strana pista di rami spezzati e di grosse orme che si dirigeva verso un fiume: questa sarebbe ritenuta un delle prove pi\u00f9 convincenti circa l'esistenza in quel luogo di un animale di grossa mole.\nDue anni pi\u00f9 tardi, Marcellin Agnagna si rec\u00f2 nel lago Tele per cercare la creatura; con la sua cinepresa avrebbe filmato da circa 270 metri di distanza una strana creatura dal collo sottile e occhi ovali, il collo lungo circa un metro e la lunghezza totale del corpo forse di 5 metri. Stando ai testimoni la creatura sarebbe stata visibile per circa venti minuti per poi scomparire nelle acque torbide della palude. I video e le fotografie mostrano per\u00f2 soltanto una macchia nera nell'acqua e non confermano le dichiarazioni di Agnagna.\nTra gli altri avvistamenti e testimonianze, possiamo citare quelle dei coniugi Regusters, che dissero di avere visto l'animale muoversi tra i cespugli e poi immergersi in un fiume, e di Rory Nugent che nel 1992 avrebbe scattato delle fotografie alla bestia presso il lago Tele.\nNel 2001, la BBC trasmette la serie \"Congo\", che nel secondo episodio comprende un'intervista di gruppo ai pigmei BiAka i quali, sfogliando un manuale illustrato della fauna locale, riconoscono spontaneamente il \"mokele mbembe\" come un rinoceronte.\nIpotesi.\nAlcuni studiosi dicono che potrebbe trattarsi di una specie sconosciuta di varano acquatico, simile ai draghi di Komodo, lunghi dai 3 ai 4 metri. Alcuni chiamano in causa il \"Varanus priscus\", un varano gigante vissuto nel Pleistocene, ma che visse in Oceania e non in Africa.\nUna delle ipotesi pi\u00f9 comprovate dagli zoologi \u00e8 che l'essere sarebbe in realt\u00e0 una tartaruga della famiglia dei Trionichidi, dotate di collo lungo, testa piccola, molto aggressivi, per\u00f2 carnivori e che abbandonano l'ambiente acquatico solo per deporre le uova.\nSecondo Klingelhoffer si tratterebbe di una Trionice africana, ma una Trionice africana non potrebbe mai avere una coda come quella di un coccodrillo (cos\u00ec definita dalle trib\u00f9 locali e da Agnagna), la mole di un ippopotamo e un collo lungo dai 2 ai 3 metri. Un altro elemento discordante \u00e8 il corno posto sulla testa del mokele mbembe in alcuni avvistamenti, cosa che nessuna Trionice possiede. In ogni caso, alcune trib\u00f9 indigene credono nell'esistenza di una variet\u00e0 gigante di Trionice che i Bant\u00f9 chiamano Ndendeki, e dicono che possa raggiungere anche i 4 metri di diametro, quindi non \u00e8 impossibile pensare ad una qualche altra tartaruga palustre di dimensioni eccezionali e dalle caratteristiche molto particolari.\nNella cultura popolare.\nPochi anni dopo le spedizioni degli scienziati americani fra anni '70 e anni '80, nel 1985 la Disney produsse il film \"Baby - Il segreto della leggenda perduta\", nel quale un cinico paleontologo scopre nel centro Africa una coppia di enormi sauropodi (i Mokele Mbembe) con cucciolo annesso e tenta di portarli forzatamente ed a scopo di lucro nella civilt\u00e0; a mettergli i bastoni fra le ruote ci pensa la sua coscienziosa assistente e lo spericolato marito.\nNel 2012 \u00e8 uscito anche il film \"The Lost Dinosaurs\", che narra, attraverso l'escamotage del \"found footage\", l'avventura di una spedizione scientifica nel Congo alla ricerca del Mokele Mbembe."}
{"id": "1097943", "revid": "682087", "url": "https://it.wikipedia.org/wiki?curid=1097943", "title": "Asintomatico", "text": ""}
{"id": "1097960", "revid": "287204", "url": "https://it.wikipedia.org/wiki?curid=1097960", "title": "Shozo Numa", "text": ""}
{"id": "1097962", "revid": "275619", "url": "https://it.wikipedia.org/wiki?curid=1097962", "title": "Deadman (manga)", "text": " \u00e8 un manga di Tatsuya Egawa, pubblicato in Giappone da Sh\u016beisha nel 1998 ed edito in Italia da Dynamic Italia, collana \"Manga Pop Special\".\nTrama.\n\"Deadman\" \u00e8 ambientato in una scuola superiore in Giappone, nel 1977. Uno studente dall'aria tenebrosa e dai lunghi capelli neri calamita l'attenzione di compagni e professori col suo atteggiamento misterioso: il ragazzo sembra attrarre magneticamente le donne ed allo stesso tempo spaventare a morte gli uomini. Il suo nome \u00e8 Ryuichi Kurosawa, viene dall'Inghilterra ed il suo passatempo preferito \u00e8 osservare gli esseri umani, perch\u00e9 \u00e8 in realt\u00e0 un vampiro semi-immortale. La bella studentessa Morishima si innamora subito di lui e cerca di scoprire cosa nasconde la sua apparenza cos\u00ec aristocratica e sprezzante, ma si trover\u00e0 coinvolta in una mistica e spaventosa situazione."}
{"id": "1097964", "revid": "122753508", "url": "https://it.wikipedia.org/wiki?curid=1097964", "title": "Granducato di Baden", "text": "Il Granducato di Baden \u00e8 stato uno stato tedesco dal 1806 al 1918 e fa oggi parte dello Stato federato del Baden-W\u00fcrttemberg. Il granducato di Baden, creato nell'epoca napoleonica all'inizio del XIX secolo, divenne nel 1871 parte dell'Impero tedesco e rimase inalterato nei confini fino alla fine della seconda guerra mondiale.\nEtimologia.\nSebbene questa regione divenga un'unit\u00e0 territoriale solo in epoca moderna, era gi\u00e0 nota in tempi antichi con questo nome; \u00e8 interessante notare che il termine \"baden\", nel tedesco moderno significhi \"fare il bagno\" o \"balneazione\", e molto probabilmente il nome della regione \u00e8 connesso alla elevata presenza di fonti termali, che gi\u00e0 la resero famosa sin in epoca preistorica.\nStoria.\nLa nascita del granducato.\nIl Baden nella sua forma definitiva fu formato all'inizio del XIX secolo sotto la protezione di Napoleone e grazie all'abile diplomazia del barone Sigismund von Reitzenstein. Con lo stabilizzarsi del nuovo ordine napoleonico, nel periodo 1803-1810 lo Stato del Baden vide accrescere notevolmente i propri domini soprattutto a spese di piccoli principati, territori ecclesiastici e citt\u00e0 libere, pi\u00f9 che raddoppiando la propria estensione territoriale.\nCon il \"Reichsdeputationshauptschluss\" del 1803 il Baden acquis\u00ec (a titolo di risarcimento per i territori sulla sinistra del Reno passati all'Impero Francese) parti del Palatinato Elettorale alla destra del Reno (con Mannheim e Heidelberg); i possedimenti sulla destra del Reno del principato vescovile di Costanza, della diocesi di Basilea, dell'arcidiocesi di Strasburgo e della diocesi di Spira; le libere citt\u00e0 imperiali di Offenburg, Gengenbach, Biberach, Zell am Harmersbach, \u00dcberlingen e Pfullendorf, cos\u00ec come Wimpfen che fu per\u00f2 ceduta immediatamente dopo all'Assia-Darmstadt; i terreni di molte abbazie, tra cui quella di Petershausen.\nNel 1805, grazie alla pace di Presburgo, il Baden pot\u00e9 annettersi grandi parti dell'Austria Anteriore, e precisamente la Brisgovia (con Friburgo) e la citt\u00e0 di Costanza. L'anno successivo, con la creazione della Confederazione del Reno, si aggiunsero la maggior parte dei territori dei principi F\u00fcrstenberg, il principato di Leiningen, una parte della contea di Wertheim ed il langraviato del Klettgau. Fu infine col trattato di Parigi stipulato col W\u00fcrttemberg (1810) che il Baden pot\u00e9 ingrandirsi a spese di quest'ultimo nella regione della Foresta Nera e del lago di Costanza.\nCon le nuove acquisizioni territoriali il Baden - che fino a quel momento non era dotato di istituzioni di cultura superiore - entr\u00f2 in possesso anche delle universit\u00e0 di Friburgo e Heidelberg. Con l'adesione alla Confederazione del Reno il principe elettore del Baden (cos\u00ec era stato elevato il margravio Carlo Federico nel \"Reichsdeputationshauptschluss\") fu ulteriormente elevato al rango di granduca.\nIn virt\u00f9 di quest'alleanza con Napoleone i soldati del Baden combatterono assieme ad altre truppe tedesche della Confederazione del Reno nelle battaglie napoleoniche. La ritirata da Mosca attraverso la Beresina fu coperta da truppe del Baden; dei 7.000 soldati entrati a far parte della \"Grande Arm\u00e9e\" solo poche centinaia riuscirono a fare ritorno. La fedelt\u00e0 del Baden alla Francia fu ribadita anche nella battaglia di Lipsia, ma nonostante ci\u00f2 il granduca Carlo non fu penalizzato dal Congresso di Vienna, che anzi conferm\u00f2 le acquisizioni territoriali degli anni precedenti. Infine nel 1819 il Baden fu accresciuto della contea di Geroldseck, che fino a quel momento aveva costituito un\"'enclave\" nel proprio territorio.\nIl granducato nel XIX secolo.\nNel corso dell'Ottocento concetti quali la democrazia e il parlamentarismo si diffusero nel Baden in maniera pi\u00f9 libera che altrove. Il granducato ottenne nel 1818 una costituzione che per i suoi tempi si distingueva per la sua matrice liberale e progressista e che fece del Baden una monarchia costituzionale.\nLo stato cos\u00ec delineato prevedeva un parlamento bicamerale, la cui seconda assemblea non era suddivisa per ceti e riuniva i deputati eletti nei rispettivi collegi. I dibattiti parlamentari venivano pubblicati integralmente nonostante la censura, permettendo una rafforzata partecipazione dei cittadini a questioni di ordine politico. Un siffatto ordine costituzionale port\u00f2 il Baden a ripetuti conflitti con le forze conservatrici nella Confederazione tedesca guidata dal cancelliere austriaco Klemens von Metternich, nonch\u00e9 con gli stessi granduchi Carlo I e Luigi I.\nLa sua amministrazione era organizzata su ispirazione napoleonica con un Gabinetto privato del granduca, un ministero di stato presieduto dal ministro della giustizia ed una serie di altri ministeri che costituivano l'amministrazione centrale:\nIl suo territorio era suddiviso in quattro circoli amministrativi per una superficie complessiva di km\u00b2 15.081:"}
{"id": "1097970", "revid": "1522738", "url": "https://it.wikipedia.org/wiki?curid=1097970", "title": "Genji monogatari (manga)", "text": ""}
{"id": "1097975", "revid": "124707626", "url": "https://it.wikipedia.org/wiki?curid=1097975", "title": "Chiusaforte", "text": "Chiusaforte (\"Scluse\" in friulano, \"Klu\u017ee\" in sloveno) \u00e8 un comune italiano di 603 abitanti in Friuli-Venezia Giulia.\nGeografia fisica.\nIl centro \u00e8 situato in una posizione geografica particolare: nei pressi di una strettoia della valle del Fella. \nIl comune si estende da ovest verso est comprendendo la Val Raccolana sino ad arrivare a circa 2\u00a0km dalla localit\u00e0 turistica di Sella Nevea, frazione del comune, comprendendo anche l'Altopiano del Montasio. Il vasto territorio comunale \u00e8 attraversato dalla SP76, che collega il centro di Chiusaforte all'incrocio con la SS54 in prossimit\u00e0 del Lago del Predil, compreso nel territorio comunale di Tarvisio. Il monte Canin e il Montasio sono le cime pi\u00f9 importanti presenti nel territorio comunale, all'interno del quale ricade anche la stazione meteorologica di Chiusaforte-Saletto di Raccolana.\nStoria.\nProbabile stazione romana sulla strada che da Aquileia saliva verso il Norico, divenne punto di passaggio obbligato in una strozzatura tra i monti nella valle del Fella, da cui deriva l'antico nome dell'abitato: Chiusa. Fu il patriarca di Aquileia Vodolrico di Eppenstein (1086-1121) a costituirvi una muda per il pagamento dei pedaggi, con relativa fortificazione e castello. Proprio la muda attir\u00f2 su Chiusa le attenzioni e le successive occupazioni da parte dei conti di Gorizia, dei duchi di Carinzia, poi degli arciduchi d'Austria ed infine della Repubblica di Venezia (1420). Il patriarca Ludovico di Tech se ne riappropri\u00f2 temporaneamente nel 1422. Chiusa divenne poi teatro delle guerre tra Venezia e l'Austria.\nCon l'avvento del Regno d'Italia le precedenti comunit\u00e0 rette da \"merighi\" furono riunite in un Comune di III classe inserito nel Dipartimento di Passariano (Distretto di Tolmezzo, Cantone di Resiutta). Con l'istituzione del Regno Lombardo Veneto entr\u00f2 a far parte del Distretto di Moggio, mentre nel 1819 venne concesso al Comune di Chiusa il Consiglio Comunale, senza \"ufficio proprio\" in luogo del \"Convocato Generale degli Estimati\" che gli competeva come Comune di III classe. Nel 1866 venne annesso al Regno d'Italia. Nel 1867 il nome venne cambiato in Chiusaforte.\nCon il Regio Decreto n.659 del 15 marzo 1928 i Comuni di Chiusaforte e Raccolana vennero uniti in un unico Comune denominato Chiusaforte. Nella seconda guerra mondiale sub\u00ec numerose incursioni aeree alleate a causa del ponte della ferrovia per l'Austria. Nel 1976 sub\u00ec notevoli danni a causa del terremoto. Chiusaforte attualmente appartiene alla Provincia di Udine, Mandamento di Pontebba, assieme alle frazioni di Casasola, Piani di l\u00e0, Piani di Val Raccolana, Raccolana, Roveredo, Saletto, Sella Nevea.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nSociet\u00e0.\nLingue e dialetti.\nA Chiusaforte, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Chiusaforte rientra fra le varianti appartenenti al friulano carnico.\nInfrastrutture e trasporti.\nFerrovie.\nDal 1878 al 1995 Chiusaforte era attraversata dalla ferrovia Udine-Tarvisio dove era presente la stazione ferroviaria. Fu dismessa nel 1995 a seguito del raddoppio della linea, il tracciato \u00e8 convertito a pista ciclabile mentre l\u00e0 il fabbricato viaggiatori \u00e8 adibito ad altri usi."}
{"id": "1097979", "revid": "1591878", "url": "https://it.wikipedia.org/wiki?curid=1097979", "title": "Anovelo da Imbonate", "text": " Fu attivo a Milano e in Lombardia, soprattutto al servizio della corte viscontea, tra la fine del XIV secolo (\u00e8 presente a Milano nell'ultimo quarto del secolo) e gli inizi del XV.\nBiografia.\nPochissime di lui le opere documentate con certezza: per la miniatura abbiamo le decorazioni del \"Messale dell'Incoronazione di Gian Galeazzo Visconti\" (Milano, Biblioteca della Basilica di Sant'Ambrogio, in origine conservato nella Biblioteca Visconteo Sforzesca) e il \"Messale di Santa Tecla\" (Milano, Biblioteca Capitolare del duomo). In esse si nota uno stile ormai maturo, che ha fatto sue tutte le ultime novit\u00e0 del tardogotico lombardo trecentesco. Trattandosi di lavori riservati ad una stretta cerchia di artisti di fiducia della corte viscontea, si presume che l'artista avesse una notevole quantit\u00e0 di richieste nel milanese.\nTale fatto \u00e8 ribadito dalla sua presenza nel campo dell'arte figurativa in Sant'Ambrogio.\nNel campo della pittura di grandi dimensioni, soprattutto nell'affresco, la ricostruzione della sua opera presenta molte difficolt\u00e0.\nRimane certa l'attribuzione a lui di una tavoletta con la \"Crocifissione\", che si trovava originariamente nella cuspide di un polittico proveniente dalla chiesa di San Giorgio al Palazzo. Questa tavola mostra un carattere rievocativo, non descrittivo, dell'Evento; l'atmosfera non \u00e8 molto realistica, e punta soprattutto a concepire il significato spirituale di quanto rappresentato, utilizzando a tal fine colori ed espressioni dei volti.\nAttribuibili ad Anovelo sono ancora gli affreschi sulla volta dell'oratorio Porro a Lentate e quelli della seconda campata della chiesa di Viboldone. Altra attribuzione che ha riscontrato di recente ulteriori adesioni, \u00e8 relativa alla crocifissione, in affresco, riscoperta nel transetto della chiesa milanese di San Marco.\nQuesta sua produzione, lo fa stimare possibile autore dell'affresco della \"Gloria di San Tommaso\" della cappella Visconti di San Tommaso in Sant'Eustorgio, dove si trova il Santo Aquinate in cattedra al centro della scena in un contesto gerarchicamente strutturato dal punto di vista filosofico tomistico-aristotelico. Tale attribuzione non \u00e8 per\u00f2 da tutti unanimemente accettata."}
{"id": "1097980", "revid": "287204", "url": "https://it.wikipedia.org/wiki?curid=1097980", "title": "M\u0101y\u0101", "text": "Il sostantivo femminile sanscrito m\u0101y\u0101 (in devan\u0101gar\u012b \u092e\u093e\u092f\u093e), ricorrente in diverse dottrine filosofiche e religiose dell'antica India, ha il significato originario di \u00abcreazione\u00bb delle apparenze fenomeniche, e conseguentemente di \u00abillusione\u00bb.\nCome nome proprio, Maya designa anche la madre di Gautama Buddha e la dea Lak\u1e63m\u012b.\nOrigine del termine e suoi significati.\n\"M\u0101y\u0101\" significa dunque originariamente \"creazione\" . Deriva dal verbo sanscrito \"m\u0101\" nell'accezione di \"misurare\", \"distribuire\", \"foggiare\", \"ordinare\", \"costruire\".\nNei \"Veda\" con il termine \"m\u0101y\u0101\" si indica il potere da cui ha origine il mondo materiale. Questo potere \u00e8 proprio dei \"deva\" e degli \"asura\" che lo utilizzano per trasformare una propria ideazione in una forma concreta, attenta ed efficiente come suggerisce il termine italiano \"arte\".\nNel \"\u1e5agveda\" (XV/X secolo a.C.), mediante \"m\u0101y\u0101\" Varu\u1e47a misura e distribuisce la terra ordinando il mondo fisico:\nSempre nel \"\u1e5agveda\" Indra usa la \"m\u0101y\u0101\" per cambiare il proprio aspetto fenomenico: \nCon la riflessione teologica e filosofica posteriore ai \"Veda\", in particolare quella delle \"Upani\u1e63ad\" (IX/VIII secolo a.C.) si avvia l'intuizione che la realt\u00e0 fenomenica per sua natura differenziata, proceda da una singola realt\u00e0 assoluta identificata come \"Brahman\":\nCos\u00ec, ad esempio, il \"Sam\u0101vidh\u0101na Br\u0101hma\u1e47a\":\nNe consegue che le forme fenomeniche (\"meya\") prodotte dall'attivit\u00e0 creatrice dei \"deva\", ovvero da \"m\u0101y\u0101\", sono solo illusioni: \"m\u0101y\u0101\".\nNella \"\u015avet\u0101\u015bvatara Upani\u1e63ad\", appartenente al \"K\u1e5b\u1e63\u1e47a Yajurveda\" (\"Yajurveda\" nero), una \"Upani\u1e63ad\" vedica piuttosto tarda, coeva o di poco precedente al Buddhismo e antesignana dello Induismo, l'attivit\u00e0 della \"m\u0101y\u0101\" \u00e8 propria del grande Signore (\"mahe\u015bvara\u1e43\") imperituro.\nIl Buddhismo Mah\u0101y\u0101na, propugnatore fin dai primi \"Praj\u00f1\u0101p\u0101ramit\u0101s\u016btra\" (I secolo a.C./I secolo d.C.) della dottrina dello \"\u015b\u016bnyat\u0101\" ovvero della \"vacuit\u00e0\" di propriet\u00e0 inerente dei fenomeni (nulla esiste di per s\u00e9 in quanto tutto \u00e8 impermanente e correlato agli altri fenomeni), intende la \"m\u0101y\u0101\" come illusione del mondo fenomenico ovvero come realt\u00e0 convenzionale (\"vy\u0101vah\u0101rika\") che nasconde la realt\u00e0 assoluta (\"p\u0101ram\u0101rtika\").\nIl velo di Maya.\nCon l'espressione \"Velo di Maya\", coniata da Arthur Schopenhauer nel suo \"Il mondo come volont\u00e0 e rappresentazione\", si intendono diversi concetti metafisici e gnoseologici propri della religione e della cultura induista e ripresi da vari filosofi moderni. Arthur Schopenhauer nella propria filosofia sostiene che la vita \u00e8 sogno e che questo \"sognare\" sia innato (quindi la nostra unica \"realt\u00e0\") e obbedisca a precise regole, valide per tutti e insite nei nostri schemi conoscitivi.\nQuesto \u00abvelo\u00bb come quello di Iside, di natura metafisica e illusoria, separando gli esseri individuali dalla conoscenza/percezione della realt\u00e0 (se non sfocata e alterata), impedisce loro di ottenere moksha (cio\u00e8 la liberazione spirituale) tenendoli cos\u00ec imprigionati nel sa\u1e43s\u0101ra, ovvero il continuo ciclo delle morti e delle rinascite. Similmente alla metafora della caverna di Platone, l'uomo (e quindi l'umanit\u00e0) \u00e8 presentato come un individuo i cui occhi sono coperti fin dalla nascita da un velo; quando se ne liberer\u00e0, la sua anima si risveglier\u00e0 dal letargo conoscitivo (o \"avidy\u00e3\", ignoranza metafisica) e potr\u00e0 contemplare finalmente l'essenza della realt\u00e0.\nLe numerose ed eterogenee correnti induiste attribuiscono significati e funzioni differenti a questo concetto: le correnti dualistiche (ad esempio gli Hare Krishna) la interpretano come il \u00abvelo\u00bb che impedisce all'essere individuale di riscoprire la propria \"relazione\" con Dio, che essi identificano con Krishna; mentre presso le scuole moniste (come, ad esempio, l'Advaita Ved\u0101nta) questo \u00abvelo\u00bb \u00e8 rappresentato dall'identificazione con il corpo, con la mente, con l'intelletto e con la propria individualit\u00e0, il senso dell'io (\"ahamkara\"), ovvero tutto ci\u00f2 che ricopre e riveste l'\u0100tman (unica entit\u00e0 eterna ed immortale), impedendo di riconoscere la propria identificazione con esso ed illudendo cos\u00ec l'anima individuale di essere un \"individuo\" distinto dal \"tutto\"."}
{"id": "1097983", "revid": "963244", "url": "https://it.wikipedia.org/wiki?curid=1097983", "title": "Claudio Baggini", "text": "Biografia.\nNasce a Roma, il 1\u00ba agosto 1936 da genitori lodigiani.\nFormazione e ministero sacerdotale.\nFrequenta il seminario diocesano di Lodi.\nIl 14 giugno 1959 \u00e8 ordinato presbitero, nella cattedrale di Lodi, dal vescovo Tarcisio Vincenzo Benedetti.\nDopo l'ordinazione frequenta la facolt\u00e0 di scienze naturali dell'Universit\u00e0 degli Studi di Milano, nel 1963 ottiene la laurea.\nInsegna nel seminario diocesano e, nel 1965, ne diviene vicerettore. Dal 1970 al 1973 si trasferisce a Roma, dove frequenta la Pontificia Universit\u00e0 Salesiana e consegue la licenza in scienze dell'educazione. Tornato in diocesi, \u00e8 segretario del vescovo Giulio Oggioni. Nel 1974 \u00e8 nominato di nuovo vicerettore del seminario e diviene preside della scuola media diocesana.\nNel febbraio 1987 il vescovo Paolo Magnani lo nomina vicario generale della diocesi di Lodi. Nel 1989 \u00e8 eletto amministratore diocesano nel periodo tra la nomina del vescovo Giacomo Capuzzi ed il suo ingresso in diocesi; lo stesso vescovo lo conferma nel ruolo di vicario generale.\nMinistero episcopale.\nIl 18 marzo 2000 papa Giovanni Paolo II lo nomina vescovo di Vigevano; succede a Giovanni Locatelli, dimessosi per raggiunti limiti di et\u00e0. Riceve l'ordinazione episcopale il 30 aprile successivo, nella cattedrale di Lodi, dal vescovo Giacomo Capuzzi, coconsacranti i vescovi Paolo Magnani e Giovanni Locatelli. Il 18 giugno 2000 prende possesso della diocesi, nella cattedrale di Sant'Ambrogio a Vigevano.\nDurante il suo episcopato accoglie papa Benedetto XVI in visita pastorale alla citt\u00e0 di Vigevano, il 21 aprile 2007, ed assiste alla beatificazione di Francesco Pianzola, celebrata nella cattedrale di Vigevano dal cardinale Jos\u00e9 Saraiva Martins, prefetto emerito della Congregazione per le cause dei santi, il 4 ottobre 2008.\nIl 12 marzo 2011 papa Benedetto XVI accoglie la sua rinuncia, presentata per motivi di salute; gli succede il vescovo coadiutore, con il titolo \"ad personam\" di arcivescovo, Vincenzo Di Mauro.\nMuore improvvisamente il 25 settembre 2015, a 79 anni, nel seminario diocesano di Lodi, sua residenza dopo la rinuncia al governo pastorale della diocesi di Vigevano.\nLe esequie si sono tenute il 28 settembre alle ore 15 nella cattedrale di Sant'Ambrogio a Vigevano e sono state presiedute del cardinale Angelo Scola, arcivescovo di Milano. La salma \u00e8 stata poi tumulata nella cattedrale.\nGenealogia episcopale.\nLa genealogia episcopale \u00e8:"}
{"id": "1097988", "revid": "124326234", "url": "https://it.wikipedia.org/wiki?curid=1097988", "title": "Archivio apostolico vaticano", "text": "L'Archivio apostolico vaticano (in latino: \"Archivum Apostolicum Vaticanum\") \u00e8 l'archivio centrale della Santa Sede, dove sono conservati tutti gli atti e i documenti che riguardano il governo e l'attivit\u00e0 pastorale del Romano Pontefice e degli uffici connessi alla Santa Sede. L'Archivio vaticano \u00abserve prima di tutto e principalmente al romano Pontefice e alla sua curia, ossia alla Santa Sede\u00bb (\"motu proprio\" di Leone XIII del 10 maggio 1884).\nStoria.\nL'Archivio apostolico vaticano, archivio centrale della Santa Sede, \u00e8 stato istituito da Paolo V il 31 gennaio 1612. I registri che vi confluirono, provenienti dai vari dicasteri della Curia romana, furono tre: i \"Registri Lateranensi\", i \"Registri Vaticani\" ed i \"Registri Avignonesi\"). Nel 1630 Urbano VIII fece collocare nell'Archivio segreto vaticano vari registri di bolle (tra cui i libri della Camera apostolica) i quali fino a quel tempo erano rimasti ad Avignone. Ad Alessandro VII spetta la decisione di destinare all'archivio la corrispondenza della Segreteria di Stato.\nNel 1810 in epoca napoleonica gli archivi furono confiscati e portati a Parigi presso palazzo Soubise. La restituzione avvenne tra il 1814 e il 1817, ma l'archivio sub\u00ec pesanti perdite, molti documenti furono distrutti o dispersi.\nNel 1881 papa Leone XIII assunse la storica decisione di aprire le porte dell'archivio pontificio agli studiosi di qualsiasi paese e religione e divenne cos\u00ec un centro di ricerche storiche tra i pi\u00f9 importanti del mondo. Da allora la ricerca nell'archivio segreto vaticano \u00e8 gratuita ed \u00e8 consentita ai ricercatori qualificati che abbiano interesse a compiere indagini storiche. Attualmente l'archivio segreto vaticano accoglie ogni anno oltre 1.200 studiosi, provenienti da circa 60 paesi del mondo.\nNel XX secolo, papa Paolo VI volle che sotto il Cortile della Pigna fosse costruito un nuovo Archivio, un bunker sotterraneo immenso con 85\u00a0km lineari di scaffali che ne fanno la pi\u00f9 grande banca dati storica del mondo. Il patrimonio documentario conservato nei suoi vasti depositi copre un arco cronologico di circa dodici secoli (secoli VIII-XX), ed \u00e8 costituito da oltre 600 fondi archivistici. Pur non essendo l'archivio pi\u00f9 vasto del mondo come quantit\u00e0, \u00e8 il pi\u00f9 vasto del mondo come geografia perch\u00e9 abbraccia tutti i continenti e tutti gli Stati dove la Chiesa cattolica \u00e8 presente.\nIl 4 marzo 2019 papa Francesco ha annunciato che i documenti relativi al pontificato di papa Pio XII verranno desecretati, estendendo la possibilit\u00e0 della consultazione e dello studio dei documenti - conservati nell'Archivio segreto - alla data 9 ottobre 1958, giorno della morte di quel papa.\nIl 22 ottobre 2019 papa Francesco con \"motu proprio\" ha mutato il nome dell'Archivio segreto vaticano in Archivio apostolico vaticano.\nL'attributo \"secretum\" non andava inteso nel senso comune di segreto: \"secretum\", infatti, deriva dal latino medievale e significa privato, personale. Con la stessa denominazione erano indicati, fino all'unit\u00e0 d'Italia, gli archivi delle cancellerie degli Stati preunitari.\nSono accessibili alla consultazione solo i documenti precedenti all'ottobre 1958 (pontificato di Pio XII) e solo a ricercatori in possesso di determinati titoli di studio previa domanda scritta e lettera di presentazione di un istituto di ricerca storico-scientifica accreditato.\nScuola vaticana di paleografia, diplomatica e archivistica.\nAll'archivio \u00e8 annessa la Scuola vaticana di paleografia diplomatica e archivistica, istituita da Leone XIII, che ne stabil\u00ec gli ordinamenti nel \"motu proprio\" \"Fin dal principio\" del 1\u00ba maggio 1884; l'ordinamento attuale risponde al nuovo statuto approvato da Paolo VI, il 21 maggio 1976.\nL'insegnamento ha la durata di un biennio. La scuola rilascia il diploma di paleografo archivista. Oltre al corso biennale, si tiene un corso annuale di sola archivistica e un corso annuale di paleografia greca, con il rilascio dei relativi diplomi.\nI fondi archivistici.\nL'Archivio apostolico vaticano \u00e8 composto da pi\u00f9 di 600 fondi archivistici che si possono suddividere in sei gruppi:\nIl pi\u00f9 antico documento conservato nell'Archivio Vaticano \u00e8 il \"Liber Diurnus Romanorum Pontificum\", che \u00e8 il pi\u00f9 antico formulario della Cancelleria pontificia, risalente all'VIII-IX secolo vergato in scrittura minuscola carolina. A causa dei trasferimenti e delle vicende politiche \u00e8 invece andato quasi completamente perduto il materiale precedente il papato di Innocenzo III. Invece, a partire dal XIII secolo la documentazione \u00e8 pi\u00f9 completa.\nLettere cifrate, manoscritti e codici provenienti da 5 continenti. L'Archivio possiede 650 fondi archivistici, 30.000 pergamene su 85\u00a0km di scaffali con milioni di documenti."}
{"id": "1097990", "revid": "149726", "url": "https://it.wikipedia.org/wiki?curid=1097990", "title": "Canadian Rockies", "text": ""}
{"id": "1097993", "revid": "729019", "url": "https://it.wikipedia.org/wiki?curid=1097993", "title": "Beretta 90-Two", "text": "La Beretta 90two \u00e8 una pistola semiautomatica a corto rinculo di canna e a chiusura geometrica a blocco oscillante, progettata per difesa personale e per le forze dell'ordine.\n\u00c8 l'ultima evoluzione del famoso modello Beretta 92 della casa di Gardone Val Trompia, adottato dalle forze armate e di polizia di molti paesi tra cui l'Italia e gli Stati Uniti.\nCaratteristiche.\nLa 90two, pur mantenendo la storica forma a carrello aperto, differisce dalle versioni precedenti nel disegno di carrello e fusto, rivisti dalla Beretta nell'ottica di creare armi pi\u00f9 ergonomiche e funzionali per soddisfare le richieste dei corpi di Polizia: lo smontaggio e la manutenzione della 90two infatti risultano pi\u00f9 semplici rispetto al gi\u00e0 intuitivo e veloce sistema adottato sulla Beretta 92.\nLe principali innovazioni del modello 90two rispetto al Beretta 92 sono:\nConfigurazioni.\nLa pistola 90two \u00e8 venduta in due configurazioni: \"Type F\" e \"Type G\".\nLa \"Tipo F\" \u00e8 dotata di funzionamento ad azione singola e azione doppia, con una sicura manuale e abbatti cane posizionata su entrambi i lati del carrello. Un'ulteriore sicura automatica si trova sul percussore per evitare spari accidentali dovuti a sollecitazioni quali cadute o urti.\nLa \"Tipo G\" \u00e8 anch'essa dotata di funzionamento a singola e doppia azione, la sicura \u00e8 sostituita per\u00f2 da una leva, posizionata su entrambi i lati del carrello, con la sola funzione di abbattimento del cane. Come il modello F \u00e8 dotata di sicura automatica al percussore.\nI calibri disponibili sono il 9 \u00d7 19 mm Parabellum, il 9 \u00d7 21 mm IMI per i mercati in cui \u00e8 vietato il 9x19, e infine il .40 S&amp;W."}
{"id": "1098000", "revid": "919135", "url": "https://it.wikipedia.org/wiki?curid=1098000", "title": "Condizione della catena ascendente", "text": "In matematica, la condizione della catena ascendente (ACC, dall'inglese \"Ascending Chain Condition\") e la condizione della catena discendente (DCC, \"Descending Chain condition\") sono due propriet\u00e0 che possono essere possedute da un insieme parzialmente ordinato; entrambe sono una propriet\u00e0 di \"finitezza\" per l'ordine.\nLe due propriet\u00e0, specialmente la condizione della catena ascendente, sono importanti nell'algebra commutativa per la definizione di anello noetheriano.\nDefinizione.\nSia formula_1 un insieme parzialmente ordinato. Esso soddisfa la condizione della catena ascendente se, per ogni catena ascendente\nesiste un intero formula_3 tale che formula_4 per ogni formula_5; in questo caso si dice che la catena \"si stabilizza\" ad formula_6.\nAnalogamente, formula_1 soddisfa la condizione della catena discendente se ogni catena discendente \nsi stabilizza.\nPropriet\u00e0 legate a queste due condizioni sono la \"condizione massimale\" e la \"condizione minimale\": la prima afferma che ogni sottoinsieme non vuoto di formula_9 ha un elemento massimale, mentre la seconda che ogni sottoinsieme non vuoto ha un elemento minimale. Precisamente, formula_1 soddisfa la condizione della catena ascendente se e solo se soddisfa la condizione massimale, mentre soddisfa la condizione della catena discendente se e solo se soddisfa la condizione minimale.\nLe due condizioni sono in un certo senso \"simmetriche\": formula_1 soddisfa la condizione della catena ascendente se e solo se formula_12, ovvero formula_9 dotato dell'ordine opposto a formula_14, soddisfa la condizione della catena discendente; la stessa cosa vale scambiando \"ascendente\" e \"discendente\".\nEsempi.\nOgni insieme finito soddisfa entrambe le condizioni; pi\u00f9 in generale, se tutte le catene di formula_9 sono finite allora formula_9 soddisfa entrambe le condizioni.\nUn insieme che soddisfa la condizione della catena discendente ma non quella ascendente \u00e8 dato dall'insieme dei numeri naturali formula_17, dotato dell'ordine usuale: ad esempio, la catena\nnon si stabilizza, mentre la condizione della catena discendente segue dal principio del buon ordinamento. Allo stesso modo, l'insieme dei numeri negativi soddisfa la condizione della catena ascendente ma non quella discendente. L'insieme dei numeri interi formula_19 non soddisfa n\u00e9 l'una n\u00e9 l'altra.\nApplicazioni.\nUna delle applicazioni pi\u00f9 importanti di queste condizioni si ha nella teoria degli anelli, pi\u00f9 precisamente nell'algebra commutativa: un anello \u00e8 detto \"noetheriano\" se l'insieme dei suoi ideali (con l'ordine dato dal contenimento) soddisfa la condizione della catena ascendente. \u00c8 invece \"artiniano\" se i suoi ideali soddisfano la condizione della catena discendente. In questo caso, le due condizioni hanno effetti molto diversi: infatti ogni anello artiniano \u00e8 noetheriano, e i primi sono esempi molto particolari dei secondi.\nAllo stesso modo, si definiscono moduli noetheriani e artiniani quei moduli i cui insiemi dei sottomoduli soddisfano, rispettivamente, la condizione della catena ascendente e discendente. Anche se i moduli noetheriani sono in genere pi\u00f9 utilizzati di quelli artiniani, esistono tuttavia esempi di moduli artiniani che non sono noetheriani.\nUno spazio topologico noetheriano \u00e8 uno spazio topologico i cui aperti soddisfano la condizione della catena ascendente o, equivalentemente, i cui chiusi soddisfano la condizione della catena discendente. Molti esempi di spazi noetheriani provengono dall'algebra commutativa e dalla geometria algebrica: ad esempio, lo spettro primo di un anello noetheriano \u00e8 uno spazio noetheriano.\nUn insieme totalmente ordinato che soddisfa la condizione della catena ascendente (discendente) \u00e8 detto \"ben ordinato\"; il fatto che formula_17 sia un insieme ben ordinato (il principio del buon ordinamento) \u00e8 un enunciato equivalente al principio d'induzione. Gli insiemi ben ordinati sono fondamentali nella definizione dei numeri ordinali."}
{"id": "1098005", "revid": "15756", "url": "https://it.wikipedia.org/wiki?curid=1098005", "title": "Sofia di Borbone-Spagna", "text": "Ha una sorella maggiore - Leonor, principessa delle Asturie - ed \u00e8 seconda nella linea di successione al trono di Spagna.\nBiografia.\nNascita e battesimo.\nL'infanta Sof\u00eda \u00e8 nata il 29 aprile 2007 alle 16:50 nella Clinica Ruber di Madrid, in seguito a un parto cesareo. Alla nascita pesava 3,3\u00a0kg ed era alta 50\u00a0cm. La sua nascita \u00e8 stata annunciata dalla famiglia reale ai giornalisti tramite SMS. Come sua sorella, anche lei ha le cellule staminali del cordone ombelicale conservate in un centro privato dell'Arizona, come prevenzione.\nLa bambina \u00e8 stata chiamata come la sua nonna paterna, Sofia di Grecia, che a sua volta fu chiamata cos\u00ec in onore della sua nonna paterna, Sofia di Prussia.\nSofia \u00e8 stata battezzata il 15 luglio 2007 nei giardini del Palazzo della Zarzuela, dal cardinale e arcivescovo Antonio Mar\u00eda Rouco Varela. Come a sua sorella le \u00e8 stato dato il cognome di \"de Todos los Santos\", una tradizione della famiglia Borbone. Sua madrina \u00e8 Do\u00f1a Paloma Rocasolano, nonna materna, e suo padrino \u00e8 Konstantin-Assen, principe di Vidin.\nEducazione.\nSofia ha cominciato il suo primo anno di scuola il 14 settembre 2010 alla scuola Santa Mar\u00eda de los Rosales ad Aravaca, a Madrid. Suo padre \u00e8 stato un alunno di questa scuola, cos\u00ec come la sorella maggiore.\nTitoli e trattamento.\nSecondo il Decreto Reale 1368/1987, i figli e le figlie di un Principe o Principessa delle Asturie hanno diritto al titolo di \"Infante di Spagna\" e il trattamento di \"Altezza Reale\"."}
{"id": "1098010", "revid": "339392", "url": "https://it.wikipedia.org/wiki?curid=1098010", "title": "Macari", "text": ""}
{"id": "1098016", "revid": "201550", "url": "https://it.wikipedia.org/wiki?curid=1098016", "title": "Castelluzzo", "text": ""}
{"id": "1098017", "revid": "122254684", "url": "https://it.wikipedia.org/wiki?curid=1098017", "title": "Sula nebouxii", "text": "La sula piediazzurri (Sula nebouxii []) \u00e8 un uccello della famiglia dei Sulidi.\nSistematica.\nNe esistono due sottospecie:\nDescrizione.\nLa sula piediazzurri \u00e8 un uccello marino che raggiunge gli 85 centimetri di lunghezza e il chilo e mezzo di peso. La peculiarit\u00e0 principale \u00e8 l'intenso colore azzurro dei suoi piedi palmati che sfoggia durante il corteggiamento, nel quale chi ha i piedi pi\u00f9 azzurri ha maggiore successo. Come le altre sule possiede un corpo adatto alla vita acquatica, molto slanciato e affusolato con ali strette per non subire danni negli impatti con la superficie dell'acqua. Il maschio \u00e8 pi\u00f9 piccolo e agile della femmina e per questo i suoi tuffi sono spettacolari. Infatti il maschio riesce a immergersi anche nelle acque costiere, tra gli scogli e nelle pozze d'acqua tra le rocce. Le livree sono uguali nei due sessi. Oltre al particolare colore delle zampe, la sula piediazzurri possiede un tipico capo striato con sfumature che vanno dal giallo al grigio, petto, parte inferiore di corpo e ali chiaro tendente al celeste, becco grigio-azzurro e dorso bruno intenso.\nDistribuzione.\nLa sottospecie \"S. n. nebouxii\" \u00e8 diffusa principalmente nelle isole Gal\u00e0pagos e in Ecuador.\nSi possono trovare anche nel Messico occidentale, nella California occidentale e in Per\u00f9. La sottospecie \"S. n. excisa\" \u00e8 diffusa nelle regioni nord-occidentali del Sud America.\nHabitat.\nCome tutte le sule, la piediazzurri ama le regioni costiere e le isole rocciose con scogliere a picco. \u00c8 un migratore parziale, cio\u00e8 compie brevi tragitti per nidificare, soprattutto tra Gal\u00e1pagos e terraferma (Ecuador, Per\u00f9 Colombia, Messico e Centroamerica).\nAlimentazione.\nQuesto agile uccello \u00e8 esclusivamente piscivoro. La caccia avviene lungo le coste, ma pi\u00f9 spesso in mare aperto. I tuffi delle sule sono eccezionali: si lanciano dalle scogliere o in volo da trenta metri di altezza con le ali spiegate e appena sopra la superficie dell'acqua le ripiegano alla velocit\u00e0 di circa cento chilometri orari. Cacciano da sole, ma a volte si possono vedere piccoli gruppi muoversi insieme. Nella dieta rientrano pesci volanti, sardine, calamari, sgombri e acciughe.\nRiproduzione.\nLe sule nidificano in grandi colonie su isole o su scogliere inaccessibili ai predatori nel periodo tra dicembre e gennaio. Il corteggiamento \u00e8 molto spettacolare: i maschi di sula piediazzurri prima volano attorno alla femmina, poi camminano al suolo sollevando esageratamente i piedi, cercando di mettere in mostra il bel colore azzurro ed emettono fischi lunghi con il capo rivolto verso il cielo mentre dispiegano le piume. Infine offrono parti per la costruzione del nido. Nel nido vengono deposte da due a tre uova dal guscio bianco, che verranno covate per 42 giorni dalla femmina sulle zampe molto vascolarizzate.Il piccolo, molto esile, rimarr\u00e0 tra le zampe della madre per un altro mese dopo la schiusa."}
{"id": "1098018", "revid": "106908", "url": "https://it.wikipedia.org/wiki?curid=1098018", "title": "Discografico", "text": "Nel mondo musicale, e in particolar modo in quello della popular music, un discografico \u00e8 una persona che fonda o acquisisce un'etichetta discografica o che ci lavora all'interno per professione (ad esempio come direttore artistico o direttore alle vendite).\nStoria.\n\u00c8 una figura imprenditoriale/professionale che si \u00e8 diffusa in Italia nel secondo dopoguerra: prima i dischi in Italia venivano pubblicati quasi esclusivamente dall'EIAR, il vecchio nome della Rai; una delle poche eccezioni fu la VCM, l'antico nome della EMI in Italia.\nLa prima casa discografica italiana fu fondata a Napoli nel 1901 da Raffaele Esposito un cultore della canzone Napoletana che assieme ai figli Amerigo e Vincenzo la chiamarono Compagnia Fonografica Napoletana (Carmelo PIttari \"Storia della Canzone Napoletana dalle origini all'epoca d'oro) poi successivamente nel 1912: ci fu la Societ\u00e0 Nazionale del Grammofono, creata da Alfredo Bossi.\nIn molti casi i discografici italiani, specialmente negli anni sessanta e '70, sono stati responsabili della scoperta e del lancio di figure artistiche di primo piano; tra quelli pi\u00f9 rilevanti ricordiamo:\nSpesso il discografico \u00e8 anche responsabile delle produzioni musicali, e si occupa in prima persona della realizzazione e della gestione degli studi di registrazione (fu Melis, ad esempio, a ideare e realizzare i celebri studi della RCA, al km 12 della via Tiburtina a Roma, mentre Casetta realizz\u00f2 negli anni '70 gli Stone Castle Studios), segno questo che, in quel periodo, l'industria discografica aveva ancora una dimensione per certi versi artigianale.\nCon il dilagare delle multinazionali, che hanno portato o alla scomparsa o all'assorbimento delle case discografiche italiane, anche la figura del discografico si \u00e8 ridimensionata, perdendo potere decisionale e rilevanza.\nOggigiorno sono rimaste solo le etichette discografiche indipendenti a portare avanti un discorso pi\u00f9 legato al fattore artistico che non a quello esclusivamente economico: tra queste vi sono aziende dirette da personaggi ormai \"storici\", attivi nel mondo discografico da pi\u00f9 di trent'anni, come il torinese Giulio Tedeschi (Toast Records) e la generazione a seguire come il fiorentino Matteo Silva (Amiata Records).\nIl lavoro del discografico.\nAl discografico spetta il compito della ricerca o dell'individuazione di uno o pi\u00f9 artisti che possiedono le caratteristiche (artistiche e tecniche) di cui si ha bisogno per l'interpretazione di una particolare e specifica opera musicale. Importante \u00e8 anche il suo lavoro con l'artista stesso: non solo si occupa di migliorare le sue doti naturali, ma anche della ricerca di brani adatti al suo stile e alla sua interpretazione. In questa fase \u00e8 fondamentale il saper sfruttare l'occasione per trovare l'artista giusto e proporlo, studiando al meglio il gusto del pubblico a cui pensa di rivolgersi. Un'altra cosa fondamentale \u00e8 il contatto con figure importanti dell'industria musicale, ovvero l'autore e l'editore, a cui richiede canzoni gi\u00e0 pronte o canzoni da scrivere, che siano adatte all'artista in questione.\nDopo aver individuato l'artista, si procede con la proposta di un contratto discografico, un accordo che prevede l'impegno da entrambe le parti a rispettarne i contenuti: da un lato il discografico deve impegnarsi a pubblicare un preciso numero di \"registrazioni\" in un periodo di tempo prestabilito, occupandosi anche di tutti i costi di registrazione, produzione e stampa (il discografico investe sempre a proprie spese sui progetti); dall'altro lato l'artista si impegna a prestare, nei tempi e nelle modalit\u00e0 prestabilite, le proprie prestazioni tecniche per la registrazione.\nSuccessivamente si procede alla definizione dei luoghi e dei tempi di realizzazione del progetto, dopo aver ricercato, individuato ed ingaggiato un team di lavoro. Il team comprende tutto lo staff artistico e tecnico, con musicisti e arrangiatori e si procede alla registrazione del master (registrazione originale), considerata la parte pi\u00f9 creativa del progetto.\nDopo la creazione del master il discografico si occuper\u00e0 sia della stampa del CD, sia della sua distribuzione, dialogando con tutti i mezzi di comunicazione e di fruizione musicale (radio, tv, riviste di settore, piattaforme streaming...)."}
{"id": "1098028", "revid": "767487", "url": "https://it.wikipedia.org/wiki?curid=1098028", "title": "S\u00e9lim Nassib", "text": "Biografia.\nVive a Parigi dal 1969. Ha lavorato come corrispondente dal Medio Oriente per il quotidiano francese \"Lib\u00e9ration\".\nTre suoi libri sono tradotti in italiano: \"Ti ho amata per la tua voce\", romanzo ispirato alla storia della cantante araba Umm Kalthum. \"L'amante palestinese\" \u00e8 un romanzo che racconta di un amore impossibile ambientato nel 1948 durante la guerra arabo israeliana, e la raccolta di racconti brevi \"Una sera qualsiasi a Beirut\". \nLa narrativa di Nassib, stando alle dichiarazioni dell'autore, nasce dal \u201cbisogno di raccontare una esperienza del mondo arabo\u201d quale \"dimensione di vita puramente sensuale\u201d, che non pu\u00f2 essere compresa analiticamente. Per l'autore si tratta di dire ci\u00f2 che \"vive\" e \"sente\" (esprime tale idea con la frase \u201csentivo ci\u00f2 che la gente sentiva\u201d) senza tentare di liberare da contraddizioni e desideri l'io narrante. \nI suoi racconti hanno tutti un'ambientazione storico-politica recente, ma tendono a ricreare atmosfere \"fuori dal tempo\". Il connubio tra collocazione storica e universalit\u00e0 a-temporale tipica dell'esotismo e della favola mediorientale caratterizza la sua letteratura rispetto alla sensibilit\u00e0 occidentale. Alla radice dell'esperienza intima del Medio Oriente, per Nassib c'\u00e8 \u201cun formidabile desiderio sensuale [...] quasi sempre frustrato\u201d.\nCollegamenti esterni.\n\u00f9"}
{"id": "1098031", "revid": "1305772", "url": "https://it.wikipedia.org/wiki?curid=1098031", "title": "Dead Man", "text": "Dead Man (\"uomo morto\" in lingua inglese) pu\u00f2 riferirsi a:"}
{"id": "1098042", "revid": "3115", "url": "https://it.wikipedia.org/wiki?curid=1098042", "title": "Nootropo", "text": "I nootropi, conosciuti anche come \"smart drug\" (farmaci intelligenti) e smart nutrient, sono sostanze che aumentano le capacit\u00e0 cognitive dell'essere umano (abilit\u00e0 e funzionalit\u00e0 del cervello). La parola nootropo deriva dal greco, \"nous\" (mente) e \"tropein\" (volgere, mutare). Generalmente, i nootropi lavorano aumentando il rilascio di agenti neurochimici (neurotrasmettitori, enzimi e ormoni), migliorando l'apporto di ossigeno al cervello o stimolando la crescita nervosa.\nMolte delle presunte sostanze nootrope sono alimenti o parti di piante (erbe, radici, fagioli, cortecce, ecc.), disponibili nei negozi di alimentari e usate come complementi nutrizionali (ad es. aromatizzanti). In altri casi si tratta invece di medicinali usati per trattare persone affette da difficolt\u00e0 di apprendimento, malattie degenerative (Alzheimer, Parkinson), e in casi di deficit di ossigeno in modo da prevenire condizioni patologiche come l'ipossia. Sono molto vendute su internet, e utilizzate da migliaia di persone per migliorare le proprie abilit\u00e0 di pensiero.\nCon certi nootropi gli effetti sono lievi e graduali, come con gli induttori della crescita nervosa, e possono impiegare settimane o mesi prima di dare gli effetti desiderati a chi li utilizza. Dall'altra parte invece ci sono i nootropi a effetto profondo e immediato. \u00c8 comunque da considerare che mentre esistono studi scientifici a sostegno di alcuni di questi benefici, \u00e8 noto che buona parte degli effetti attribuiti ai nootropi non sono ancora stati oggetto di formali sperimentazioni.\nMeccanismo generico di funzionamento.\nUna sostanza nootropa offre supporto alla produzione dei neurotrasmettitori fornendo al corpo i precursori e i cofattori di cui ha bisogno. Portare ad alti livelli la presenza di neurotrasmettitori nel cervello migliora concentrazione, abilit\u00e0 di calcolo, memoria, creativit\u00e0, umore e previene, o in alcuni casi cura, la depressione. I quattro neurotrasmettitori principali sono acetilcolina, dopamina, norepinefrina e serotonina.\nNonostante questo \u00e8 anche risaputo che l'esercizio cardiovascolare effettuato regolarmente ha effetti nootropi, aumenta infatti la capacit\u00e0 del corpo di fornire ossigeno alle cellule cerebrali. L'esercizio ha inoltre un potente effetto sinergico se accoppiato a una dieta sana ed equilibrata.\nSostanze nootrope.\nI medicinali a effetto nootropo sono generalmente disponibili soltanto previa prescrizione medica o importazione personale. Le altre sostanze nootrope elencate qui sotto sono invece gi\u00e0 presenti in natura, sono dunque alimenti o componenti della pianta disponibili nei negozi di alimentari e usate come supplementi nutrizionali. L'effetto di queste sostanze \u00e8 soggettivo, varia cio\u00e8 da individuo a individuo.\nRifornimento e aumento dei neurotrasmettitori.\nIl pensiero \u00e8 un processo biologico molto esigente. Implica l'uso di neuroni che a loro volta richiedono l'uso di svariati neurotrasmettitori, e anche se questi ultimi sono riutilizzabili sino a un certo limite, possono esaurirsi. L'esaurimento di neurotrasmettitori porta a una inevitabile riduzione delle prestazioni mentali, che pu\u00f2 includere:\nI neurotrasmettitori hanno bisogno di essere alimentati, e di questo si occupa il corpo utilizzando le sostanze assunte nella dieta alimentare. Mantenere l'equilibrio neurochimico a livelli ottimali ha i suoi corrispondenti benefici sulle prestazioni cerebrali, permette infatti il miglioramento della resistenza e dell'agilit\u00e0 mentale portandola anche oltre i limiti dell'individuo.\nRelativamente all'et\u00e0 del cervello, l'abilit\u00e0 di produrre e mantenere rispondente il livello dei neurotrasmettitori diminuisce. Cos\u00ec, la teoria \u00e8 quella di sostenere il cervello con un ampio rifornimento delle sostanze necessarie alla produzione di neurotrasmettitori in modo da ristabilire nell'individuo i livelli ottimali e aiutare il cervello a mantenere reattive e funzionali le abilit\u00e0 cognitive.\nColinergici.\nI colinergici sono sostanze che riguardano il neurotrasmettitore acetilcolina o i componenti del sistema nervoso che ne fanno uso. L'aceticolina \u00e8 fondamentale per la memoria, la concentrazione, e molto utilizzata in processi come il pensiero astratto, il calcolo, la creativit\u00e0, ecc. Aumentare la disponibilit\u00e0 di questo neurotrasmettitore nel cervello migliora queste funzioni e ne accresce la durata di lavoro prima che queste decadano in rallentamenti o vengano fermate. Il sovradosaggio di acetilcolina pu\u00f2 invece indurre gli effetti opposti, riducendo temporaneamente le prestazioni mentali. I nootropi colinergici includono i precursori dell'acetilcolina, i suoi cofattori e gli acetilcolinesterasi inibitori:\nUn eccesso di acetilcolina pu\u00f2 essere nocivo; vedere colinesterasi.\nDopaminergici.\nI dopaminergici sono sostanze che riguardano il neurotrasmettitore dopamina o i componenti del sistema nervoso che ne fanno uso. La dopamina \u00e8 prodotta nella sintesi del neurotrasmettitore catecolamina. I nootropi dopaminergici includono i precursori della dopamina, i suoi cofattori e gli inibitori del riassorbimento della dopamina (\"DARI\"):\nSerotoninergici.\nI serotoninergici sono sostanze che riguardano il neurotrasmettitore serotonina o i componenti del sistema nervoso che ne fanno uso. I nootropi serotoninergici includono i precursori della serotonina, i suoi cofattori e gli inibitori del riassorbimento della serotonina:\nAnti-depressione, adattogenia e stabilizzazione dell'umore.\nLa depressione clinica interessa negativamente le prestazioni cognitive. Sentimenti quali tristezza, sensi di colpa, disperazione, ansia e paura sono causati dall'effetto che la depressione ha sul pensiero produttivo, mentre l'apatia (che pu\u00f2 essere causata dalla depressione stessa) \u00e8 la mancanza di motivazione, curiosit\u00e0, interesse, determinazione, ecc. Altri sintomi includono disturbo del sonno, fatica mentale, mancanza di energia, problemi nel prendere decisioni, difficolt\u00e0 di concentrazione e difficolt\u00e0 di memorizzazione. Ovviamente, la riduzione di questi effetti migliora l'intelligenza e le prestazioni mentali, dunque curare e prevenire la depressione \u00e8 a tutti gli effetti una strategia nootropa. C'\u00e8 una forte relazione tra la depressione e la riduzione (o in casi estremi l'esaurimento) dei neurotrasmettitori (dopamina, acetilcolina e serotonina) nel cervello, l'aumento di questi pu\u00f2 dunque curare (o eventualmente ridurre i sintomi di) molti casi di depressione. Lo stress \u00e8 un'altra causa (o conseguenza) della diminuzione dei neurotrasmettitori, e le cure anti-stress hanno solitamente degli ottimi effetti nootropi.\nTutti i \"nergici\" elencati qua sotto sono stati trovati di ottimo utilizzo nel trattamento di stress e depressione specialmente se usati nelle combinazioni precursore/cofattore.\nElenco nootropi contro lo stress e la depressione:\nAumento della memoria e stimolanti dell'apprendimento.\nTutti i \"nergici\" elencati pi\u00f9 in basso, sono agenti sospetti nell'aumento della memoria (codifica e richiamo), e come ogni nootropo migliorano le funzioni generali del cervello offrendo un supporto maggiore di sangue, ossigeno, e funzionano da stimolanti e protettori.\nCibi nootropi.\nEsistono anche cibi normalmente consumati nella dieta, che contengono sostanze a effetti nootropici."}
{"id": "1098053", "revid": "59912", "url": "https://it.wikipedia.org/wiki?curid=1098053", "title": "Saverio Lupo", "text": ""}
{"id": "1098064", "revid": "17654", "url": "https://it.wikipedia.org/wiki?curid=1098064", "title": "Symphonie fantastique", "text": ""}
{"id": "1098065", "revid": "17654", "url": "https://it.wikipedia.org/wiki?curid=1098065", "title": "Harold en Italie", "text": ""}
{"id": "1098066", "revid": "125449729", "url": "https://it.wikipedia.org/wiki?curid=1098066", "title": "Coniugazione (linguistica)", "text": "In linguistica, la coniugazione di un verbo (dal latino \"coniugatio\", 'unione', da \"coniungere\", letteralmente 'porre sotto lo stesso giogo') \u00e8 il complesso sistematizzato delle forme verbali prodotte dal meccanismo di flessione verbale.\nIl termine appartiene alla grammatica tradizionale. Vi corrisponde il termine \"declinazione\", che \u00e8 la flessione dei sostantivi. Insieme alla declinazione, la coniugazione rappresenta una delle nozioni morfosintattiche fondamentali concepite dai grammatici antichi.\nCategorie grammaticali e coniugazione.\nIn molte famiglie linguistiche, la variazione morfologica dei verbi \u00e8 influenzata da diverse categorie grammaticali (tempo, modo, persona, numero, aspetto e diatesi).\nIl sistema verbale delle lingue romanze \u00e8 fondamentalmente basato sulla categoria del tempo (\"io correvo\", \"io corro\", \"io correr\u00f2\"). Si veda come la morfologia verbale italiana, ad esempio, \u00e8 influenzata dalle altre categorie grammaticali coinvolte:\nTipica delle lingue indoeuropee \u00e8 la polivalenza della desinenza verbale, in cui \u00e8 contenuta sia l'informazione relativa alla persona sia quella relativa al numero (ad esempio, nel latino \"amas\", la desinenza -\"as\" indica sia la seconda persona sia il singolare). Questo sistema \u00e8 riconoscibile in diverse lingue indoeuropee moderne:\nSempre nelle lingue romanze, l'accordo del verbo per persona e per numero dipende dal sintagma nominale che detiene la funzione sintattica di soggetto; nelle lingue ergative, l'accordo dipende invece dalla transitivit\u00e0 del verbo; in altri sistemi, come quello dell'ungherese, l'accordo \u00e8 influenzato dal carattere determinato o indeterminato del nome flesso all'accusativo.\nNei tempi composti, come il passato prossimo, la coniugazione viene influenzata anche dal genere: \"lui \u00e8 andato\", \"lei \u00e8 andata\". Dato che le forme del participio non vengono considerate pienamente come coniugabili, in italiano di solito non si parla di coniugazione maschile e femminile.\nIl latino presenta una coniugazione separata per la diatesi passiva: \"amo\" ('io amo'), \"amor\" ('io vengo amato'). Come illustra questo stesso esempio, l'italiano provvede alla forma passiva attraverso forme verbali composte.\nCaratteristiche.\nSi distingue tra coniugazione tematica e coniugazione atematica, a seconda che vi sia o non vi sia una vocale tematica tra tema e desinenza.\nA proposito della coniugazione, si distingue poi tra forme verbali di carattere finito o indefinito, in relazione alla presenza o all'assenza di marche morfemiche che indichino persona e numero; ad esempio, in italiano, il gerundio e l'infinito non cambiano le forme a seconda della persona; inoltre, l'imperativo non \u00e8 coniugabile in tutte le persone. Ci sono poi particolari verbi detti \"difettivi\", che non sono completamente coniugabili in quanto mancano di specifiche voci o di interi modi o tempi. Alcuni esempi in italiano sono \"prudere\", \"bisognare\", \"vigere\".\nTra le lingue germaniche, si distingue tra coniugazione forte e coniugazione debole: la prima continua l'antica coniugazione atematica, con apofonia della vocale radicale (in inglese: \"sing\", \"sang\", \"sung\"; in tedesco: \"binden\", \"band\", \"gebunden\"), mentre la seconda forma il preterito aggiungendo una dentale (in inglese: \"wash\", \"washed\", \"washed\"; in tedesco: \"leben\", \"lebte\", \"gelebt\").\nLe coniugazioni nelle lingue.\nLe coniugazioni della lingua italiana.\nIn lingua italiana, si distinguono tradizionalmente tre coniugazioni."}
{"id": "1098067", "revid": "13618", "url": "https://it.wikipedia.org/wiki?curid=1098067", "title": "Persona (linguistica)", "text": "In linguistica, la persona \u00e8 una categoria grammaticale. Indica il ruolo o la posizione di qualcosa o qualcuno rispetto a chi sta parlando. Si tratta di un riferimento deittico dunque profondamente legato al contesto in cui nasce l'atto dell'enunciazione. Gioca un ruolo di primo piano nella coniugazione.\nSebbene in italiano sia pi\u00f9 consueto indicare le persone \"noi, voi\" ed \"essi\" come 1\u00aa, 2\u00aa e 3\u00aa persona plurale, alcune grammatiche ritengono pi\u00f9 corretto classificarle rispettivamente come 4\u00aa, 5\u00aa e 6\u00aa persona. \nInfatti, non \u00e8 scontato poter dire quali e quante siano le persone di una lingua, dato che la persona non \u00e8 una categoria universale, il che vale soprattutto per il plurale: basti pensare al fenomeno del noi inclusivo ed esclusivo, ad esempio nella lingua indonesiana, in cui esistono due forme della prima persona plurale (\"noi\"): \"kita\" e \"kami\" si distinguono tra di loro perch\u00e9 la prima indica un'inclusione di chi sta ascoltando, mentre la seconda indica un'esclusione. In italiano vale invece il discorso contrario, dato che l'uso di \"noi\" pu\u00f2 includere l'interlocutore o anche escluderlo (e pu\u00f2 dunque causare equivoci). \nLa stessa definizione di plurale si differenzia in vari casi, potendo esistere anche il duale (la lingua yele ha un pronome duale), eventualmente distinto in inclusivo ed esclusivo."}
{"id": "1098068", "revid": "115577141", "url": "https://it.wikipedia.org/wiki?curid=1098068", "title": "Killer Instinct 2", "text": "Killer Instinct 2 \u00e8 un videogioco appartenente alla categoria picchiaduro, pubblicato dalla Midway Games per sala giochi nel 1995.\nNel 1996 \u00e8 stato adattato anche al Nintendo64, con il nome di Killer Instinct Gold.\nDescrizione.\nPressoch\u00e9 identico al primo \"Killer Instinct\" in quanto a trama, si differenzia per\u00f2 nei personaggi: alcuni sono nuovi, altri mancano, altri si sono \"evoluti\". Grafica notevolmente migliorata rispetto alla versione per Super Nintendo, anche se in un certo senso meno di impatto.\nVersioni.\nRispetto alla versione arcade, la versione \"gold\" per Nintendo64 pu\u00f2 godere anche di una modalit\u00e0 a squadre e di una modalit\u00e0 allenamento.\nSono stati per\u00f2 rimossi gran parte dei video animati di sfondo, per motivi di spazio sulla cartuccia.\nFinali.\nGli epiloghi dei personaggi sono multipli, e dipendono dall'uccidere i personaggi particolari o semplicemente dallo sconfiggerli (risparmiandoli). I finali sono da 2 a 4 per ogni personaggio.\nAd esempio Jago ha 4 epiloghi, dipendenti dal risparmiare e dall'uccidere Fulgore e Orchid:\nPremi.\nNel 1996, Killer Insinct 2 vinse 2 premi per il primo posto, 1 per il secondo e 1 per il terzo: rispettivamente, i premi sono stati:"}
{"id": "1098070", "revid": "399", "url": "https://it.wikipedia.org/wiki?curid=1098070", "title": "La casa gialla", "text": "La casa gialla \u00e8 un dipinto del pittore olandese Vincent van Gogh, realizzato nel 1888 e conservato al Van Gogh Museum di Amsterdam.\nDescrizione.\nUna volta giunto ad Arles, cittadina nel dipartimento delle Bocche del Rodano, van Gogh prese in affitto un modesto fabbricato al n. 2 di place Lamartine, soprannominato per il suo colore \u00abcasa gialla\u00bb: qui egli sognava di riunire una comunit\u00e0 fraterna di artisti in grado di stimolarsi vicendevolmente e di lottare per un'arte e per un mondo migliore. Una volta che i locali furono pronti Vincent li ricolm\u00f2 di opere d'arte dai colori vivacissimi, come ci testimonia Paul Signac:\nIn quest'opera Van Gogh ritrae la Casa Gialla con un'inusitata inquadratura d'angolo. L'osservatore \"entra\" nel dipinto secondo la linea obbligata dei mucchi di terra, ammassati sulle strade per via di alcuni lavori di manutenzione: questa deviazione indirizza gli occhi dell'osservatore verso la Casa Gialla e ritarda l'incontro con gli altri isolati della citt\u00e0 di Arles. \u00c8 solo dopo alcuni attimi, infatti, che lo sguardo si posa sulla strada di destra che, penetrando nel centro abitato (lungo gli allineamenti dei palazzi, infatti, troviamo raffigurati i tavolini del Caf\u00e9 de l'Alcazar), conduce fuori citt\u00e0, dove troviamo il ponte della ferrovia con una locomotiva che, sbuffando un'aerea nuvola di vapore, procede la sua corsa. La visione viene infine completata dai personaggi, che chiacchierano seduti ai tavolini o camminano placidamente per le strade della citt\u00e0.\nAnche in quest'opera il colore canta, tanto che \u00e8 lecito parlare di una vera e propria \u00absinfonia di gialli\u00bb. \u00c8 proprio il giallo, colore distintivo del Meridione francese e del sole, il protagonista indiscusso di questo dipinto: gialli sono i mucchi di terreno, gialle sono le strade, gialla \u00e8 la casa di Vincent, il quale \u00e8 finalmente felice di essersi allontanato dal clima e dai colori troppo rigidi di Parigi. L'assoluta preponderanza del giallo cromo viene poi controbilanciata da un cielo cobalto e dall'inserzione di timide note di colori diversi, come nel caso della tenda rosa visibile a destra, accanto all'abitazione dell'artista.\nOggi la \"casa gialla\" di van Gogh in place Lamartine ritratta nel quadro non esiste pi\u00f9: l'edificio venne gravemente danneggiato durante un bombardamento aereo degli Alleati durante la seconda guerra mondiale il 25 giugno 1944, e venne successivamente demolito."}
{"id": "1098073", "revid": "124722065", "url": "https://it.wikipedia.org/wiki?curid=1098073", "title": "Les Alyscamps", "text": "Les Alyscamps \u00e8 un dipinto a olio su tela (73x92 cm) realizzato nel 1888 da Vincent van Gogh.\n\u00c8 conservato nel Rijksmuseum Kr\u00f6ller-M\u00fcller di Otterlo.\nGli Alyscamps sono una necropoli di Arles, citt\u00e0 del dipartimento delle Bocche del Rodano dove Vincent van Gogh si rec\u00f2 spesso a dipingere nell'autunno del 1888, in compagnia dell'amico Paul Gauguin che qui lo aveva raggiunto con il proposito di creare un circolo di artisti.\nDescrizione.\nIl quadro \u00e8 parte di una serie di dipinti del pittore sullo stesso soggetto: il viale, in questa, viene ripreso da un'inquadratura angolare che mette in risalto lo spazio prospettico che converge verso il punto in alto a destra della tela. Il viale alberato e la collina sulla sinistra, oltre al contrasto cromatico tra il viale ed il circostante giardino, accentuano la sensazione dimensionale che permea lo spazio pittorico dipinto da Van Gogh,contenente alberi,panchine,persone anziane."}
{"id": "1098075", "revid": "154893", "url": "https://it.wikipedia.org/wiki?curid=1098075", "title": "Storia della mastectomia", "text": ""}
{"id": "1098077", "revid": "28592", "url": "https://it.wikipedia.org/wiki?curid=1098077", "title": "Bombardamenti", "text": ""}
{"id": "1098082", "revid": "108763832", "url": "https://it.wikipedia.org/wiki?curid=1098082", "title": "Langes\u00f8", "text": "Il Langes\u00f8 \u00e8 un lago della Groenlandia. Si trova presso il Mare del Labrador, a 282\u00a0m sul mare, a 61\u00b014'N 48\u00b002'O; appartiene al comune di Sermersooq."}
{"id": "1098084", "revid": "108763971", "url": "https://it.wikipedia.org/wiki?curid=1098084", "title": "Skildpaddes\u00f8", "text": "Lo Skildpaddes\u00f8 \u00e8 un lago della Groenlandia. Si trova presso il Mare del Labrador, a 437\u00a0m sul mare, a 61\u00b017'N 48\u00b000'O; appartiene al comune di Sermersooq."}
{"id": "1098085", "revid": "108764083", "url": "https://it.wikipedia.org/wiki?curid=1098085", "title": "Truget", "text": "Il Truget \u00e8 un lago della Groenlandia.. Si trova presso il Mare del Labrador, a 544\u00a0m sul mare, a 61\u00b017'N 47\u00b048'O; appartiene al comune di Sermersooq."}
{"id": "1098087", "revid": "108764092", "url": "https://it.wikipedia.org/wiki?curid=1098087", "title": "Tvillings\u00f8er", "text": "Il Tvillings\u00f8er \u00e8 un lago della Groenlandia.. Si trova presso il Mare del Labrador, a 415\u00a0m sul mare, a 61\u00b014'N 47\u00b055'O; appartiene al comune di Sermersooq."}
{"id": "1098092", "revid": "108763746", "url": "https://it.wikipedia.org/wiki?curid=1098092", "title": "Aajuitsup Tasersua", "text": "L'Aajuitsup Tasersua \u00e8 un lago della Groenlandia. Si trova a 64\u00b008'N 51\u00b030'O; appartiene al comune di Sermersooq."}
{"id": "1098095", "revid": "108763093", "url": "https://it.wikipedia.org/wiki?curid=1098095", "title": "Iluliumanersuup Tasia", "text": "L'Iluliumanersuup Tasia \u00e8 un lago della Groenlandia. Si trova presso lo Stretto di Davis, a 64\u00b000'N 51\u00b034'O; appartiene al comune di Sermersooq."}
{"id": "1098096", "revid": "34392", "url": "https://it.wikipedia.org/wiki?curid=1098096", "title": "Louise May Alcott", "text": ""}
{"id": "1098098", "revid": "108763763", "url": "https://it.wikipedia.org/wiki?curid=1098098", "title": "Kangerluarsunnguup Tasia", "text": "Il Kangerluarsunnguup Tasia \u00e8 un lago della Groenlandia. Si trova presso lo Stretto di Davis, a 64\u00b008'N 51\u00b022'O; appartiene al comune di Sermersooq."}
{"id": "1098100", "revid": "1226", "url": "https://it.wikipedia.org/wiki?curid=1098100", "title": "Discriminazione sessuale", "text": ""}
{"id": "1098101", "revid": "108763892", "url": "https://it.wikipedia.org/wiki?curid=1098101", "title": "Qallussuaq", "text": "Il Qallussuaq (danese: Cirkuss\u00f8en) \u00e8 un lago della Groenlandia. Si trova presso lo Stretto di Davis, a 64\u00b011'N 51\u00b039'O; appartiene al comune di Sermersooq."}
{"id": "1098103", "revid": "108763910", "url": "https://it.wikipedia.org/wiki?curid=1098103", "title": "Qasigiannguit Tasersuat", "text": "Il Qasigiannguit Tasersuat \u00e8 un lago della Groenlandia. Si trova presso lo Stretto di Davis, a 64\u00b002'N 51\u00b000'O; appartiene al comune di Sermersooq."}
{"id": "1098106", "revid": "108764021", "url": "https://it.wikipedia.org/wiki?curid=1098106", "title": "Tasersuaq (Nuuk)", "text": "Il Tasersuaq \u00e8 un lago della Groenlandia. Si trova a nord del Fiordo di Nuuk, a 65\u00b005'N 50\u00b051'O; \u00e8 situato tra il comune di Sermersooq a sud e quello di Queqqata a nord."}
{"id": "1098114", "revid": "131358", "url": "https://it.wikipedia.org/wiki?curid=1098114", "title": "Spartak Vladikavkaz", "text": ""}
{"id": "1098115", "revid": "131358", "url": "https://it.wikipedia.org/wiki?curid=1098115", "title": "FC Spartak Vladikavkaz", "text": ""}
{"id": "1098119", "revid": "17351", "url": "https://it.wikipedia.org/wiki?curid=1098119", "title": "PZL 24", "text": ""}
{"id": "1098121", "revid": "17351", "url": "https://it.wikipedia.org/wiki?curid=1098121", "title": "P.24", "text": ""}
{"id": "1098124", "revid": "287204", "url": "https://it.wikipedia.org/wiki?curid=1098124", "title": "Vys\u0161aja Liga 1994", "text": "La Vys\u0161aja Liga 1994 fu la terza edizione della massima serie del campionato russo di calcio; vide la vittoria finale dello , al suo terzo titolo consecutivo. Capocannoniere del torneo fu Igor' Simutenkov, calciatore della , con 21 reti.\nStagione.\nNovit\u00e0.\nRispetto alla Vys\u0161aja Liga 1993, il numero di squadre scese da 18 alle tradizionali 16 di epoca sovietica, con le retrocesse , , e sostituite da e , promosse dalla Pervaja liga 1993.\nFormula.\nLe sedici squadre partecipanti si sono affrontate in un girone all'italiana con partite di andata e ritorno per un totale di 30 giornate. La prima classificata al termine della stagione regolare era designata campione di Russia e ammessa in UEFA Champions League 1995-1996. Le squadre classificate dal secondo al quarto posto venivano ammesse in Coppa UEFA 1995-1996. Le ultime due classificate erano retrocesse in Pervaja liga.\nClassifica finale.\nLegenda:\nNote:"}
{"id": "1098125", "revid": "28402", "url": "https://it.wikipedia.org/wiki?curid=1098125", "title": "Scienze dei materiali", "text": ""}
{"id": "1098127", "revid": "767487", "url": "https://it.wikipedia.org/wiki?curid=1098127", "title": "Karimama", "text": "Karimama \u00e8 una citt\u00e0 situata nel dipartimento di Alibori nello Stato del Benin con 47.083 abitanti (stima 2006).\nGeografia fisica.\nKarimana confina a nord e ad est con il Niger, a sud con Malanville e a sud-ovest con Banikoara. Ad Ovest con il Burkina Faso.\nIl territorio del suo comune occupa la parte pi\u00f9 settentrionale del paese e sorge sul fiume Niger.\nAmministrazione.\nIl comune \u00e8 formato dai seguenti 5 arrondissement composti da 18 villaggi pi\u00f9 i quartieri della citt\u00e0:\nSociet\u00e0.\nReligione.\nLa maggioranza della popolazione \u00e8 di religione musulmana (91,3%), seguita da religioni locali e dal cattolicesimo (1,5%).\nEconomia.\nPer quanto riguarda il comparto agricolo \u00e8 rilevante la coltivazione del cotone. Nel territorio comunale sono presenti giacimenti di ferro, nichel, zinco, piombo e cobalto\nTurismo.\nIl Palazzo Reale e le tombe dei fondatori del Regno di Karimana sono le pi\u00f9 importanti attrazioni turistiche della citt\u00e0 insieme ai numerosi parchi regionali e nazionali e alle Isole degli Uccelli sul fiume Niger."}
{"id": "1098128", "revid": "287204", "url": "https://it.wikipedia.org/wiki?curid=1098128", "title": "Burzanella", "text": ""}
{"id": "1098132", "revid": "165197", "url": "https://it.wikipedia.org/wiki?curid=1098132", "title": "Czartoryski Muzuem di Cracovia", "text": ""}
{"id": "1098135", "revid": "30909", "url": "https://it.wikipedia.org/wiki?curid=1098135", "title": "Gandalf il bianco", "text": ""}
{"id": "1098136", "revid": "30909", "url": "https://it.wikipedia.org/wiki?curid=1098136", "title": "Gandalf il grigio", "text": ""}
{"id": "1098147", "revid": "599013", "url": "https://it.wikipedia.org/wiki?curid=1098147", "title": "Master (BDSM)", "text": "Il termine Master identifica, in una relazione di tipo BDSM ovvero nell'ambito di pratiche sessuali rientranti nel Bondage, Dominazione, SadoMaso e masochismo, la persona di sesso maschile che svolge la funzione di dominante, detto anche Padrone o Dom nella terminologia inglese e internazionale. L'appellativo Dom \u00e8 comunemente utilizzato indistintamente da tutti i sottomessi, mentre l'appellativo Padrone o Master dal sottomesso/a di riferimento. In quanto tale, il termine \u00e8 usualmente scritto con l'iniziale maiuscola, come per l'equivalente femminile Mistress.\nDescrizione.\nIn una relazione di dominazione, il Master considera il partner sottomesso, detto sub o bottom o slave, come oggetto di sua propriet\u00e0 o in ogni caso come soggetto in condizione di inferiorit\u00e0 sia psicologica sia fisica, e, entro determinati limiti, sottoposto alla sua volont\u00e0 e disponibilit\u00e0. Ci\u00f2, tuttavia, non pu\u00f2 mai travalicare ed escludere il necessario consenso, sempre revocabile, della persona sottomessa, secondo la regola del SSC Sano, Sicuro, Consensuale, alla base di questo tipo di relazioni sessuali.\nNon esiste ovviamente alcun percorso \"educativo\" che permetta al Master di qualificarsi come tale; pu\u00f2 quindi accadere che persone, del tutto inadeguate a incarnare questo ruolo, si presentino come Master, ad es. in chat-line o servizi di annunci in internet, con il mero obiettivo di instaurare con maggiore facilit\u00e0 relazioni di tipo meramente sessuale. \nPer distinguersi da queste forme di abuso, i Master, in particolare in internet, cercano di referenziarsi e qualificarsi attraverso la documentazione, soprattutto fotografica, di precedenti esperienze, il che tuttavia pone delicati problemi relativi alla tutela della privacy oltre che di tipo morale. Ovviamente per evitare rischi inutili, \u00e8 bene che sia lo Slave sia il Master si conoscano a fondo prima di addentrarsi in pratiche pericolose.\nPratiche.\nLa relazione fra Master e slave pu\u00f2 in ogni caso comportare, o escludere del tutto, un'attivit\u00e0 sessuale vera e propria. Nella maggior parte dei casi, questa attivit\u00e0 sessuale assume un carattere particolare, legato al ruolo dominante del Master; in altri termini, la persona sottomessa pu\u00f2 acconsentire a una totale disponibilit\u00e0 sessuale nei confronti del padrone, il quale sar\u00e0 l'unico soggetto attivo nella gestione delle modalit\u00e0, dei tempi e dei luoghi delle pratiche sessuali. \nOltre alle pratiche di tipo sessuale, il Master pu\u00f2 esercitare la sua autorit\u00e0 nei confronti del sottoposto mediante pratiche di tipo sadomasochistico, fisicamente dolorose o psicologicamente umilianti, ovvero costringendo il sottoposto ad atti di tipo feticistico, come l'uso di determinati abbigliamenti (in particolare intimi), la depilazione integrale del corpo (compreso il pube e i genitali), l'adorazione dei piedi etc. \nFra le pratiche particolarmente umilianti attraverso cui il Master esercita la sua autorit\u00e0, va citata la negazione dell'orgasmo: la disciplina del piacere sessuale del sottomesso \u00e8 infatti uno fra i principali strumenti di dominazione da parte del Master, e si lega strettamente alle finalit\u00e0 \"educative\" che il Master pu\u00f2 ritenere di attuare nei confronti del suo sottoposto. In questo caso per educazione si intende una sorta di percorso di addestramento, il cui scopo \u00e8 di solito il raggiungimento di una pi\u00f9 completa sottomissione e obbedienza da parte dello slave; nell'ambito di questo percorso il Master espliciter\u00e0 gradualmente le proprie esigenze, in modo che lo slave sia posto in condizione di soddisfarle con maggiore precisione e tempestivit\u00e0.\nCome detto, in Italia al posto del termine Master viene spesso adottato quello di Padrone, col medesimo significato, anche se in alcuni casi si pu\u00f2 cogliere una lieve differenza nell'aspetto pi\u00f9 ludico del rapporto fra Master e slave, rispetto al rapporto che pi\u00f9 frequentemente \u00e8 di tipo sentimentale e continuativo quando la relazione \u00e8 fra Padrone e schiava."}
{"id": "1098148", "revid": "297745", "url": "https://it.wikipedia.org/wiki?curid=1098148", "title": "Seima", "text": ""}
{"id": "1098153", "revid": "28592", "url": "https://it.wikipedia.org/wiki?curid=1098153", "title": "Coloniale", "text": ""}
{"id": "1098154", "revid": "436032", "url": "https://it.wikipedia.org/wiki?curid=1098154", "title": "Edina Altara", "text": "Biografia.\nTerza di quattro sorelle (Aurora, Lavinia e Iride), Edina Altara nasce e cresce a Sassari in una famiglia borghese. Il padre, Eugenio Altara, era un oculista originario di Bitti (Nuoro), la madre, Gavina Campus, proveniva da una facoltosa famiglia di Pattada (Sassari). Fin da bambina Edina mostra una notevole propensione per il disegno, i colori e l'uso della carta. Giovanissima, incoraggiata anche dal pittore sassarese Giuseppe Biasi, amico di famiglia, inizia la sua carriera artistica come autodidatta e a soli diciotto anni, nel 1917, durante la mostra della \"Societ\u00e0 degli Amici dell'Arte\" di Torino, ha l'onore di vedere acquistato dal re Vittorio Emanuele III il collage \"Nella terra degli intrepidi sardi\" (noto anche con il titolo \"Jesus salvadelu\"), ora esposto al Quirinale.\nArtisti come lo scultore Leonardo Bistolfi le scrivono lettere di elogio e il suo lavoro viene segnalato da importati critici tra i quali Ugo Ojetti, Raffaello Giolli, Margherita Sarfatti, Corrado Ricci e Luigi Bartolini.\nDopo il matrimonio con Vittorio Accornero de Testa, illustratore noto con lo pseudonimo di Victor Max Ninon, lavora come illustratrice d\u00e9co insieme al marito e i lavori in collaborazione vengono firmati \"Edina e Ninon\". Negli anni '20 e '30 realizza numerose cartoline per le case editrici milanesi Degami, Cecami ed N.M.M., e vari calendarietti da barbiere per diverse aziende di cosmetici come la Viset (1923, 1924, 1928), la Gi.Vi.Emme (1928), la Caleri (1925), la Valli (1941, 1942) e la Bertelli (1939, 1950, 1951).\nLa ceramica.\nTra le attivit\u00e0 pi\u00f9 note di Edina Altara c'\u00e8 quella della produzione ceramica, alla quale l'artista si dedica a partire dagli anni trenta. L'intervento di Edina nella ceramica, tuttavia, si limita alla creazione dei disegni. A produrre i pezzi (piatti, piattini e mattonelle dipinti sottovetrina, con cornici sarde o in palma nana, queste ultime realizzate da Iride), \u00e8 la ditta sassarese Margelli (un negozio di gioielli e articoli da regalo), che ne affida la realizzazione alla Manifattura Ceramiche Faentine di Minardi. Si conosce anche un piatto, intitolato \"A convegno\", prodotto dalla Lenci di Torino. Alla fine degli anni trenta, a causa delle difficolt\u00e0 della guerra, l'artista ripiega sulla pi\u00f9 economica tecnica \u201ca freddo\u201d (decorazione con colori sintetici su ceramiche smaltate in bianco), e coinvolge le sorelle Iride e Lavinia nella realizzazione dei propri bozzetti, dando vita quasi a una piccola impresa familiare. I bozzetti, realizzati a collage da Edina, una volta riprodotti in ceramica con la tecnica dello spolvero si traducevano in immagini asciutte e sintetiche. Queste mattonelle, oltre che nel negozio Margelli, vengono vendute nel negozio di Arte Sarda Ferrigno della Maddalena. Delle mattonelle prodotte con la tecnica a freddo, si conoscono una settantina di soggetti differenti. In prevalenza si tratta di figure femminili (quelle maschili sono pochissime). Ci sono alcune maternit\u00e0, ma per il resto sono solo figure singole. Delle mattonelle e dei piatti realizzati a Faenza, si conoscono una ventina di soggetti. In gran parte sono scene con pi\u00f9 persone. Questi soggetti venivano tradotti sia su piatti di varie misure, da piccolissimi a enormi (si conosce un esemplare del piatto \"A Convegno\" di una sessantina di centimetri di diametro), sia su mattonelle. Dello stesso disegno, infatti, \u00e8 possibile trovare sia la versione su mattonella che quella su piatto.\nLa moda.\nIn quello stesso periodo, Edina si dedica anche alla moda e alla decorazione. Artista poliedrica, abile disegnatrice, sensibile e fantasiosa illustratrice, creatrice di moda, dopo la separazione amichevole dal marito, nel 1934, apre a Milano, nella propria casa, un \"at\u00e9lier\" in grado di attirare una raffinata clientela.\nDal 1941 al 1943 collabora con la rivista Grazia, realizzando figurini di moda. Dal 1942 inizia a collaborare con la rivista femminile \"Bellezza\" diretta da Gio Ponti del quale, a partire dal 1946, diventa collaboratrice; orna, fra l'altro, numerosi arredi firmati dal designer italiano. Cos\u00ec, fra gli anni quaranta e gli anni sessanta l'assidua collaborazione con Ponti esalta la sua creativit\u00e0 che si muove fra progetti d'arredo e design pubblicati in autorevoli riviste come \"Stile\" e \"Domus\". Durante la collaborazione con Gio Ponti, Edina Altara ha avuto modo di lavorare alla decorazione degli arredi di cinque transatlantici: Conte Grande, Conte Biancamano, Andrea Doria, Oceania e Africa. Per il transatlantico Conte Grande realizza l\"'Allegoria del viaggiare (1950)\", una grande pannello in olio su vetro, firmato da lei e Gio Ponti.\nNella sua lunga carriera Edina Altara ha illustrato una trentina di libri per ragazzi e ha collaborato con numerose riviste e periodici (disegnando illustrazioni di moda, racconti e pubblicit\u00e0), tra i quali: \"La Sorgente, In Penombra, Rivista Sarda, Il giornalino della Domenica, Cuor d'oro, La Donna, Giornale dei Balilla, Noi e il mondo, Lidel, Fantasie d'Italia, Scena illustrata, Per voi Signora, Bellezza, Rakam, Grazia, La Lettura, Fili Moda, Sovrana, La Fiaccola, Il Secolo XX\"."}
{"id": "1098157", "revid": "119101928", "url": "https://it.wikipedia.org/wiki?curid=1098157", "title": "Antenati", "text": ""}
{"id": "1098158", "revid": "289247", "url": "https://it.wikipedia.org/wiki?curid=1098158", "title": "Finestra di Viviani", "text": ""}
{"id": "1098159", "revid": "339392", "url": "https://it.wikipedia.org/wiki?curid=1098159", "title": "Famiglie nobili", "text": ""}
{"id": "1098160", "revid": "37401", "url": "https://it.wikipedia.org/wiki?curid=1098160", "title": "Popolazioni", "text": ""}
{"id": "1098161", "revid": "28592", "url": "https://it.wikipedia.org/wiki?curid=1098161", "title": "Attivit\u00e0 economiche", "text": ""}
{"id": "1098168", "revid": "767487", "url": "https://it.wikipedia.org/wiki?curid=1098168", "title": "Tim Aymar", "text": "Tim \u00e8 spesso soprannominato The Voice of Darkness (\"La Voce delle Tenebre\") per il suo particolare timbro vocale.\nBiografia.\nTim \u00e8 nato a Pittsburgh, in Pennsylvania. Durante l'infanzia si interessa notevolmente all'arte, alla scienza, alla natura, alla meccanica e soprattutto alla musica, elementi questi che si sentiranno molto nelle future pubblicazioni del cantante. Aymar inizia a cantare dall'et\u00e0 di 8 anni, interessandosi di musica classica, contemporanea, jazz e pop. Pi\u00f9 avanti, divenuto adolescente, si avvicina al rock e successivamente al metal.\nInsieme al suo amico Dallas Perkins, all'et\u00e0 di 15 anni Tim si unisce al suo primo gruppo, gli Aladdinsane, di cui diviene presto leader. Dopo qualche concerto amatoriale, la band cambia nome in Overlord e inizia a esibirsi nei maggiori locali della Pennsylvania.\nTrasferitosi all'et\u00e0 di 18 anni ad Orlando, in Florida, entra a far parte prima agli Axis, una cover band di genere rock, quindi, nel 1983, degli Act of God, per i quali svolge anche il compito di produttore. A causa di vari incidenti motociclistici, Tim \u00e8 costretto a tornare a Pittsburgh all'et\u00e0 di 21 anni per farsi curare. Il cantante si riunisce cos\u00ec agli Overlord per un breve arco di tempo.\nCon il bassista Dave Kendrick, Tim fonda un nuovo gruppo, i 313 (conosciuti come Three Thirteen), con i quali inizia a ottenere una buona fama. Lasciato anche questo gruppo, Aymar \u00e8 ingaggiato dai Dr. No. Qualche anno dopo lascia anche questa band per unirsi ai Triple-X, con i quali si esibisce in circa 600 concerti in meno di 5 anni di permanenza e pubblica un disco, intitolato \"Bang\".\nAncora a caccia di successo, Tim si unisce ai Psycho Scream con i quali d\u00e0 alle stampe un EP intitolato \"Virtual Insanity\" e appare nella compilation \"Up from the Underground\". Qualche anno dopo il cantante \u00e8 ingaggiato da Chuck Schuldiner per il suo nuovo gruppo, i Control Denied, con cui pubblica nel 1999 un album, \"The Fragile Art of Existence\". \nIn seguito al decesso del leader del gruppo Chuck Schuldiner, i Control Denied si sciolgono nel 2001 e Tim ritorna momentaneamente nei Psycho Scream per poi unirsi ai Pharaoh, con i quali pubblica subito un album. Entrato nel 2002 nei Vicious Cycle, pubblica con questo gruppo il demo Burrn. Nel 2004 Tim decise di entrare permanentemente nei Pharaoh, band di cui \u00e8 tutt'oggi componente. Con questo gruppo ha pubblicato gli album \"After the Fire\" e \"The Longest Night\"."}
{"id": "1098177", "revid": "154639", "url": "https://it.wikipedia.org/wiki?curid=1098177", "title": "Poesia trascendentale", "text": "Poesia trascendentale \u00e8 un termine filosofico coniato da Friedrich Schlegel sulla rivista Athen\u00e4um nel 1798 che indica la particolare caratteristica della poesia di riflettere s\u00e9 stessa.\nNel primo romanticismo tedesco si cerca di individuare nella poesia lo strumento per comprendere la realt\u00e0, anzi, per produrre il nuovo assetto del reale. Il filosofo Friedrich Schlegel e il poeta Novalis si rifanno ai sistemi filosofici di Immanuel Kant e di Johann Gottlieb Fichte, secondo i quali l'immaginazione (in modi radicalmente diversi) produce la realt\u00e0 che noi incontriamo nell'esperienza. Schlegel e Novalis usano in termine poesia trascendentale per indicare la caratteristica della poesia moderna di riflettere s\u00e9 stessa, tanto che la riflessione filosofica sul fare poetico (sulle sue possibilit\u00e0, sui suoi limiti) diventa costitutiva del fare poetico stesso. Per il poeta moderna la consapevolezza dell'operare prende il sopravvento sulla spontaneit\u00e0, l'artificio dei moderni subentra alla naturalit\u00e0 e all'imitazione quale regola generale propria del fare artistico degli antichi.\nSchlegel nel 1800 assegna alla poesia trascendentale questo compito: \u00abin tutto quello che rappresenta [deve] rappresentare anche se medesima ed essere sempre, insieme, poesia e poesia della poesia\u00bb. Essa si propone, in particolare nella formulazione offerta da Novalis, come il modo di filosofare proprio della modernit\u00e0 che \u00e8 venuta in chiaro della propria origine poetica.\nDopo il romanticismo il concetto di poesia trascendentale non viene pi\u00f9 utilizzato esplicitamente, ma la categoria rimane alla base del fare artistico e risulta decisiva per comprendere una caratteristica specifica della poesia moderna, il suo carattere riflessivo, il suo frequente riferimento alla propria natura artificiosa. Questo richiamo al proprio essere poesia spesso diventa costitutivo della poesia stessa, come attestato ancora oggi dagli esempi di Jorge Luis Borges e G. Benn."}
{"id": "1098191", "revid": "94902", "url": "https://it.wikipedia.org/wiki?curid=1098191", "title": "Bedwyr", "text": ""}
{"id": "1098192", "revid": "438678", "url": "https://it.wikipedia.org/wiki?curid=1098192", "title": "Calefazione", "text": ""}
{"id": "1098193", "revid": "515394", "url": "https://it.wikipedia.org/wiki?curid=1098193", "title": "Palazzo Roverella", "text": "Palazzo Roverella \u00e8 un palazzo di Rovigo, maestosa testimonianza del periodo rinascimentale ed \"estense\" della citt\u00e0, che si affaccia su piazza Vittorio Emanuele II, la piazza principale e cuore antico e moderno del capoluogo rodigino.\nIl palazzo.\nFu commissionato dall'anziano cardinale Bartolomeo Roverella nel 1474. Con la sua mole imponente l'edificio doveva testimoniare il grande prestigio raggiunto dalla famiglia dei Roverella, stabilitasi a Ferrara ma originaria di una localit\u00e0 omonima posta tra Rovigo e Lendinara. Non ci \u00e8 purtroppo pervenuto il nome dell'architetto che progett\u00f2 il palazzo, anche se \u00e8 possibile ipotizzare (e generalmente accettare) che al suo disegno non siano state estranee le concezioni artistiche del giovane Biagio Rossetti, ma l'improvvisa morte del committente nel 1477 determin\u00f2 l'interruzione dei lavori di costruzione. L'uso spesso improprio che se ne fece in seguito, a partire dal tardo Cinquecento, contribu\u00ec a moltiplicare nei secoli gli interventi, spesso inadeguati, di ristrutturazione interna e, in tal modo, ad accelerarne anche il degrado.\nAlla fine della seconda guerra mondiale fu iniziato il restauro della facciata la quale, percorsa da tre ordini di aperture di varia forma e misura posate su robuste colonne marmoree, ha cos\u00ec ritrovato la sua unitariet\u00e0 e si presenta particolarmente armoniosa grazie anche al gioco cromatico creato dal rosso del mattone e dal bianco dei marmi. Il resto del palazzo invece non ha goduto di alcuna reale attenzione sino al 1985, quando ormai molte altre sue parti si erano ulteriormente deteriorate. I lavori di ristrutturazione interna, iniziati nel 2000 ed eseguiti dal Comune di Rovigo e dalla Fondazione Cassa di Risparmio di Padova e Rovigo, hanno portato alla riqualificazione di questo importante bene immobile, non solo restituito all'aspetto della dimora padronale originaria ma inserito con equilibrio nella pi\u00f9 moderna funzione di prestigiosa sede della Pinacoteca dell'Accademia dei Concordi e del Seminario. Annualmente ospita mostre di importanza nazionale ed europea, soprattutto incentrate sull'arte moderna fra 1800 e 1900.\nLa pinacoteca.\nL'Accademia dei Concordi, sorta nel 1580 circa per iniziativa del conte Gaspare Campo, comincia ad occuparsi di pittura verso la met\u00e0 del secolo XVIII commissionando ai maggiori pittori veneti una serie straordinaria di ritratti di rodigini illustri e di protettori veneziani. Anche diversi nobili cittadini cominciano allora ad interessarsi di pittura. Il conte Giovanni Francesco Casilini diventa un vero collezionista d'arte veneta del Quattrocento e del Cinquecento; riunisce nel suo palazzo quasi duecento opere che decide poi di lasciare in legato all'Accademia dei Concordi dimostrando illuminata sensibilit\u00e0. Con l'arrivo nel 1833 della collezione Casilini ha origine la pinacoteca dell'Accademia dei Concordi. In seguito altri generosi cittadini donano i loro dipinti. Un notevole incremento avviene nel 1878 con il legato di met\u00e0 della collezione dei conti Silvestri; l'altra met\u00e0 va al Seminario Vescovile di Rovigo. Il terzo importante legato si verifica nel 1901 grazie al commendatore Albano Gobbetti. Nel 1982 la Pinacoteca del Seminario Vescovile, ricca di circa duecento opere, \u00e8 stata affidata all'Accademia dei Concordi; \u00e8 avvenuta cos\u00ec la riunificazione della collezione Silvestri. Si costituisce in questo modo una pinacoteca ricca di opere prevalentemente di arte veneta dal secolo XV al secolo XVIII, tra le quali spiccano alcuni capolavori conosciuti in tutto il mondo.\nTra le opere esposte maggiormente rappresentative troviamo: \"l'incoronazione della Vergine\" di Nicol\u00f2 di Pietro, la \"Madonna col Bambino tra San gerolamo e Sant'Elena\" di Palma il vecchio, la \"Madonna col Bambino\" di Giovanni Bellini, il \"Ritratto di Antonio Riccobono\" di Giambattista Tiepolo e la \"Marina con ponte rotto\" di Luca Carlevarijs.\nLa sezione archeologica.\nPalazzo Roverella ospita anche alcuni reperti dell'antico Egitto, tra cui le mummie di una donna e un infante, chiamate Meryt e Baby, corredate di ushabti ed altri oggetti e reperti greco-romani, vasi e statuine ex voto, provenienti da donazioni private."}
{"id": "1098201", "revid": "767487", "url": "https://it.wikipedia.org/wiki?curid=1098201", "title": "Prova a incastrarmi - Find Me Guilty", "text": "Prova a incastrarmi - Find Me Guilty (\"Find Me Guilty\") \u00e8 un film del 2006 diretto da Sidney Lumet.\nTrama.\nIspirato alla storia di Giacomo DiNorscio, membro del famoso clan mafioso dei Lucchese che agiva nello Stato del New Jersey. Arrestato per droga e condannato a trent'anni di carcere, dopo aver scontato circa la met\u00e0 della pena, gli viene offerta la scarcerazione in cambio della testimonianza contro molti dei suoi amici pi\u00f9 cari. DiNorscio rifiuta l'offerta e affronta il processo difendendosi da solo contro le accuse della procura guidata da Rudolph Giuliani. La sua difesa improvvisata e il comportamento volgare irritano pi\u00f9 volte il giudice e gli altri avvocati difensori. Il dibattimento dura pi\u00f9 di un anno e si conclude con l'assoluzione degli imputati.\nProduzione.\nIl film \u00e8 basato su una storia vera e narra del processo \"di mafia\" pi\u00f9 lungo della storia degli Stati Uniti d'America.\n\u00c8 spesso confuso con il processo statunitense pi\u00f9 lungo in assoluto, ma questo record spetta al caso McMartin, durato 6 anni.\nCuriosit\u00e0.\nLa frase in latino che si pu\u00f2 leggere sul banco della corte e pi\u00f9 volte ripresa dal protagonista contiene un errore di ortografia: la versione corretta del brocardo \u00e8 Fiat iustitia et ruat caelum (\"Sia fatta giustizia a qualunque costo\") e non \"iustica\"."}
{"id": "1098207", "revid": "1305772", "url": "https://it.wikipedia.org/wiki?curid=1098207", "title": "Giacomo DiNorscio", "text": "Biografia.\nNato a Filadelfia da una famiglia di origini italiane di Pescara.\nJack DiNorscio venne condannato a 30 anni di reclusione per spaccio e detenzione di droga, in seguito dovette affrontare un grande processo per associazione mafiosa in cui erano implicati 20 imputati fra il 1987 e il 1988, con 76 capi d'accusa.\nIl processo dur\u00f2 21 mesi di udienze, il pi\u00f9 lungo processo \"per mafia\" nella storia degli USA; \u00e8 spesso confuso col processo statunitense pi\u00f9 lungo in assoluto, ma il record spetta al caso McMartin, durato 6 anni. DiNorscio decise di difendersi da s\u00e9 e grazie alle sue doti istrioniche riusc\u00ec contro ogni logica a sedurre la giuria popolare e a far assolvere tutti i 20 imputati.\nUsc\u00ec di prigione il 23 novembre 2002 dopo 17 anni e mezzo - prima, quindi, della pena prevista dei 30 anni - e non collabor\u00f2 mai con la Giustizia."}
{"id": "1098214", "revid": "729019", "url": "https://it.wikipedia.org/wiki?curid=1098214", "title": "Giardiasi", "text": "La giardiasi (o lambliasi) \u00e8 una parassitosi, malattia causata dal protozoo parassita Giardia lamblia. Dopo un periodo di incubazione, in genere di 1-2 settimane, si manifesta con sintomi di tipo gastrointestinale: nausea, vomito, diarrea acuta debilitante, flatulenza, sindrome da malassorbimento e perdita di peso.\nEpidemiologia.\nLa sintomatologia pu\u00f2 durare per alcune settimane, prima di arrivare alla diagnosi.\nIl contagio avviene mediante ingestione di alimenti e bevande contaminate da cisti (contaminazione oro-fecale) e pi\u00f9 facilmente nella popolazione in condizioni igieniche precarie. Spesso le acque sono contaminate dai liquami infetti, non trattati.\nDiagnosi.\nSi pu\u00f2 diagnosticare mediante l'identificazione del parassita o delle sue cisti nelle feci, attraverso il test di immunoassorbimento enzimatico (ELISA) o l'immunofluorescenza per identificare gli anticorpi specifici.\nTerapia.\nL'infezione da Giardia pu\u00f2 essere trattata con metronidazolo (250 mg t.i.d. per 5 giorni nell'adulto) o tinidazolo (2 g in dose unica), in alternativa con furazolidone.\nI valori delle IgM, IgG e IgA danno delle indicazioni sulla tempistica dell'infezione: "}
{"id": "1098228", "revid": "106908", "url": "https://it.wikipedia.org/wiki?curid=1098228", "title": "Aeroporto Internazionale di Bari Karol Wojtyla", "text": ""}
{"id": "1098229", "revid": "196390", "url": "https://it.wikipedia.org/wiki?curid=1098229", "title": "Regno austro ungarico", "text": ""}
{"id": "1098233", "revid": "339392", "url": "https://it.wikipedia.org/wiki?curid=1098233", "title": "Aeroporto Internazionale del Salento", "text": ""}
{"id": "1098238", "revid": "1442080", "url": "https://it.wikipedia.org/wiki?curid=1098238", "title": "Santa Maria Nuova (disambigua)", "text": ""}
{"id": "1098240", "revid": "9595", "url": "https://it.wikipedia.org/wiki?curid=1098240", "title": "Blocco di Varsavia", "text": ""}
{"id": "1098241", "revid": "1005847", "url": "https://it.wikipedia.org/wiki?curid=1098241", "title": "Minoranze linguistiche", "text": ""}
{"id": "1098243", "revid": "1226", "url": "https://it.wikipedia.org/wiki?curid=1098243", "title": "Notturno (Asimov)", "text": ""}
{"id": "1098257", "revid": "36426", "url": "https://it.wikipedia.org/wiki?curid=1098257", "title": "Santa Maria degli Angiolini", "text": ""}
{"id": "1098261", "revid": "712828", "url": "https://it.wikipedia.org/wiki?curid=1098261", "title": "Blue Noah - Mare spaziale", "text": ""}
{"id": "1098264", "revid": "1610933", "url": "https://it.wikipedia.org/wiki?curid=1098264", "title": "Mufloni", "text": ""}
{"id": "1098269", "revid": "486946", "url": "https://it.wikipedia.org/wiki?curid=1098269", "title": "Teorema di Gerschgorin", "text": ""}
{"id": "1098270", "revid": "2068695", "url": "https://it.wikipedia.org/wiki?curid=1098270", "title": "Pompilio Mandelli", "text": " \u00c8 stato anche insegnante e presidente dell'Accademia di belle arti di Bologna.\nBiografia.\nPompilio Mandelli nasce il 14 giugno 1912 in frazione Villarotta di Luzzara, nella bassa reggiana . Si trasferisce a Bologna nel 1928 per studiare, dove avr\u00e0 come maestri Giorgio Morandi e Virgilio Guidi. Comincia la sua attivit\u00e0 espositiva all'interno delle mostre interprovinciali fasciste. L'esordio avviene nel 1935, in una mostra dei Littoriali a Venezia, dove vince il primo premio e il diritto ad esporre nella Biennale dell'anno successivo (esposizione alla quale parteciper\u00e0 per ben nove volte). Nel 1940 inizia il sodalizio con Francesco Arcangeli al quale aderir\u00e0 per tutta la vita.\nAl termine della seconda guerra mondiale insieme a Carlo Corsi, Borgonzoni e Minguzzi fonda la galleria \"Cronache\". Nel 1945 Arcangeli definisce la sua pittura \"Ultimo naturalismo\". Nel 1948 e nel 1950 partecipa alla Biennale di Venezia con opere ancora in qualche modo legate al figurativo. Vi ritorna nel 1952 per la terza volta esponendo nove opere \"informali\", in una sala personale, con la presentazione di Francesco Arcangeli, il quale, durante la primavera dello stesso anno, ha modo di sottolineare il definitivo distacco del pittore rispetto alle correnti formali dei suoi contemporanei. L'ultima opera ancora vagamente legata all'ambito della figura \u00e8 \"Pittrice\" del 1952, parte della collezione Agostini.\nNel 1953 e nel 1958 vince un \"Premio Acquisto\" alla prima e alla sesta edizione del Premio Spoleto. Partecipa di nuovo alla XXXVI Biennale d'arte di Venezia del 1972. \nNumerosissime le mostre personali e l'inserimento di sue opere in importanti antologiche del Novecento. tra cui quella al Salone del Podest\u00e0 del Comune di Bologna dal 30 giugno al 3 settembre del 1995, curata da Pier Giovanni Castagnoli, professore di storia dell'arte all'Universit\u00e0 di Bologna.\nMuore a Bologna, sua citt\u00e0 di elezione, nel maggio del 2006, poco prima del suo 94\u00ba compleanno.\nVita privata.\nDurante la guerra si sposa con la pittrice bolognese Lidia Puglioli, rappresentante femminile del genere artistico informale, dalla quale, successivamente, si separer\u00e0. \nNegli anni settanta sposa la pittrice Maria Bruna Malaguti, sua allieva all'Accademia venti anni prima."}
{"id": "1098276", "revid": "1305772", "url": "https://it.wikipedia.org/wiki?curid=1098276", "title": "Fagiani", "text": ""}
{"id": "1098284", "revid": "3115", "url": "https://it.wikipedia.org/wiki?curid=1098284", "title": "Civette", "text": ""}
{"id": "1098310", "revid": "3115", "url": "https://it.wikipedia.org/wiki?curid=1098310", "title": "Orsetti lavatori", "text": ""}
{"id": "1098312", "revid": "3115", "url": "https://it.wikipedia.org/wiki?curid=1098312", "title": "Anatre", "text": ""}
{"id": "1098314", "revid": "342773", "url": "https://it.wikipedia.org/wiki?curid=1098314", "title": "Titani (I Cavalieri dello zodiaco)", "text": ""}
{"id": "1098316", "revid": "767487", "url": "https://it.wikipedia.org/wiki?curid=1098316", "title": "Palazzo delle Cento Finestre", "text": "Il Palazzo delle Cento Finestre, gi\u00e0 conosciuto come Palazzo del Centauro, si trova in piazza Santa Maria Maggiore a Firenze. Sui quattro lati in effetti si dispone un numero di aperture di poco inferiore a cento.\nStoria e descrizione.\nIn questi sito si trovavano anticamente le case dei Manovelli, dei Carnesecchi e forse dei Martini. Alla fine del Quattrocento numerosi di questi edifici vennero acquistati da Michele di Carlo Strozzi, ma solo all'inizio del XVIII secolo venne edificato un vero e proprio palazzo gentilizio, probabilmente dal 1720. Nel 1744 Giuseppe Zocchi includeva gi\u00e0 una vista del \"Palazzo del Sig. Marchese Strozzi, del Centauro, e della Strada che conduce a S. M. Novella\" nella famosa serie di incisioni di vedute di Firenze. L'appellativo \"del Centauro\" deriva dal fatto che all'epoca il gruppo scultoreo di Giambologna di \"Ercole con il centauro Nesso\" (1599) si trovava davanti al palazzo, al Canto dei Carnesecchi, dove convergevano via dei Cerretani, via Panzani, via de' Rondinelli e via dei Banchi, e solo poco prima della met\u00e0 dell'Ottocento venne spostato nella loggia dei Lanzi. Da allora il palazzo \u00e8 conosciuto come \"delle Cento Finestre\".\nNel 1757 Jacopo Carlieri nel \"Ristretto delle cose pi\u00f9 notabili della citt\u00e0 di Firenze\" segnalava il palazzo non solo come completo, ma anche come gi\u00e0 passato alla famiglia Martini.\nDa una descrizione catastale del 1801 si evince come il palazzo fosse esternamente molto simile ad oggi, mentre gli ambienti interni erano disposti in maniera diversa: non esiste pi\u00f9 lo scalone centrale dal grande vano centrale che portava ai due appartamenti principali nei quali era diviso il palazzo. Oltre la stretta via Teatina esistevano le scuderie e i vani di servizio dell'edificio: un passaggio sopraelevato tuttora esistente collega il palazzo principale a queste strutture.\nNel 1810 il palazzo fu acquistato da Elisabetta Ganucci, vedova Galli Tassi, e fu probabilmente allora che furono iniziati i lavori di ristrutturazione e abbellimento che determinarono le monumentali forme attuali degli ambienti interni dell'edificio.\nTre sale al primo piano lungo via de' Cerretani presentano ancora le decorazioni di quegli anni, quali affreschi con soggetti mitologici e allegorici (\"Hermes e Pallade\", \"Afredite ed Hera\", \"Scene dell'Iliade e dell'Odissea\", \"Allegoria delle Arti e delle Stagioni\"), attribuiti al caposcuola della pittura neoclassica a Firenze, il pratese Luigi Catani, forse coadiuvato da Gasparo Bargioni (1810-1813 circa).\nDurante il periodo di Firenze Capitale il palazzo ospit\u00f2 la Prefettura della Provincia di Firenze. Nel 1868 la Provincia si trasfer\u00ec a Palazzo Medici-Riccardi e il palazzo venne venduto dal barone Isacco Franchetti, di origine ebraica e nobile dal 1859 per i meriti verso Casa Savoia, che fece risistemare il palazzo da Giuseppe Poggi. L'architetto del piazzale Michelangelo intervenne all'esterno, aggiungendo il balcone sul portale ed i timpani sulle finestre del piano nobile, nell'androne prolungandolo verso la corte interna, per permettere l'accesso delle carrozze, e ricostru\u00ec lo scalone monumentale dotandolo di grandi finestre che ne illuminassero i vani.\nL'ambiente interno pi\u00f9 interessante \u00e8 la grande \"Sala da Ballo\", dove recentemente sono stati riscoperti i colori originari dell'epoca del Poggi: intonaco azzurro con stucchi ed elementi architettonici a rilievo in bianco. I medaglioni decorativi riproducono temi legati alla musica e al ballo e circondano un affresco di una dea alata su una nuvola, con fiori e putti, risalente probabilmente agli anni a cavallo tra Sette e Ottocento. Risale allo stesso periodo anche uno studio decorato a grottesche, e paesaggini, e la sala da pranzo, con scene di caccia dipinte.\nNel 1875, dopo un nuovo cambio di propriet\u00e0, l'edificio perse la funzione di residenza privata: all'interno furono ricavati uffici e vennero aperti i negozi al primo piano, sostituendo alle finestre inginocchiate le vetrine che si vedono ancora oggi. Nel Novecento, dagli anni Quaranta al 1967 ospit\u00f2 la sede regionale della Rai, poi di una compagnia assicurativa e oggi della Banca Popolare di Milano."}
{"id": "1098320", "revid": "287204", "url": "https://it.wikipedia.org/wiki?curid=1098320", "title": "Drammaterapia", "text": "La drammaterapia \u00e8 una forma di psicoterapia basata su una metodologia attiva ed esperienziale, mirata a facilitare la capacit\u00e0 del partecipante di raccontarsi, risolvere problemi, stabilire delle mete, esprimere emozioni in maniera appropriata, approfondire ed estendere l'esperienza del proprio mondo interiore, migliorare le competenze e i rapporti interpersonali e rafforzare la flessibilit\u00e0 nel rappresentare ruoli nella vita personale, al tempo stesso accrescendo la flessibilit\u00e0 tra ruoli.\nDefinizione.\nSecondo la definizione (1991) della BADth (\"British Association of Dramatherapists\"): \"Drammaterapia \u00e8 l'uso intenzionale e sistematico degli aspetti curativi del dramma nel processo terapeutico\".\nL\"Institute of Dramatherapy\", che ne \u00e8 stata la prima scuola accreditata in Gran Bretagna, ha enunciato nel 1993 la seguente definizione: \"La Drammaterapia \u00e8 una terapia artistica basata sull'arte teatrale e applicata a contesti clinici e sociali, sia in assetto individuale sia di gruppo\".\nGrazie a questa flessibilit\u00e0 applicativa, la drammaterapia si presta anche ad essere impiegata nei contesti lavorativi ove siano fondamentali le risorse umane (nel qual caso viene detta \"Drama-based training)\", in particolare nella costruzione di squadre, nella risoluzione di conflitti e, pi\u00f9 in generale, nella crescita professionale (ad esempio per la cura dell'ansia da prestazione)."}
{"id": "1098322", "revid": "1684799", "url": "https://it.wikipedia.org/wiki?curid=1098322", "title": "Bobby Dall", "text": "Biografia.\nDall \u00e8 il pi\u00f9 giovane di tre figli. Assieme alla famiglia si spost\u00f2 in Florida per breve tempo, per poi tornare ad Harrisburg, la citt\u00e0 dove era nato. Bobby aveva l'ambizione di laurearsi in legge, ma inizi\u00f2 sin da ragazzo ad interessarsi alla musica. Cominci\u00f2 cos\u00ec a suonare la chitarra, per poi passare al basso all'et\u00e0 di 15 anni, lo strumento con cui conquister\u00e0 il successo.\nNel 1983 fonda i Poison con Bret Michaels (voce), Matt Smith (chitarra) e Rikki Rockett (batteria). La band risiedeva a Mechanicsburg, una cittadina non molto distante da Harrisburg, in Pennsylvania. I quattro si spostarono a Los Angeles, California e il chitarrista Smith, che stava per avere un figlio, dovette presto ritirarsi e tornare in Pennsylvania. Egli venne sostituito da C.C. DeVille.\nLa band conquist\u00f2 un grande successo tra la seconda met\u00e0 degli anni ottanta e l'inizio dei novanta entrando nella storia del movimento hair metal.\nDall ebbe due figli: Zachary Brandon (nato il 16 dicembre 1990) e Zoe Brianne (nata il 9 gennaio 1997). Attualmente vive in Florida.\nStrumentazione.\nBobby Dall, come molti bassisti heavy metal anni ottanta, ha usato molto spesso e usa tuttora bassi B.C. Rich, in particolar modo l'Ironbird e il Warlock."}
{"id": "1098324", "revid": "124123", "url": "https://it.wikipedia.org/wiki?curid=1098324", "title": "Roberto Santini", "text": "Fra i suoi scritti, oltre ai racconti vincitori di numerosi premi letterari, vi sono i libri \"La regola del male\", edito da Contatto Ed. di Lerici nel 2005, \"A luce spenta\", edito da Editrice Laurum di Grosseto nel 2007. Nel 2009 ha pubblicato, sempre con Laurum, \"Notti di raso bianco\". Nel febbraio 2010 \u00e8 uscito il romanzo \"Tre farfalle d'argento\" edito da Hobby &amp; Work.\nL'autore ha vinto il Premio Gran Giallo Citt\u00e0 di Cattolica nel 2000, il Premio Ghostbusters nel 2001 e il Premio Giallocarta nel 2005. Ha pubblicato racconti sul \"Giallo Mondadori\", su \"La Nazione\" e \"Il Resto del Carlino\" e su \"Delitti di carta\".Muore il 25 maggio 2010,nel giorno del suo 61\u00ba compleanno.\nNel 2011 in collaborazione con Arnoldo Mondadori Editore, le Biblioteche di Roma e l'Agenzia letteraria Trentin &amp; Zantedeschi, viene bandita la prima edizione del Premio Letterario Santini. Il racconto vincitore viene pubblicato in appendice alla collana Il Giallo Mondadori. \n\u00c8 stato anche insegnante alle scuole elementari."}
{"id": "1098326", "revid": "47767", "url": "https://it.wikipedia.org/wiki?curid=1098326", "title": "Oche", "text": ""}
{"id": "1098327", "revid": "147279", "url": "https://it.wikipedia.org/wiki?curid=1098327", "title": "Hafling", "text": ""}
{"id": "1098328", "revid": "100954559", "url": "https://it.wikipedia.org/wiki?curid=1098328", "title": "Gabriele d'Agnolo", "text": "Le note biografiche sull'architetto sono del tutto assenti, quindi non \u00e8 possibile ricostruire la formazione architettonica del d'Agnolo. Le note riportate da Bernardo De Dominici attribuiscono una probabile formazione classica a Roma studiando le antichit\u00e0 romane e le architetture contemporanee, sotto il consiglio del San Lucano.\nLe opere attribuitegli risalgono nell'arco dei primi due decenni del XVI secolo che corrispondono all'acme della carriera architettonica. Il rifacimento della chiesa di Santa Maria Egiziaca all'Olmo non \u00e8 datato ma nel 1513 riceve la prestigiosa committenza del duca Ferdinando Orsini che commissiona la progettazione del palazzo di famiglia che potesse gareggiare, per bellezza di forme, con il vicino Palazzo Sanseverino del San Lucano, il palazzo fu completato da Giovanni Francesco Di Palma dopo la morte del progettista. Tra il 1513 e il 1529 risale il Palazzo dei Tufi a Lauro. L'ultima architettura attribuita al d'Agnolo \u00e8 il Palazzo Carafa di Nocera che \u00e8 stato realizzato solamente nei primi anni del XVII secolo su disegni postumi dell'architetto."}
{"id": "1098329", "revid": "138353", "url": "https://it.wikipedia.org/wiki?curid=1098329", "title": "Casate", "text": ""}
{"id": "1098330", "revid": "320578", "url": "https://it.wikipedia.org/wiki?curid=1098330", "title": "Schenna", "text": ""}
{"id": "1098331", "revid": "1444886", "url": "https://it.wikipedia.org/wiki?curid=1098331", "title": "Napoleonidi", "text": "Con napoleonidi in numismatica sono indicate monete coniate da Napoleone I e dagli altri stati che erano pi\u00f9 o meno strettamente legati al Primo impero francese.\nStoria.\nIl sistema di governo instauratosi con la Rivoluzione francese, dopo aver usato inizialmente il sistema duodecimale che era in vigore da secoli in Francia, decise di passare ad un sistema decimale e contemporaneamente ad una nuova unit\u00e0 di conto, il franco.\nDopo il breve episodio dell'assegnato, \u00e8 l'immagine di Bonaparte primo Console che \u00e8 battuta sulla prima moneta da 1 franco, nell'anno XI (1802-03).\nLe guerre napoleoniche fecero espandere, in un modo o nell'altro, questo nuovo sistema in tutta l'Europa, dato che l'Imperatore non esit\u00f2 ad imporlo a tutti gli stati che occup\u00f2, per creare una prima unit\u00e0 monetaria europea.\nI pezzi emessi, detti \"napol\u00e9onides\", portarono i ritratti dell'imperatore o dei suoi parenti Girolamo Bonaparte in Vestfalia, Giuseppe Bonaparte in Spagna, Gioacchino Murat a Napoli etc.\nL'introduzione del nuovo sistema monetario non fu bene accolta in Vestfalia. La popolazione locale era molto attaccata alle sue monete anche se il sistema monetario era molto complesso e comprendeva tallero, Groschen (o gros denier tournois); provava un'avversione ben comprensibile contro un numerario straniero e non era disposta ad accettare un nuovo sistema monetario imposto con la forza.\nIl rifiuto fu tale che Napoleone I decise di non insistere ad imporre il sistema francese alla Spagna, a Barcellona, alle Provincie dell'Illiria, oltre che ai territori della Germania del Nord che erano troppo abituati alla monetazione di Amburgo.\nQuesto tentativo di unione monetaria inizialmente non ebbe successo. Solo intorno agli anni 1860 l'eredit\u00e0 di questa monetazione diede luogo all'Unione monetaria latina. Un ricordo di questo sistema \u00e8 rimasto fino ai giorni nostri nel dialetto milanese, in cui il termine \"franch\" ha continuato ad essere usato (fino all'avvento dell'euro) al posto di \"lira/lire\".\nDopo la morte dell'imperatore e lo smembramento dell'impero, il sistema decimale rest\u00f2 in uso e continu\u00f2 a guadagnare spazio in Europa. Fu usato da vari stati tra cui il ducato di Parma (1815), il regno di Sardegna (1816), il Belgio (1832), la Svizzera (1850)."}
{"id": "1098332", "revid": "36426", "url": "https://it.wikipedia.org/wiki?curid=1098332", "title": "Niccol\u00f2 Pericoli", "text": ""}
{"id": "1098333", "revid": "287204", "url": "https://it.wikipedia.org/wiki?curid=1098333", "title": "Matt Smith (musicista)", "text": "Nel 1983 fonda la band con Bret Michaels, Rikki Rockett e Bobby Dall a Mechanicsburg, una cittadina vicino a Harrisburg, in Pennsylvania sotto il nome di Paris. Nel 1985 migrano a Los Angeles, California, alla ricerca del successo. Cambiarono poco dopo nome in Poison. Smith per\u00f2 stava per avere un figlio, e dovette presto ritirarsi e tornare in Pennsylvania. Egli fu presto sostituito da C.C. DeVille.\nMatt Smith partecip\u00f2 alla realizzazione di alcuni brani del debut \"Look What the Cat Dragged In\" pur non essendo accreditato ufficialmente come contributore, anche se nell'album, il chitarrista \u00e8 C.C. DeVille."}
{"id": "1098335", "revid": "59975", "url": "https://it.wikipedia.org/wiki?curid=1098335", "title": "C.C. Deville", "text": ""}
{"id": "1098337", "revid": "110157", "url": "https://it.wikipedia.org/wiki?curid=1098337", "title": "Museo del fumetto e dell'immagine", "text": "Il Museo del fumetto e dell'immagine, di propriet\u00e0 del Comune di Lucca, \u00e8 situato in piazza San Romano 4. Creato da Gianni Bono, dal 2008 vede come responsabile della programmazione Angelo Nencetti. Il Museo non ha, n\u00e9 ha mai avuto, la funzione di direttore, in quanto ancora in attesa di un preciso assetto istituzionale.\nOrganizzazione.\nIl museo, che \u00e8 comunale e non museo nazionale come impropriamente indicato in passato fino al chiarimento ufficiale del sindaco Favilla, si snoda in varie sale, la prima \u00e8 dedicata a Sergio Tofano e al suo Signor Bonaventura. Dopo questa sala se ne possono notare altre dedicate tutte a fumetti d'epoca, quali: Frugolino, Novellino, Corriere dei Piccoli e anche spazi dedicati a autori come Antonio Rubino. Possiamo trovare, inoltre, anche alcuni primi numeri di Topolino giornale. Si arriva, poi, a sale dedicate a fumetti e autori pi\u00f9 recenti, come quella dedicata a Federico e Luciano Pedrocchi. Si conclude poi la visita con Tex, Diabolik e con la sala dedicata al mondo Disney e a Jacovitti. Nel 2005 \u00e8 stata inaugurata la seconda parte del museo, dopo lavori di restauro della struttura, stessa cosa vale per la terza parte del museo inaugurata invece nel 2006. Le sculture all'interno del museo e le scenografie sono state realizzate da Renzo Pardini e Roberta Traversa in collaborazione con gli autori dei personaggi dei fumetti.\n\u00c8 poi presente un percorso interattivo comprendente \"Le case dove vivono i sogni\", Lupo Alberto che insegna come nasce un albo a fumetti, la Sala Disney, il Laboratorio di Art Attack."}
{"id": "1098338", "revid": "120761215", "url": "https://it.wikipedia.org/wiki?curid=1098338", "title": "Ghatanothoa", "text": "Ghatanothoa \u00e8 uno dei Grandi Antichi appartenente all'universo lovecraftiano. Compare per la prima volta nel racconto intitolato \"Dagli eoni (Out of the Aeons)\" (1935), scritto da Howard Phillips Lovecraft e Hazel Heald.\nDescrizione.\nGhatanothoa \u00e8 un grande antico. Il suo aspetto \u00e8 cos\u00ec orribile che chiunque lo veda (o veda anche solo una perfetta replica del suo corpo, come per esempio una statuetta) viene pietrificato, come fosse un orrendo ibrido fossile-mummia vivente. La vittima rimane per sempre immobilizzata: il corpo mantiene una consistenza alternata tra pietrificato e mummificato, tutti gli organi interni continuano normalmente a funzionare, e anche la mente \u00e8 perfettamente cosciente, condannando lo sventurato a una lenta ma sicura discesa negli abissi della follia. Solo la distruzione del cervello della vittima la pu\u00f2 liberare da quella prigione infernale.\nGhatanothoa sarebbe intrappolato sotto il Monte Yaddith, che si eleva nell'oramai affondato continente di Mu. Questo dio dimorava sul pianeta Yuggoth (identificato poi come Plutone), ed \u00e8 stato invocato sulla Terra dall'antica razza aliena dei Mi-go, che costruirono una colossale fortezza in cima al Monte Yaddith-Gho, e qui intrappolarono Ghatanothoa. \nS. T. Joshi, uno studioso delle opere di Lovecraft, non crede che gli alieni coinvolti nell'evocazione della divinit\u00e0 siano i Mi-go. Nel suo saggio \"Lovecraft's Other Planets\", Joshi afferma che queste creature sono una razza originaria di Yuggoth, molto pi\u00f9 antica dei Mi-go. Citando il racconto di Lovecraft intitolato \"Colui che sussurrava nelle tenebre\" (1931), Joshi nota che gli edifici presenti su Yuggoth \"erano stati costruiti da una qualche razza estinta e dimenticata\" prima della venuta dei Mi-go. Joshi conclude che questi esseri sono la progenie aliena dell'oscuro pianeta Yuggoth\" (come scritto in \"Dall'abisso del tempo\") che evoc\u00f2 Ghatanothoa sulla Terra.\nGhatanothoa fa parte del pantheon delle popolazioni di Mu, che come gi\u00e0 scritto \u00e8 un continente che sarebbe sprofondato migliaia di anni fa nei mari dell'Oceano Pacifico. \u00c8 un dio malvagio e impone agli abitanti di Mu dei sacrifici umani in suo onore, minacciandoli di scendere dalla montagna in cui dimora per seminare morte e devastazione se i suoi desideri non vengono esauditi. I sacerdoti di Ghatanothoa, sfruttando tale terribile minaccia, sono riusciti ad ottenere molto potere, sia politico che sociale, e infatti il loro capo \u00e8 riuscito a rendere un semplice fantoccio persino il re di Mu.\nMolti hanno tentato invano di sconfiggere Ghatanothoa; fra di loro c'\u00e8 T'yog, il sacerdote supremo di Shub-Niggurath, la cui storia \u00e8 raccontata nell'immaginario libro maledetto (intitolato \"Unaussprechlichen Kulten\" o \"Culti innominabili\") scritto dall'altrettanto immaginario scrittore Friedrich von Junzt. T'yog, grazie a una pergamena donatagli dal dio Shub-Niggurath, poteva essere protetto dai poteri della diabolica entit\u00e0. I sacerdoti di Ghatanothoa, temendo di perdere i loro poteri e di vedere scatenata l'ira del dio nel caso in cui T'yog non fosse riuscito a sconfiggerlo, decisero di sostituirgli la pergamena con un falso. L'eroe part\u00ec quindi per la montagna dove dimorava Ghatanothoa senza avere il minimo sospetto dell'inganno, e non torn\u00f2 pi\u00f9 dal suo viaggio. Questa vicenda, stando a quanto dice von Juntz, si svolse nell'\"Anno della Luna Rossa\", cio\u00e8 nell'anno 173.148 a.C.\nDescrizione fisica.\nLa divinit\u00e0 si presenta come un enorme polpo informe, con numerosi occhi neri e miriadi di tentacoli.\nProbabilmente, ha dei legami di parentela con la divinit\u00e0 Cthulhu.\nAltre connessioni coi miti.\nNel \"Ciclo di Xothic\" di Lin Carter, Ghatanothoa \u00e8 il primogenito di Cthulhu; i suoi fratelli, in ordine di nascita, sono Ythogtha, Zoth-Ommog e Cthylla. Colin Wilson collega Ghatanothoa alla razza aliena rettiliana dei Lloigor, che sarebbe servitrice del dio.\nRiferimenti culturali.\nGhatanothoa, detto anche \"Dio del vulcano\", ha la capacit\u00e0 di pietrificare le persone: questa sua caratteristica potrebbe essere stata ispirata dalle vicende storiche del Vesuvio, un vulcano che erutt\u00f2 in epoca antica, intrappolando molti abitanti della vicina citt\u00e0 di Pompei nella lava, uccidendoli e trasformandoli in vere e proprie statue di roccia vulcanica.\nLa capacit\u00e0 di pietrificare di Ghatanothoa ricorda anche i poteri di Medusa, figura mitologica dell'antica Grecia."}
{"id": "1098339", "revid": "81646", "url": "https://it.wikipedia.org/wiki?curid=1098339", "title": "Apparato cardiovascolare", "text": ""}
{"id": "1098342", "revid": "289247", "url": "https://it.wikipedia.org/wiki?curid=1098342", "title": "Museo Nazionale del Fumetto", "text": ""}
{"id": "1098343", "revid": "339392", "url": "https://it.wikipedia.org/wiki?curid=1098343", "title": "AC Prato", "text": ""}
{"id": "1098344", "revid": "476645", "url": "https://it.wikipedia.org/wiki?curid=1098344", "title": "Museo del Fumetto", "text": ""}
{"id": "1098345", "revid": "81646", "url": "https://it.wikipedia.org/wiki?curid=1098345", "title": "Patologie cardiocircolatorie", "text": ""}
{"id": "1098349", "revid": "124816767", "url": "https://it.wikipedia.org/wiki?curid=1098349", "title": "John Cleese", "text": " Ha vinto premi BAFTA e Emmy, e ha ricevuto una nomination agli Oscar come migliore sceneggiatura per il film \"Un pesce di nome Wanda\".\nBiografia.\nPrimi anni.\nFiglio unico dell'assicuratore Reginald Francis Cheese (che cambi\u00f2 il cognome in Cleese entrando nell'esercito nel 1915) e Muriel Evelyn Cross, crebbe in un ambiente benestante. Si distinse a scuola sia negli studi sia nello sport. Uno dei suoi maggiori interessi era il programma comico radiofonico \"The Goon Show\" (1951-1960).\nInsegn\u00f2 per due anni alle scuole medie che aveva frequentato, prima di iniziare gli studi in Legge a Cambridge presso il Downing College, dove era in lista d'attesa per una borsa di studio. Qui si iscrisse alla compagnia teatrale universitaria \"Footlights\", collaborando alla stesura del variet\u00e0 \"I Thought I Saw It Move\" (1961), in cui recitava il giovane David Frost. L'anno successivo, in seguito alla laurea di quasi tutti i membri, entr\u00f2 ufficialmente nel cast e nel comitato di scrittura dove cominci\u00f2 la collaborazione con il neo-iscritto Graham Chapman, altro futuro \"Monty Python\", con cui recit\u00f2 nel variet\u00e0 del 1962 \"Double Take!.\" Nella compagnia erano presenti altri futuri comici di professione tra cui Tim Brooke-Taylor.\nScrisse e recit\u00f2 ancora nello spettacolo \"A Clump of Plinths\" (1963), che vinse l'Edinburgh Fringe e, con il nuovo titolo \"Cambridge Circus\", tenne scena a Londra per quattro mesi. Nel frattempo Cleese si laure\u00f2 in legge e, notato per aver scritto la maggior parte del materiale dello spettacolo, venne assunto come autore dalla BBC, \"un lavoro pi\u00f9 remunerativo che fare l'assistente in uno studio legale\". Il materiale di \"Cambridge Circus\" venne riproposto, con integrazioni, in una serie radiofonica intitolata \"I'm sorry, I'll Read That Again\" interpretata dallo stesso cast. La serie divenne poi stabile e and\u00f2 in onda (occasionalmente con Cleese) dal 1965 al 1974.\nNel 1964 lo spettacolo and\u00f2 in tour in Nuova Zelanda e a Broadway, New York. Cleese rimase poi in America a lavorare in diversi spettacoli, e qui incontr\u00f2 per la prima volta Terry Gilliam e l'attrice Connie Booth, sua futura moglie. Torn\u00f2 a Londra chiamato da David Frost, per far parte degli autori del programma \"The Frost Report\". Fece scritturare anche Graham Chapman con cui scrisse in coppia, e incontr\u00f2 qui Marty Feldman, Brooke-Taylor e gli altri futuri \"Monty Python\" Eric Idle, Terry Jones e Michael Palin. Recit\u00f2 in diversi sketch del programma, e ricevette ben presto ampi riconoscimenti come attore comico, a differenza di quanto succedeva nel teatro. Nonostante questo successo, suo padre continuava a spedirgli ritagli del \"The Daily Telegraph\" con offerte di lavoro in posti direttivi.\nNel 1966 Cleese si vide proporre da Frost la realizzazione di un programma autonomo, per il quale chiese la collaborazione di Chapman, Feldman e Brooke-Taylor. Il programma fu intitolato \"At Last the 1948 Show\" e and\u00f2 in onda per due stagioni su ITV. Cleese, Chapman e Palin realizzarono per ITV anche uno speciale di due ore dal titolo \"How To Irritate People\" (1968).\nI Monty Python.\nNel 1969 la BBC propose di realizzare un programma a cura del duo Cleese-Chapman e del gruppo della trasmissione \"Do Not Adjust Your Set\" Eric Idle, Michael Palin, Terry Jones e Terry Gilliam. Il programma fu chiamato \"Monty Python's Flying Circus\" e il successo fu tale che i sei vennero identificati da allora come i \"Monty Python\".\nPer evitare situazioni gi\u00e0 vissute nei programmi precedenti, Cleese stabil\u00ec che ci fosse una sostanziale parit\u00e0 tra gli autori/attori, sottolineata dal fatto che i loro nomi apparissero tutti insieme e in ordine alfabetico alla fine di ogni puntata. Affront\u00f2 il programma con l'obiettivo di lasciarsi alle spalle le convenzioni pi\u00f9 stant\u00ece che caratterizzavano la scrittura comica negli anni '60, come il formato degli sketch e l'obbligo della battuta finale. Nelle trasmissioni a cui aveva lavorato, molto del materiale da lui scritto faceva ridere tutti i collaboratori ma veniva scartato perch\u00e9 poco convenzionale.\nCleese lavor\u00f2 al \"Flying Circus\" per tre stagioni, scrivendo per la maggior parte delle volte con Chapman, il quale apportava modifiche surreali ai testi, scritti all'80% da Cleese. Ne \u00e8 un esempio il famoso \"Sketch del Pappagallo\", che in \"How To Irritate People\" trattava di un'automobile in panne e che Chapman ebbe l'idea di trasformare in un reclamo per un pappagallo \"Blu Norvegese\" morto.\nLo stile dei loro sketch era il pi\u00f9 verbale del gruppo, spesso erano rappresentate discussioni molto articolate caratterizzate da lunghe liste di coloriti sinonimi. In genere erano descritte situazioni ordinarie che diventavano assurde per motivi oscuri, e coinvolgevano personaggi dall'incontenibile rabbia repressa, sia che fossero figure autoritarie, distinti borghesi con la bombetta o sciatte casalinghe. Lo stesso tratto emergeva nella recitazione di Cleese, anche quando interpretava personaggi scritti da altri.\nVisto dai colleghi, Cleese era in effetti una persona molto disciplinata che raramente si lasciava andare. Non lo era comunque al punto di risultare antipatico, anzi questa sua caratteristica si rivel\u00f2 importante nel funzionamento del gruppo. Inoltre, unita all'aria aristocratica e alla notoriet\u00e0 lo rendeva il membro ideale per rappresentare i Monty Python. Il desiderio di struttura e di rispetto dei tempi caratterizzavano i suoi sketch e il suo modo di lavorare in generale.\nA partire dalla seconda met\u00e0 della seconda serie del \u2018\u2018Flying Circus\u2019\u2019, Cleese cominci\u00f2 a percepire una certa ripetitivit\u00e0 nel materiale prodotto dal gruppo. Non volle partecipare alla terza stagione, ma gli altri lo convinsero a farne met\u00e0, e fin\u00ec per partecipare a tutti gli episodi, pur riconoscendo che gli sketch veramente originali scritti da lui e Chapman erano solo due o tre. Non partecip\u00f2 poi alla quarta stagione. Prese parte invece a tutti i film del gruppo: \"E ora qualcosa di completamente diverso\", \"Monty Python e il Sacro Graal\", \"Brian di Nazareth\", \"Monty Python - Il senso della vita\". Partecip\u00f2 inoltre ai molti spettacoli dal vivo dei Monty Python.\nNegli anni del \"Flying Circus\", ossia dal 1970 al 1973, Cleese fu rettore dell'Universit\u00e0 di St. Andrews (Scozia, fondata nel 1413). Tra gli importanti cambiamenti che apport\u00f2 ci fu l'assegnazione del ruolo di vice-rettore a un rappresentante eletto degli studenti. Nel 2014 i Pythons si ritrovarono dopo 31 anni dal loro ultimo film, dando vita al loro ultimo spettacolo: Monty Python Live (mostly).\nDopo i Python.\nNel 1975 Cleese scrisse con la moglie Connie Booth la sit-com \"Fawlty Towers\", ambientata in un hotel inglese diretto da un nevrotico Basil Fawlty (da lui interpretato). Ai sei episodi se ne aggiunsero altri sei nel 1979. La sit-com vinse tre premi BAFTA e fu dichiarata miglior programma televisivo inglese di sempre dal \"British Film Institute\" nel 2000.\nPartecip\u00f2 a diversi altri programmi TV, tra cui il \"Muppet Show\", cos\u00ec come a numerosi video educativi per businessman per la VideoArts. Recit\u00f2 inoltre in numerosi film, sia in ruoli comici che drammatici. Nel 1988 scrisse e recit\u00f2 nel film \"Un pesce di nome Wanda\", accanto a Jamie Lee Curtis, Kevin Kline e Michael Palin. Il film fu un successo di pubblico e critica e fu candidato all'Oscar per la sceneggiatura. Nel 1989 Graham Chapman mor\u00ec per le complicazioni di un cancro alla gola. L'elogio funebre di Cleese \u00e8 divenuto leggendario per leggerezza e comicit\u00e0. Con lo psicoterapeuta Robin Skynner scrisse due libri in forma di dialogo: \"\" e \"Life and how to survive it\".\nNel 1996 scrisse e recit\u00f2 in un altro film, \"Creature selvagge\", con lo stesso cast di \"Un pesce di nome Wanda\". Il film per\u00f2 fu un flop. In seguito dichiar\u00f2 che della sua vita rimpiangeva due cose: \"Creature selvagge\" e aver sposato Alyce Faye Eichelberger. Nel 1999 lo storico Q (Desmond Llewelyn) dei film di James Bond lo introdusse come suo futuro sostituto, \"R\", nel ruolo di esperto di \"gadget\". Lo interpret\u00f2 prima ne \"Il mondo non basta\" e poi in \"La morte pu\u00f2 attendere\". Nel 2004 partecipa come narratore, nel finale del brano \"Chomolungma\" nell'album A Valid Path di Alan Parsons.\nOltre che in diversi film e telefilm, ha recitato in diversi videogiochi tra cui \"Jade Empire\" e \"Starship Titanic\". Ha portato in tour lo spettacolo \"John Cleese\u2014His Life, Times and Current Medical Problems\" assieme alla figlia Camilla. Con lei sta scrivendo il musical di \"Un pesce di nome Wanda\". Negli anni 2009-2010 ha portato in tour lo spettacolo \"Alimenti tour\", il cui titolo si riferisce alla causa di divorzio dall'ultima moglie, Alyce Faye Eichelberger. Ha preso parte alla sit-com \"Will &amp; Grace\" nel ruolo di Lyle Finster. Infine ha interpretato \"Nick-Quasi-Senza-Testa\", il fantasma di Grifondoro nei primi due film della saga di \"Harry Potter.\"\nNel 2019, all'et\u00e0 di 79 anni, \u00e8 ancora sul palco per lo spettacolo di cabaret \"Seven ways to skin an Ocelot\", che lo porta fra l'altro nella citt\u00e0 di Vienna. Nel suo monologo e poi nel dialogo con il cabarettista austriaco Michael Niavarani, spiega perch\u00e9 al mondo \"non c'\u00e8 nessuna speranza\" Nello stesso anno partecipa al doppiaggio del film d'animazione \"Arctic - Un'avventura glaciale\".\nVita privata.\nDurante il soggiorno a New York, conobbe l'attrice Connie Booth che spos\u00f2 nel 1968. I due ebbero una figlia, l'attrice Cynthia, nata il 17 febbraio 1971. Cleese e Booth divorziarono nel 1978, comunque rimanendo amici. Nel 1981 spos\u00f2 l'attrice americana Barbara Trentham, da cui ebbe una figlia, Camilla, nata nel 1984. La coppia divorzi\u00f2 poi nel 1990. Si rispos\u00f2 nel 1992 con la psicoterapeuta Alyce Faye Eichelberger, per poi divorziare nel 2008.\nNel 1999 il lord inglese Paddy Ashdown, del partito dei liberaldemocratici, gli offr\u00ec di diventare lord a sua volta e quindi di occupare un seggio al Parlamento inglese, appunto nella Camera dei Lord. Ma Cleese, pur essendo un generoso finanziatore dei liberaldemocratici, declin\u00f2 l'offerta, affermando che non avrebbe potuto onorare l'impegno di trascorrere tutti gli inverni a Londra\nDurante la crisi dei trasporti dovuta all'eruzione del vulcano Eyjafjallaj\u00f6kull nel 2010, fece scalpore facendosi portare in taxi da Oslo a Bruxelles, dove prese il treno Eurostar per Londra. La corsa di 1500 km cost\u00f2 4.000 \u20ac e richiese tre guidatori a turno.\nNel 2008 espresse sostegno a Barack Obama durante le elezioni USA, donando 2300 $ alla sua campagna. Si rifer\u00ec a Sarah Palin dicendo: \u201cMichael Palin non \u00e8 pi\u00f9 il Palin pi\u00f9 comico\u201d.\nNel 2016, durante la campagna per la Brexit, si schiera a favore dell'uscita del Regno Unito dall'Unione europea (\"leavers\"). Dopo la vittoria del Leave, viene rappresentato sulla copertina del giornale americano New Yorker nel gesto caratteristico del famoso sketch \"Il ministero delle camminate strambe\", mentre s'incammina verso un burrone\nVive a Montecito, in California, con la moglie, la disegnatrice di gioielli Jennifer Wade, che ha sposato nel 2012. Nel 2018 annuncia di voler lasciare definitivamente la Gran Bretagna per trasferirsi a Nevis, isola dei Caraibi, in polemica con la stampa inglese e con il tono del dibattito politico sulla Brexit\nNel marzo 2015, in un'intervista a \"Der Spiegel\", gli \u00e8 stato chiesto se fosse religioso. Cleese ha affermato di non avere una grande considerazione della religione organizzata e ha detto di non essere impegnato in \"nulla tranne la vaga sensazione che ci sia qualcosa di pi\u00f9 in corso di quanto pensano i riduzionisti materialisti\".\nDoppiatori italiani.\nNelle versioni in italiano dei suoi film, John Cleese \u00e8 stato doppiato da:\nNei film da doppiatore la voce dell'attore \u00e8 sostituita da:"}
{"id": "1098350", "revid": "547034", "url": "https://it.wikipedia.org/wiki?curid=1098350", "title": "Rambus DRAM", "text": "La RDRAM, o Rambus DRAM, \u00e8 un tipo di memoria RAM nato per i processori Intel Pentium III Tualatin e i primi Pentium 4 Willamette e Northwood, sviluppato da Rambus tra il 1999 e il 2001.\nCaratteristiche tecniche.\nDi memorie RDRAM esistevano diverse versioni e tra queste si possono citare le \"Concurrent RDRAM\" e le pi\u00f9 veloci \"Direct RDRAM\". Avevano la possibilit\u00e0 di avere 2 canali per i dati, in modo da raddoppiare la velocit\u00e0, e una larghezza di banda di 16 bit che le differenziava dalle SDRAM (che invece avevano 8 bit). La memoria PC800 a 400 MHz RDRAM forniva una banda di 3,2 GB/s, ma costava parecchio e non offriva prestazioni soddisfacenti, inoltre, dato che le SDRAM offrivano latenze minori, le RDRAM risultavano consigliabili solamente se i dati venivano caricati in modo sequenziale, mentre per dati caricati in modo discontinuo erano di gran lunga migliori le ben pi\u00f9 economiche SDRAM.\nQuando poi AMD decise di supportare ufficialmente l'evoluzione delle memorie SDRAM, ovvero le DDR, il declino delle RDRAM fu inevitabile e anche Intel, accesa sostenitrice dello standard, fu costretta a sostituire il suo chipset i850 Tehama con il pi\u00f9 semplice i845 Brookdale, in grado di abbinare le DDR al Pentium 4 Northwood."}
{"id": "1098351", "revid": "1924342", "url": "https://it.wikipedia.org/wiki?curid=1098351", "title": "Promiscuous", "text": "Promiscuous \u00e8 una canzone scritta da Nelly Furtado, Timothy \"Attitude\" Clayton, Timbaland e Nate Hills per il terzo album della Furtado \"Loose\", pubblicato nel 2006.\nIl brano, prodotto da Timbaland e Danja, \u00e8 stato pubblicato come primo singolo in Nord America e come secondo nel resto del mondo, tranne in America Latina, dove \u00e8 stato pubblicato come terzo singolo nel tardo 2006.\nHa raggiunto il primo posto in Canada, Nuova Zelanda e Stati Uniti, diventando il suo singolo di maggior successo in Nord America. Ha raggiunto la posizione numero 11 in America Latina, diventando il suo secondo singolo di successo in quell'area geografica.\nLa canzone \u00e8 stata premiata come \"Best Pop Song\" ai Billboard Music Awards nel 2006, \u00e8 stata nominata come \"Best Pop Collaboration With Vocals\" alla quarantanovesima edizione dei Grammy Awards ed ha vinto il titolo di singolo dell'anno ai Juno Awards del 2007.\nDescrizione.\nIl testo di \"Promiscuous\" descrive i due aspetti della relazione in cui il protagonista del brano \u00e8 coinvolto. Furtado ha definito la collaborazione un qualcosa che lei \"non aveva mai fatto prima\" perch\u00e9 aveva visto il processo di scrittura come \"estremamente libero\" a causa del suo stile diverso. Furtado ha spiegato che mentre scrivevano il testo \"stavamo in realt\u00e0 flirtando, ed \u00e8 questo il perch\u00e9 il brano \u00e8 cos\u00ec spiritoso\", e che lei e Clayton gli avevano attribuito il nomignolo 'Canzone del BlackBerry' perch\u00e9 qualsiasi parola pronunciata nel brano pu\u00f2 essere inviata a qualcuno tramite SMS.\nL'allusione al cestista Steve Nash nel testo ha acceso il dibattito secondo cui egli e la Furtado avessero una storia d'amore, ma entrambi hanno smentito mentre Nash ha dichiarato: \"sono lusingato che lei mi abbia citato nel brano, ma io sono completamente innamorato di mia moglie e delle mie due bambine\".\nAccoglienza.\n\"Promiscuous\" \u00e8 stato ben accolto dai critici musicali. Rob Sheffield dal \"Rolling Stone\" l'ha definito un pezzo forte di \"Loose\", con un grande consenso riservato alla parte di Timbaland e alla \"resa canora di alt\u00e0 qualit\u00e0 musicale\" di Nelly Furtado. Pitchfork l'ha definita \"una delle migliori performance vocali della carriera di Timbaland\". Il brano \u00e8 stato redatto in tre classifiche delle canzoni pi\u00f9 belle del 2006: al quarto gradino da \"Blender\".\nTracce.\nCD singolo internazionale\nCD singolo UK\nCD singolo australiano\nPromiscuous (Remixes) - EP (iTunes download digitale)\nVideo musicale.\nIl video musicale di \"Promiscuous\" fu diretto da Little X e fa riscontro di piccoli cameo di Keri Hilson, Bria Myles e Justin Timberlake. Non segue una trama precisa e per desiderio di Nelly Furtado, si concentra su scene di ballo o corteggiamenti perch\u00e9 vi ha voluto ricreare l'asse tematico del brano e ha colto l'opportunit\u00e0 per filmare un video in un discopub per la prima volta. Agli MTV Video Music Award 2006, il video ha totalizzato tre nomine per il Miglior video dance, Miglior video femminile e Miglior video pop."}
{"id": "1098353", "revid": "1759407", "url": "https://it.wikipedia.org/wiki?curid=1098353", "title": "Una volta c'era un re", "text": "Una volta c'era un re \u00e8 la cavatina (atto I) della protagonista nella \"Cenerentola\" di Gioachino Rossini, su libretto di Jacopo Ferretti. Si tratta di una breve canzone in re minore, di sole 20 battute, con accompagnamento in tempo di barcarola. Nonostante la semplice mestizia della melodia iniziale, in tono con la situazione e il carattere umile del personaggio, la ripresa (\u00abSprezza il fasto e la belt\u00e0\u00bb) ospita alcune variazioni nello stile fiorito, tipico di Rossini.\nIl primo contralto a cantarla \u00e8 stata Geltrude Righetti Giorgi. \nAltri grandi contralti a cantarla sono stati Conchita Supervia, Fedora Barbieri, Giulietta Simionato, Teresa Berganza, Cecilia Bartoli, Jennifer Larmore, Sonia Ganassi, El\u012bna Garan\u010da e Joyce DiDonato.\nNell'opera.\n\"La Cenerentola\" rossiniana si apre nella decadente dimora di Don Magnifico. Clorinda e Tisbe, le due sorellastre di Cenerentola, non fanno altro che pavoneggiarsi davanti alla specchio, mentre Cenerentola \u00e8 al camino a mescolare il caff\u00e8. Per farsi compagnia, canta questa canzone \"in tono flemmatico\". Le due sorellastre, ovviamente, non la sopportano e cercano di zittirla, ma Cenerentola continua. Quando le due fanno per percuoterla, vengono fermate dall'arrivo provvidenziale di Alidoro, sotto vesti di mendicante. Cenerentola la canta una seconda volta, quando, tornata a casa dopo il ballo al palazzo del principe, ricorda la serata ed ammira il braccialetto, attendendo l'arrivo del principe Ramiro, che ha il braccialetto gemello.\nI versi.\nIl testo della canzone \u00e8 interamente costituito da versi tronchi: ottonari e quadrisillabi.\nLa fiaba e l'opera.\nLa canzone non \u00e8 altro che la fiaba di Cenerentola cantata. Ecco il testo in prosa:\nCenerentola \u00e8 una sorta di bocca della verit\u00e0. Tutto quello che canta avverr\u00e0 nell'opera, ma lei non lo sa. Per far s\u00ec che il principe Ramiro \"scelga per se l'innocenza e la bont\u00e0\", il suo precettore fa s\u00ec che il principe scambi il suo ruolo con quello del servo Dandini, cos\u00ec da osservare in incognito le tre ragazze. Mentre le altre due lo cacciano sdegnate, Cenerentola \u00e8 l'unica gentile con lui: la sua bont\u00e0 la premier\u00e0.\nAdattamenti.\nLa musica della canzone di Cenerentola fu adattata per una \"chanson\" francese intitolata \"L\u00e9gende de Marguerite\", su versi di N. Cimbal.\nL'aria viene usata come tema principale e semi-riscritta per la canzone di Geppetto nel film di \"Pinocchio\" del 2012."}
{"id": "1098355", "revid": "338988", "url": "https://it.wikipedia.org/wiki?curid=1098355", "title": "Kilometri", "text": ""}
{"id": "1098373", "revid": "217591", "url": "https://it.wikipedia.org/wiki?curid=1098373", "title": "Gabrielle Bossis", "text": "Scrisse un diario \"Lui ed io - Conversazioni spirituali\", considerato \"uno dei testi mistici cattolici pi\u00f9 importanti del nostro tempo\".\nBiografia.\nGabrielle Bossis apparteneva alla nobilt\u00e0 francese. Il nonno, Augusto Bossis, aveva varie propriet\u00e0 a Ingrandes e a Nantes. Intorno al 1830 si era dedicato alla riparazione di imbarcazioni sul \"Quai de la Fosse\". Il padre, Augusto Bossis, viveva di rendita a Nantes. Aveva sposato Cl\u00e9mence Barth\u00e9lemy, dalla quale aveva avuto quattro figli: Augusto, Cl\u00e9mence, Marie e Gabrielle, ultimogenita.\nGabrielle crebbe in un clima colto, sensibile e mondano. A sei anni fu mandata a studiare nel collegio delle \u201cFedeli Compagne di Ges\u00f9\u201d a Nantes. Il collegio era frequentato da allieve benestanti. La disciplina era molto severa. Molto timida e introversa, Gabrielle ricevette la sua Prima Comunione a dodici anni, il 10 giugno 1886.\nNel 1898 mor\u00ec il padre e Gabrielle, che aveva 24 anni, si trasfer\u00ec per lungo tempo sulla Costa, con la madre e la sorella Cl\u00e9mence. La famiglia Bossis continu\u00f2 a frequentare la societ\u00e0 internazionale e Gabrielle si distinse nella pittura, nella musica, nella scultura, nel canto, nel ricamo, nella danza, e in molti sport dell'epoca. Ricevette molte proposte di matrimonio, che rifiut\u00f2 sentendo che non era la sua strada. Anche in quegli anni di vita mondana e raffinata rimase sempre fedele ai suoi sentimenti religiosi.\nNel 1908 mor\u00ec la madre e quattro anni dopo, nel 1912, anche la sorella Cl\u00e9mence. Gabrielle, rimasta sola - perch\u00e9 il fratello e la sorella erano sposati - non si chiuse in se stessa. Insegn\u00f2 catechismo e lavor\u00f2 in un laboratorio di arredi liturgici per le Missioni, che aiut\u00f2 anche economicamente.\nPrese anche il diploma di infermiera e, durante la prima guerra mondiale (1914-1918), fu una crocerossina molto stimata per il suo lavoro. Nel 1918, durante un combattimento aereo nei cieli di Verdun, mor\u00ec il nipote Jean, figlio della sorella Marie. Per Gabrielle, molto legata al nipote, fu un dolore molto forte. Con i redditi delle propriet\u00e0 ereditate fece molta beneficenza, soprattutto alle sue due parrocchie, di Nantes e di Fresne. A Le Fresne-sur-Loire, a circa sessanta chilometri da Nantes, la famiglia Bossis era proprietaria di un antico monastero trasformato in residenza di villeggiatura. Gabrielle am\u00f2 molto Fresne per la vita semplice e raccolta che vi si conduceva.\nNel 1923, a quasi cinquant' anni, su invito del curato di Fresne, don Olive, scrisse e interpret\u00f2 un'operetta morale, \"Le Charme\". Fu un successo e Don Olive organizz\u00f2 molte repliche anche in altre parrocchie. Dal 1923 al 1936, compose 13 commedie in tre atti e 14 scenette \"Sayn\u00e8te\" o \"balletti\".\nDal 1923 al 1948, fin quasi alla vigilia della sua morte, Gabrielle and\u00f2 in tourn\u00e9e. Il suo nome divenne presto famoso sia in Francia che altrove. \"Le Charme\" venne pubblicato con molto successo e fu premiato in un concorso per \"Commedie sociali\". Con \"La leonessa\" vinse un primo premio nel 1926. Le opere di Bossis erano estranee ad ambizioni letterarie: erano scritte per risvegliare le coscienze, per l'apostolato, e Gabrielle sostenne anche tutte le spese delle sue tourn\u00e9e.\nNel 1936, a sessantadue anni, accett\u00f2 di organizzare una tourn\u00e9e in Canada. Per trascorrere le lunghe ore di viaggio a bordo del transatlantico \u00cele-de-France incominci\u00f2 a scrivere un diario sulle impressioni del viaggio. Il diario ben presto divenne qualcosa di pi\u00f9 di una semplice cronaca, perch\u00e9 la \"Voce\" misteriosa, che aveva gi\u00e0 avvertito in giovent\u00f9, le chiese di scrivere sotto dettatura i loro colloqui. I dialoghi si concluderanno solo alla morte della scrittrice e diventeranno l'opera \"Lui et Moi\". Le \"conversazioni spirituali\" di Gabrielle Bossis si collocano nella letteratura mistica cui appartengono anche santa Teresa di Lisieux, santa Caterina da Siena, santa Gertrude di Helfta e la beata Anna Katharina Emmerick.\nFino alla fine, anche durante le tourn\u00e9e, Gabrielle non risparmi\u00f2 per s\u00e9 sacrifici e mortificazioni dello spirito e del corpo per la salvezza delle anime, e non tralasci\u00f2 mai l'Ora Santa di ogni gioved\u00ec, la Messa quotidiana, le visite al Santissimo Sacramento e il Rosario.\nNel giugno del 1940, con l'invasione tedesca, Nantes visse ore tragiche: l'occupazione costrinse gli abitanti a lasciare le proprie abitazioni e Gabrielle si rifugi\u00f2 a Curzon. Nel settembre del 1943 gli Alleati bombardarono ponti e strade, per impedire la ritirata ai tedeschi in fuga, e Nantes fu duramente colpita.\nNell'autunno del 1944, rispondendo a un invito del suo Interlocutore, accett\u00f2 di pubblicare alcuni estratti del suo diario, a condizione che fosse mantenuto l'anonimato. Nonostante la guerra il gesuita Padre de Parvillez, autore di molte opere letterarie e grande stimatore e amico della scrittrice, trov\u00f2 un editore, Raphael Labergerie, cui consegn\u00f2 i quaderni originali di Gabrielle. Ma Labergerie venne assassinato per strada poco tempo dopo. I testi furono per\u00f2 ritrovati intatti. Alla fine della guerra Padre de Parvillez trov\u00f2 un altro editore, Gabriel Beauchesne.\nLa prima edizione di \"Lui e io\" fu pubblicata nel luglio del 1949. Nell'agosto dello stesso anno l'autrice affront\u00f2 un'operazione chirurgica per un tumore al seno. Nel marzo 1950 il tumore si era esteso anche ai polmoni. Gabrielle con grande serenit\u00e0 accett\u00f2 l'ultima prova.\nSi spense a settantasei anni, la notte del Corpus Domini, fra l'8 e il 9 giugno del 1950. Fu sepolta a Fresne. Sulla sua tomba Gabrielle stessa anni prima aveva posto un'iscrizione: \"O Cristo, fratello mio/ lavorare accanto a te/ soffrire con te/ morire per te/sopravvivere in te\".\nOpere.\nDiario.\n\"Lui et moi\" (1936-1950). Il diario usc\u00ec a Parigi per la prima volta nel 1949 ed ebbe un enorme successo. Da allora ha avuto ristampe quasi annuali con traduzioni in varie lingue.\nCommedie.\n\"Le charme\", \"Les illusions de Madame Dupont\", \"Le ramasseur de braise\", \"La marchande de larmes\", \"La lionne\", \"Ame de Poup\u00e9e\", \"Chanteuse de rue\", \"Les herpes folles\", \"Une vielle fill et treize gosses\", \"Les lunes de miel en r\u00e9paration\", \"La petite veilleuse de quatre sous\", \"Un mari dans du coton\", \"Deux \u00e0 Troyes et six \u00e0 Sete\".\nOperette.\n\"Les poup\u00e9es m\u00e9canique\", \"L'\u1eadme de la clairi\u00e8re\", \"La re\u00eene Marie Am\u00e9lie \u00e0 Serran\", \"Le cirque des G\u00e9antes\", \"La femme qui a perdu son ombre\", \"Roses et colombes\", \"Les heures v\u00e9cues\", \"Algues et brises\", \"Et il y avait une fois\", \"La femme aux yeux de myosotis\", \"Les bo\u00eetes \u00e0 bijoux\", \"Les grillonnes des foyers\", \"Les pech\u00e9s capitaux\", \"Six femmes pour un mari\"."}
{"id": "1098378", "revid": "466539", "url": "https://it.wikipedia.org/wiki?curid=1098378", "title": "Nazionale di calcio delle Isole Marianne Settentrionali", "text": "La nazionale di calcio delle Isole Marianne Settentrionali \u00e8 la rappresentativa calcistica dell'omonimo commonwealth. Non \u00e8 membro della FIFA ma \u00e8 stata associata all'OFC fino al 2009, quando \u00e8 passata all'Asian Football Confederation.\nStoria.\nNel dicembre 2006 la EAFF ha ammesso le Isole Marianne Settentrionali come membro provvisorio. La prima squadra partecipa principalmente ai Micronesia Games. Ha partecipato come membro provvisorio al turno preliminare della East Asian Cup 2008 perdendo entrambe le partite contro ."}
{"id": "1098379", "revid": "767487", "url": "https://it.wikipedia.org/wiki?curid=1098379", "title": "Canzoniere delle Lame", "text": "Il Canzoniere delle Lame \u00e8 stato un gruppo politico-musicale con sede nella citt\u00e0 di Bologna. Fu fondato nel 1967 nell'allora quartiere Lame, attualmente incorporato nel Quartiere Navile, dai giovani Janna Carioli e Gianfranco Ginestri, entrambi nati nel 1944. Il massimo successo di critica e di pubblico l'ottenne nel decennio 1970-80, durante il quale questo gruppo partecip\u00f2 a numerose tourn\u00e9e in Italia e all'estero, e incise molte canzoni politico-sociali che furono inserite e diffuse in 33 dischi. L'ultimo recital del gruppo fu effettuato nel 1987. Complessivamente, nel ventennio 1967-1987, sono stati presentati oltre mille concerti in patria e all'estero.\nStoria.\nPremessa.\nNel 1957, dopo la morte del compositore e musicista tedesco Kurt Weill, il torinese Sergio Liberovici (1930-1991) si reca a Berlino Est per fare ricerche sui canti politici di Bertolt Brecht. Torna in Italia entusiasta, compone nuovi canti sociali e, assieme al torinese Fausto Amodei e altri intellettuali, fonda il gruppo politico-musicale denominato Cantacronache. Negli anni a cavallo del 1960, dopo avere fatto incisioni discografiche, questo gruppo presenta concerti alle feste provinciali de l'Unit\u00e0 e dell'Avanti!, e in tali occasioni contribuisce alla nascita di vari canzonieri folk-politici in varie citt\u00e0 italiane in cui essi hanno cantato (tra cui Bologna).\nFondazione.\nDal 1960 l'allora sedicenne Gianfranco Ginestri, giovane comunista bolognese, stimolato dai suddetti Cantacronache, con un registratore Gelosino va, per un quinquennio, alla ricerca di canzoni sociali emiliano-romagnole cantate da mondine, braccianti, partigiani, operai, eccetera... La sera del 9 settembre 1966 conosce Ivan Della Mea e altri giovani cantautori politici del Nuovo Canzoniere Italiano, durante un \"Concerto per la Pace\" promosso dal Partito Comunista Italiano, nei Giardini Margherita di Bologna. Nell'inverno 1966-67 redige un libretto dal titolo \"Il Canzoniere Ribelle dell'Emilia-Romagna\" contenente la sua ricerca, con un centinaio di testi di canti popolari-politici emiliani e romagnoli in lingua italiana, e altrettanti commenti storico-musicali. Grazie alla preziosa supervisione redazionale della coautrice coetanea Janna Carioli, tale libretto viene stampato alla vigilia del 1\u00ba maggio 1967 dalle loro \"Edizioni Gruppo Free\", venendo poi diffuso nelle case del popolo emiliano-romagnole, e regalato a tutte le 100 biblioteche comunali di Bologna e provincia. Nel suddetto giorno dedicato alla festa dei lavoratori, che preannuncia le lotte sociali del mitico 1968, il duo Carioli-Ginestri fonda il \"Canzoniere delle Lame\", a cui successivamente aderiscono giovani studenti, operai, impiegati, insegnanti, lavoratori politicamente e culturalmente impegnati a sinistra. Le prove musicali principali si effettuavano nel salone del Circolo Arci \"Pescar\u00f2la\", in una casa del popolo della periferia bolognese, in via Zanardi 184, fuori Porta Lame... I loro consulenti storici furono: Dante Cruicchi (sindaco di Marzabotto) e Luigi Arbizzani (presidente dell'Istituto Gramsci di Bologna), e anche i dirigenti dell'ANPI Lino \"William\" Michelini e Renato \"Italiano\" Romagnoli.\nSpettacoli.\nIl 1\u00ba maggio 1967 viene effettuato il primissimo recital informale del gruppo, durante una festa pacifista campestre promossa dai coniugi Cesare Malservisi e Francesca Ciampi, ideatori del nome del gruppo. Al termine di un rodaggio musicale estivo il gruppo presenta una sorta di prova generale pubblica il 1\u00ba ottobre 1967 nella popolare Sala della Pace del Circolo Arci \"Cesare Pavese\" di via del Pratello, nel centro storico di Bologna. Per\u00f2 il vero debutto ufficiale del gruppo avviene il 1\u00ba maggio 1968 nella piazza Grande di Modena, dopo il comizio di Nilde Jotti. Per tutta l'estate del '68 questo gruppo ha cantato prevalentemente in Emilia-Romagna e in Toscana. Poi nell'estate 1969 ha effettuato la sua prima tourn\u00e9e all'estero, nella regione di Parigi. Quindi fino al 1983 il gruppo ha svolto recital in quasi tutte le province italiane. Nel triennio 1984-86 i solisti del \"Canzoniere delle Lame\" hanno cantato in minigruppi musicali, oppure assieme ad altri membri di complessi folk politici italiani. Il 20 maggio 1987 si \u00e8 svolto l'ultimissimo spettacolo pubblico del \"Canzoniere delle Lame\" nel corso di un \"Concertone per la Pace\" tenutosi nel Circolo Arci bolognese \"Ca' De Mandorli\", al quale hanno partecipato anche cantanti politici stranieri venuti a Bologna appositamente per presenziare al pensionamento del complesso. Nel suddetto periodo il gruppo ha svolto anche una notevole attivit\u00e0 di archiviazione, redazione, edizione, creazione, composizione, e incisione di canzoni di protesta presenti in 33 dischi.\nTourn\u00e9e.\nIl \"Canzoniere delle Lame\" ha suonato in piccoli e grandi concerti in varie capitali mondiali: a Berlino Est, Berlino Ovest, L'Avana, Parigi, Bruxelles, Lisbona, Praga, Budapest, Sofia, Vienna, Zurigo, oltre che Roma e nei capoluoghi di tutte le regioni italiane.\nAll'estero il gruppo ha cantato anche con numerosi artisti stranieri, tra cui: Miriam Makeba, Mercedes Sosa, Sara Gonz\u00e1lez, Isabel Parra, Maria Farantouri, Sacha Distel, Alan Stivell, Peter Gabriel, Al\u00ed Primera, Sergio Ortega, Silvio Rodr\u00edguez, Pablo Milan\u00e9s, Harry Belafonte, Mik\u012bs Theod\u014drak\u012bs, Perry Friedman, Dean Reed, Carlos Puebla, Quilapay\u00fan, Inti-Illimani e tanti altri.\nIn Italia il \"Canzoniere delle Lame\" ha cantato anche con vari artisti italiani. tra cui: Ivan Della Mea, Fausto Amodei, Michele Straniero, Rudi Assuntino, Gualtiero Bertelli, Ernesto Bassignano, Leoncarlo Settimelli, Franco Trincale, Quinto Ferrari, Deborah Kooperman, Caterina Bueno, Giovanna Daffini, Giovanna Marini, Rosa Balistreri, Antonietta Laterza, Raffaella De Vita, Anna Identici, Miranda Martino, Ombretta Colli, Paola Pitagora, il Nuovo Canzoniere Italiano, il Canzoniere del Lazio, gli Stormy Six e tanti altri.\nIn Italia il gruppo bolognese ha cantato in decine di teatri e circoli Arci, ma soprattutto si \u00e8 esibito in centinaia di feste della stampa comunista, come l'Unit\u00e0, in tutta la penisola italiana.\nAll'estero il gruppo ha presentato spettacoli in varie feste popolari parigine de L'Humanit\u00e8 e della Cit\u00e8 Universitaire, ma anche a bordo di navi-crociera sovietiche e dentro a villaggi turistici istriani-jugoslavi.\nIn TV il \"Canzoniere delle Lame\" ha cantato negli studi televisivi romani della RAI, negli studi avaneri della TV-Cubana, e in programmi popolari radiotelevisivi di quasi tutti i paesi est-europei.\nL'edificio teatrale internazionale pi\u00f9 prestigioso nel quale il \"Canzoniere delle Lame\" ha cantato \u00e8 stato il Berliner Ensemble (fondato da Bertolt Brecht), dove il gruppo si \u00e8 esibito il 1\u00ba agosto 1973, a Berlino Est, nell'allora Repubblica Democratica Tedesca, grazie ai registi teatrali della TV-DDR, con la presentazione bilingue del compositore veneziano Luigi Nono.\nComponenti.\nDel \"Canzoniere delle Lame\" di Bologna, nel ventennio 1967-1987, hanno fatto parte in tutto circa 50 membri (tra musicisti, cantanti e tecnici) ma per motivi pratici le tourn\u00e9e del gruppo erano effettuate da complessi aventi al massimo solo 9 persone, dato che il pullmino del CDL aveva solo 9 posti, pi\u00f9 lo spazio per gli impianti di voci e luci.\nL'ensemble ha presentato spettacoli politico-musicali fino alla fine degli anni ottanta, ma alcuni suoi ex membri continuano tuttora a cantare, sia come esecutori solisti e sia all'interno di varie formazioni corali e musicali bolognesi.\nOltre ai due fondatori ufficiali, Janna Carioli (cantante e autrice) e Gianfranco Ginestri (cantante e pressagent), un contributo importante iniziale fu dato da\nAlba Arnofoli (organizzatrice), Bruno Cuppi (cantante, chitarrista) e Marino Manara (cantante).\nArchivio.\nA Bologna, alla vigilia del 40\u00ba anniversario della nascita del CDL, \u00e8 stato fondato l'\"Archivio Storico Multimediale del Canzoniere delle Lame\", il quale \u00e8 una sorta di museo comprendente un'infinit\u00e0 di libri, dischi, cassette, nastri, ricerche, foto, documenti, programmi, manifesti, locandine, volantini, e 15 grandi volumi con 1.500 pagine di rassegne-stampa. Il 7 novembre 2006 tutto ci\u00f2 \u00e8 stato regalato dal cofondatore del CDL Gianfranco Ginestri (alla presenza del cantautore scomparso Ivan Della Mea, dello storico vivente Cesare Bermani e del cantastorie-musicologo sardo-bolognese Salvatore Panu) al Quartiere Navile. Il suddetto archivio \u00e8 a disposizione di cantanti, coristi, musicisti e studiosi presso la Biblioteca Comunale Lame - Cesare Malservisi.\nOgni anno, per volont\u00e0 di Gianfranco Ginestri, la biblioteca Lame, Anpi e il Quartiere Navile organizzano un evento per commemorare la battaglia di Porta Lame che si combatt\u00e9 il 7 novembre 1944 tra truppe naziste e fasciste e i partigiani della 7 brigata GAP Giuseppe Garibaldi.\nAl Cantagallo.\nIl 18 giugno 1973 Giorgio Almirante, di ritorno da un comizio con la scorta, si ferm\u00f2 nell'area di servizio di Cantagallo, alle porte di Bologna. Il personale, riconoscendolo, entr\u00f2 in sciopero e si rifiut\u00f2 di servirgli il caff\u00e8.\nIl \"Canzoniere delle Lame\" incise un 45 giri, venduto solamente al Mottagrill, il cui ricavato venne usato per la difesa dei lavoratori finiti sotto processo.\nDiscografia.\nNumerose canzoni del gruppo \"Canzoniere delle Lame di Bologna\" sono state inserite nei seguenti 33 dischi editi nel decennio 1970-1980. Poi, all'inizio del terzo millennio, \u00e8 stata prodotta e diffusa gratuitamente un'audiocassetta in edizione privata con trenta canzoni. Quindi, nel 2012, \u00e8 stato diffuso un libro-disco contenente un apposito disco-cd contenente venti canzoni politiche del gruppo bolognese. Infine, a cura del musicista-giornalista grossetano Giulio De Paola, nel 2013-14, circa 500 canzoni del CDL e degli amici del CDL sono state messe in YouTube."}
{"id": "1098380", "revid": "671029", "url": "https://it.wikipedia.org/wiki?curid=1098380", "title": "Coppa Italia Dilettanti 2005-2006", "text": "La Coppa Italia Dilettanti 2005-2006 di calcio \u00e8 stata disputata tra marzo e aprile 2006 ed \u00e8 stata vinta dall'Esperia Viareggio.\nLa prima fase eliminatoria a gironi.\nSquadre e gironi.\nLe 19 squadre partecipanti al primo turno sono state suddivise in 8 gironi:\nI gironi sono stati sorteggiati come segue:\nFase a eliminazione diretta.\nQuarti di Finale.\n \n \nSemifinali.\n "}
{"id": "1098382", "revid": "767487", "url": "https://it.wikipedia.org/wiki?curid=1098382", "title": "Coppa Italia Dilettanti 2006-2007", "text": "La Coppa Italia Dilettanti 2006-2007 di calcio \u00e8 stata disputata tra marzo e maggio del 2007. \u00c8 stata vinta dalla Pontevecchio.\nFase eliminatoria a gironi.\nSquadre e gironi.\nLe 19 squadre partecipanti al primo turno sono state suddivise in 8 gironi:\nI gironi sono stati sorteggiati come segue:\nFase a eliminazione diretta.\nQuarti di finale.\n \n \nSemifinali.\n "}
{"id": "1098383", "revid": "198277", "url": "https://it.wikipedia.org/wiki?curid=1098383", "title": "Football Club Internazionale Milano 1980-1981", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1980-1981.\nStagione.\nRiapparsa in Coppa Campioni dopo un'assenza decennale, l'Inter present\u00f2 tra i nuovi volti il difensore Bergomi \u2014 che dopo aver esordito nella stagione precedente registr\u00f2 la prima presenza in A il 22 febbraio 1981 rilevando Oriali nella gara col Como \u2014 e il centrocampista austriaco Prohaska, ingaggiato dopo la riapertura delle frontiere. Il debutto nella manifestazione europea fu contro il romeno Universitatea Craiova, battuto a San Siro con doppietta di Altobelli: gli uomini di Bersellini impattarono quindi in trasferta, con Muraro (consacratosi quale \u00abspalla\u00bb offensiva di \"Spillo\") autore di un celebre gol in contropiede. \nDopo un agevole passaggio del turno contro il francese Nantes \u2014 sconfitto in terra transalpina e incapace di andare oltre un pari a Milano \u2014 fu ancora Muraro a risultare decisivo nei quarti di finale con la jugoslava Stella Rossa: il nulla di fatto del Meazza obblig\u00f2 la \"Beneamata\" ad un risultato positivo in quel di Belgrado, traguardo raggiunto con un'altra rete della punta. In semifinale la squadra fu poi eliminata dal Real Madrid, impostosi per 2-0 in casa propria: nel \"retour match\" \u2014 pur con l'offensiva di Juanito neutralizzata da Bergomi \u2014 i meneghini andarono a segno con Bini, mancando tuttavia il punto del raddoppio che sarebbe valso i supplementari.\nCon Juventus e Roma ad attentare alla difesa del titolo nazionale, l'Inter ridimension\u00f2 le mire stagionali: lievemente distanziata dai capitolini al giro di boa, nella fase di ritorno la compagine \u2014 bench\u00e9 vittoriosa tra le mura amiche contro i bianconeri per un nuovo guizzo sottoporta di Muraro \u2014 accus\u00f2 un calo di rendimento tale da confinarla al quarto posto. \nNel giugno 1981 i nerazzurri parteciparono al Mundialito per club organizzato dai concittadini del Milan, competizione che vide inoltre scendere in campo l'olandese Feyenoord nonch\u00e9 il brasiliano Santos e l'uruguaiano Pe\u00f1arol: costretta al pareggio da quest'ultima, la formazione sconfisse le restanti avversarie conseguendo il successo finale grazie al trionfo nella stracittadina.\nMaglie e sponsor.\nLo sponsor tecnico per la stagione 1980-1981 fu la Puma.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1098384", "revid": "72396", "url": "https://it.wikipedia.org/wiki?curid=1098384", "title": "Raymond Goethals", "text": "Carriera.\nGiocatore.\nEntrato a nove anni nel settore giovanile del Daring Bruxelles, Goethals esord\u00ec in prima squadra nel 1941. Nel 1949 pass\u00f2 ad un'altra squadra della capitale il Racing Club de Bruxelles, dove gioc\u00f2 fino al suo ritiro, avvenuto nel 1952 a soli 31 anni. Era soprannominato \"Raymond-la-Science\" (dallo pseudonimo dell'anarchico Raymond Callemin), \"le sorcier\" (\"lo Stregone\") o \"le magicien\" (\"il Mago\").\nAllenatore.\nEsordi.\nDiventato allenatore, Goethals ha allenato, tra il 1956 e il 1966, alcune squadre del campionato belga, prima di diventare Commissario tecnico del Belgio, incarico che mantenne dal 1968 fino al 1976.\nSotto la sua guida, la nazionale si qualific\u00f2 per il Campionato mondiale di calcio 1970, dove venne eliminata nel primo turno dall'URSS e dal Messico. Due anni dopo invece la nazionale ottenne un terzo posto nel Campionato europeo di calcio 1972 eliminando ai quarti di finale la nazionale italiana campione in carica (vincendo in casa per 2-1 e pareggiando 0-0 in trasferta).\nAnderlecht.\nLasciato l'incarico di commissario tecnico della nazionale, Goethals allen\u00f2 l' con cui vinse alla sua prima stagione una Coppa del Belgio che valse alla squadra la qualificazione in Coppa delle Coppe. L'Anderlecht riusc\u00ec poi ad arrivare in finale, ma venne sconfitta dall'. Guadagnata la qualificazione nella competizione europea dell'anno successivo, l'Anderlecht riusc\u00ec questa volta a vincere consentendo a Goethals di ottenere il suo primo trofeo internazionale.\nEsperienze internazionali.\nNel decennio successivo Goethals ha allenato sia in patria (lo Standard Liegi con cui otterr\u00e0 il primo anno un \"treble\" vincendo tutti e tre i trofei nazionali) sia in altri paesi, tra cui la Francia (allener\u00e0 il Bordeaux nelle stagioni 1979-1980 e 1989-1990) e il Brasile (in cui vincer\u00e0 il campionato paulista del 1980 con il San Paolo).\nIn seguito ad un'inchiesta della Federcalcio belga del 1984, fu squalificato per aver comprato, insieme ad alcuni giocatori, l'ultima partita del Campionato di calcio belga 1981-1982 tra Standard Liegi e Waterschei, vinta 3-1 dai padroni di casa, decisiva per la vittoria dello Scudetto.\nOlympique Marsiglia.\nNel gennaio del 1991, dopo l'esonero di Franz Beckenbauer, venne chiamato ad allenare l'Olympique Marsiglia conducendolo alla vittoria del campionato e alla finale di Coppa dei Campioni, persa poi contro la Stella Rossa. Per la stagione successiva Goethals non fu confermato preferendogli Tomislav Ivi\u0107, tuttavia all'esonero dell'allenatore croato torn\u00f2 sulla panchina vincendo il suo secondo campionato consecutivo. Nella stagione 1992-1993 Goethals fu richiamato sulla panchina dell'Olympique Marsiglia nel novembre 1992 ed ottenne un \"double\": vinse infatti la Coppa dei Campioni (divenendo l'allenatore pi\u00f9 anziano ad aver vinto tale trofeo) e il campionato per la terza volta consecutiva, anche se quest'ultimo fu revocato a causa dell'Affaire VA-OM.\nAnderlecht.\nAlla fine della stagione Goethals torn\u00f2 in Belgio per allenare l'Anderlecht, squadra con cui vinse il Division I 1993-1994. In seguito a questo trionfo Goethals smise di allenare. Mor\u00ec nel dicembre 2004, all'et\u00e0 di 83 anni, nella sua citt\u00e0 natale, Forest."}
{"id": "1098390", "revid": "180559", "url": "https://it.wikipedia.org/wiki?curid=1098390", "title": "Minot Judson Savage", "text": "Biografia.\nSi laure\u00f2 al seminario teologico di Bangor nel 1864; per nove anni fece parte del ministero Congregazionale ricoprendo fino al 1867 la carica di missionario interno nelle congregazioni di San Mateo e Grass Valley in California. Dal 1867 al 1869 egli tenne seminari pastorali a Framingham nel Massachusetts. Nel 1867 si trasfer\u00ec ad Hannibal nel Missouri ed ivi prosegu\u00ec la sua opera pastorale fino al 1873.\nSuccessivamente Savage divenne unitariano e fu pastore alla Terza Chiesa Unitariana di Chicago dal 1873 al 1874. Nel 1874 venne nominato pastore della Chiesa dell'Unit\u00e0 in Boston ove rimase fino al 1896 per poi passare alla Chiesa del Messia a New York (ora rinominata Chiesa della Comunit\u00e0) dove fino al 1906 Egli predic\u00f2 una fede spiritualista centrata sulla sopravvivenza personale dopo la morte.\nI suoi sermoni sono raccolti nei pamphlet Pulpito dell'unit\u00e0 e Pulpito del Messia. \nFu direttore dell'American Unitarian Association e presiedette molti concili e conferenze.\nNel 1896 gli venne riconosciuta una onorificenza dall'Universit\u00e0 di Harvard.\nBibliografia.\nQuesto articolo si avvale dei testi dell'Undicesima Edizione dell'Encyclop\u00e6dia Britannica Eleventh Edition.\nHeralds of a Liberal Faith, scritto da Samuel A. Eliot. Boston: American Unitarian Association, 1952. Vol. 4, p.\u00a0206-210\nThe Early Years of the Community Church of New York \nMinot Judson Savage: Andover-Harvard Theological Library \nSavage, Minot Judson (1898). Our Unitarian Gospel, Project Gutenberg"}
{"id": "1098392", "revid": "1776051", "url": "https://it.wikipedia.org/wiki?curid=1098392", "title": "Black Sabbath's Paranoid", "text": "Black Sabbath's Paranoid \u00e8 un video documentario relativo alla storia dei Black Sabbath. Esso offre una spiegazione critica dei lavori discografici della band attraverso interviste con critici ed esperti di musica, oltre che con alcuni membri della band, quali Ozzy Osbourne, Geezer Butler, Tony Iommi, Neil Murray e Bobby Rondinelli. Sono inoltre presenti filmati relativi a concerti e rari archivi di materiali."}
{"id": "1098393", "revid": "123377392", "url": "https://it.wikipedia.org/wiki?curid=1098393", "title": "Eric Idle", "text": "Primi anni.\nA 2 anni perse il padre in un incidente stradale, crebbe in un istituto di carit\u00e0 dove per sopravvivere all'ambiente violento svilupp\u00f2 una personalit\u00e0 divertente e sovversiva. Negli anni successivi partecip\u00f2 a diverse manifestazioni popolari, e grazie allo studio intenso riusc\u00ec ad entrare all'Universit\u00e0 di Cambridge dove studi\u00f2 Anglistica. Grazie ad alcuni sketch presentati a delle feste, fu invitato ad iscriversi al circolo universitario di teatro comico Footlights dove incontr\u00f2 i futuri \"Python\" Graham Chapman e John Cleese.\nTerminata l'universit\u00e0, cominci\u00f2 a lavorare come autore comico. Nello staff di autori del programma \"The Frost Report\" si trov\u00f2 fianco a fianco con gli altri futuri \"Python\" Terry Jones e Michael Palin, oltre a Cleese e Chapman. In seguito, con Jones, Palin e Terry Gilliam in qualit\u00e0 di animatore, realizz\u00f2 il programma comico per bambini \"Do Not Adjust Your Set\", che ebbe molto successo anche tra gli adulti.\nI Monty Python.\nNel 1969 Idle, Jones, Palin e Gilliam erano in attesa di realizzare una trasmissione per ITV, ma la conferma tardava ad arrivare. Furono contattati da Cleese e Chapman (che avevano gi\u00e0 lavorato con Palin nello speciale \"How to irritate people\") per un programma comico per la \"BBC\". Il programma fu chiamato \"Monty Python's Flying Circus\" e il successo fu tale che i sei vennero identificati da allora come i \"Monty Python\".\nDi spirito fortemente indipendente, a differenza delle coppie Cleese/Chapman e Jones/Palin Idle scriveva la maggior parte degli sketch da solo (Gilliam si occupava delle animazioni). Era leggermente svantaggiato quando si trattava di votare quale materiale includere nello show.\nI suoi testi erano spesso caratterizzati da un'ossessione verso il linguaggio e la comunicazione: molti dei suoi personaggi avevano delle peculiarit\u00e0 verbali (l'uomo che parla per anagrammi, l'uomo che \u00e8 alternativamente gentile e maleducato) o utilizzavano all'esasperazione gli schemi e le frasi fatte di varie categorie professionali nel corso di lunghi monologhi. Altri erano caratterizzati da una patologica falsit\u00e0 (Timmy Williams, i fratelli Piranha).\nAmmicc\u00f2 spesso alla cultura giovane dell'epoca (era il membro pi\u00f9 giovane del gruppo) trattando temi controversi come musica pop, uso di stupefacenti e libert\u00e0 sessuale (con ampio uso di doppi sensi come in Eh? Eh?).\nCompose molti dei pi\u00f9 famosi numeri musicali dei Monty Python, tra cui \"Galaxy Song\" per \"Il senso della vita\" e \"Always Look on the Bright Side of Life\" per \"Brian di Nazareth\". Quest'ultima venne riproposta nel corso degli anni da Harry Nilsson, Bruce Cockburn, Art Garfunkel e Green Day. Fu cantata in occasione del funerale di Graham Chapman. Durante la Guerra delle Falkland, l'equipaggio di una nave colpita la cant\u00f2 in coro nell'attesa di essere soccorso.\nViene cantata anche nella cerimonia di chiusura delle olimpiadi di Londra 2012 da Idle stesso.\nNel 2014 i Pythons si ritrovarono dopo 31 anni dal loro ultimo film, dando vita al loro ultimo spettacolo: Monty Python Live (mostly). Idle ebbe una parte importante nella pre-produzione. Si occup\u00f2 di molti aspetti (tra cui quelli musicali) e cur\u00f2 la regia dello show.\nDopo i Monty Python.\nRealizz\u00f2 con altri comici uno sketch show chiamato \"Rutland Weekend Television\". Un prodotto collaterale della trasmissione fu la creazione dei \"Rutles\", una parodia dei \"Beatles\". La band divenne popolare specialmente negli Stati Uniti dove apparve al \"Saturday Night Live\". Nel 1978 and\u00f2 in onda sulla NBC un mockumentary sulla band dal titolo \"All You Need Is Cash\" con John Belushi, Bill Murray, George Harrison e Mick Jagger. Nel 2008 Idle scrisse e diresse lo spettacolo \"Rutlemania!\" interpretato da una tribute band dei Beatles.\nNel cinema, recit\u00f2 con successo in diversi film, mentre i suoi progetti personali ebbero meno seguito. Prest\u00f2 la voce a personaggi di vari videogame, di \"South Park\", \"I Simpson\", \"Rudolph, il cucciolo dal naso rosso\", \"Shrek terzo\" e ad altri prodotti di animazione.\nNel 2004 cre\u00f2 il musical \"Spamalot\", basato sul film \"Monty Python e il Sacro Graal\", che fu nominato per 14 Tony Award e ne vinse 3. In seguito a questo successo, nel 2007 cre\u00f2 l'oratorio \"Non \u00e8 il messia (\u00c8 un ragazzaccio)\" basato sul film \"Brian di Nazareth\".\nScrisse diversi libri, molti dei quali basati sui suoi progetti.\nVita privata.\n\u00c8 stato sposato dal 1969 al 1978 con l'attrice Lyn Ashley, da cui ha avuto un figlio, Carey, nato nel 1973.\nDal 1981 \u00e8 sposato con l'attrice Tania Kosevich, da cui ha avuto una figlia, Lily, nata nel 1990.\nDoppiatori italiani.\nDa doppiatore \u00e8 stato sostituito da:"}
{"id": "1098394", "revid": "438678", "url": "https://it.wikipedia.org/wiki?curid=1098394", "title": "Antigua", "text": ""}
{"id": "1098396", "revid": "1776051", "url": "https://it.wikipedia.org/wiki?curid=1098396", "title": "Black Sabbath - Rock Review", "text": "Black Sabbath - Rock Review \u00e8 un video documentario sulla storia dei Black Sabbath. Esso percorre le varie tappe dell'attivit\u00e0 artistica del gruppo di Birmingham, con l'aggiunta di interviste a Tony Iommi e Ozzy Osbourne. Sono presenti, inoltre pareri espressi da altri collaboratori del gruppo come Neil Murray, Glenn Hughes e Bobby Rondinelli; documenti fotografici dei retroscena; rare esibizioni dal 1970 al 1992."}
{"id": "1098412", "revid": "1776051", "url": "https://it.wikipedia.org/wiki?curid=1098412", "title": "Trasporti a Panama", "text": "Questa voce raccoglie le principali tipologie di Trasporti a Panama.\nTrasporti su rotaia.\nReti ferroviarie.\nIn totale: 355\u00a0km (dati 2004)\nReti metropolitane.\n\u00c8 presente una linea di metropolitana nella capitale, conosciuta con il nome di Panama Metro (Spanish: \"Metro de Panam\u00e1\") che collega la provincia Los Andes con il centro della citt\u00e0, la linea \u00e8 sia interrata che sopraelevata ed \u00e8 stata inaugurata il 5 aprile 2014.\nReti tranviarie.\nAnche il tram attualmente non \u00e8 presente in questa nazione.\nTrasporti su strada.\nRete stradale.\nIn totale: 11.258\u00a0km (dati 1999)\nReti filoviarie.\nAttualmente il filobus non \u00e8 presente a Panama.\nAutolinee.\nNella capitale di Panama ed in altre zone abitate operano aziende pubbliche e private che gestiscono i trasporti urbani, suburbani, interurbani e turistici esercitati con autobus.\nIdrovie.\nPanama dispone di 800\u00a0km di acque navigabili, 82 dei quali appartengono al Canale di Panama (dati 1996).\nTrasporti aerei.\nAeroporti.\nIn totale: 117 (dati 2006)\na) con piste di rullaggio pavimentate: 53\nb) con piste di rullaggio non pavimentate: 64"}
{"id": "1098413", "revid": "70217", "url": "https://it.wikipedia.org/wiki?curid=1098413", "title": "Passata in giudicato", "text": ""}
{"id": "1098414", "revid": "155634", "url": "https://it.wikipedia.org/wiki?curid=1098414", "title": "Football Club Internazionale Milano 1979-1980", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1979-1980.\nStagione.\nPer la terza stagione con Bersellini al comando, furono acquistati i difensori Mozzini e Pancheri in aggiunta all'ala destra Caso. L'organico annoverava in prevalenza elementi cresciuti nel settore giovanile del club, col portiere Bordon e il mediano Orali reduci dallo Scudetto conquistato nel 1971: il tecnico condusse alla vittoria del campionato 1979-80 una formazione \u00aboperaia\u00bb impreziosita da singoli di valore, tra cui Beccalossi \u2014 peraltro \"man of the match\" nel derby del 28 ottobre 1979 risolto da una sua doppietta \u2014 e Altobelli, miglior marcatore stagionale.\nAssunto il comando solitario del torneo gi\u00e0 alla prima domenica, l'Inter s'impose ai rossoneri nella stracittadina per poi sconfiggere la Juventus a domicilio: solamente in chiusura della fase d'andata i nerazzurri denunciarono un lieve calo, circostanza che \u2014 pur a fronte di una sconfitta esterna con la Roma cui fecero seguito i pareggi con Fiorentina e Ascoli \u2014 non pregiudic\u00f2 il titolo invernale. In avvio della tornata conclusiva i meneghini dovettero guardarsi dal ritorno bianconero, con i concittadini vittima di un progressivo allontanamento dalle posizioni di testa.\nA rappresentare un crocevia fondamentale fu il derby del 2 marzo 1980, data in cui lo stadio milanese fu rinominato in onore dell'ex calciatore Giuseppe Meazza (scomparso nell'agosto 1979): il confronto venne deciso da una rete di Oriali. Col calcio italiano scosso dall'esplosione di una vicenda relativa a scommesse illecite, il 27 aprile 1980 la \"Beneamata\" festeggi\u00f2 in campo il tricolore dopo un 2-2 con la Roma: a marcare il gol-scudetto fu Mozzini, autore nell'occasione del suo unico centro in maglia nerazzurra. La squadra termin\u00f2 il campionato con 41 punti sui 60 disponibili, distanziando di 3 lunghezze la Juventus e di 5 un Milan retrocesso \"sub iudice\" in Serie B per il coinvolgimento nel suddetto scandalo: per celebrare la vittoria del tricolore, Bersellini e il preparatore atletico Armando Onesti compirono a piedi un tragitto di 111 km da Milano a Fontanellato (comune sito nella provincia parmense).\nTra i fatti degni di nota si segnal\u00f2 anche l'esordio ufficiale della futura \"bandiera\" Bergomi, debuttante il 30 gennaio 1980 in un derby d'Italia valevole per la coppa nazionale che arrise ai bianconeri.\nMaglie e sponsor.\nLo sponsor tecnico per la stagione 1979-1980 fu la Puma.\nOrganigramma societario.\nArea direttiva\nArea organizzativa\nArea tecnica\nArea sanitaria\nStatistiche.\n\"Statistiche aggiornate all'11 maggio 1980\".\nStatistiche dei giocatori.\n\"Presenze e reti in campionato\"."}
{"id": "1098427", "revid": "767487", "url": "https://it.wikipedia.org/wiki?curid=1098427", "title": "Terry Jones", "text": "\u00c8 stato autore anche di numerosi libri per ragazzi.\nPrimi anni.\nOriginario del Galles, \u00e8 ricordato dai colleghi come degno rappresentante dello spirito sanguigno ed emotivo della sua terra.\nStudente di inglese presso il St Edmund Hall di Oxford, recit\u00f2 nella compagnia universitaria The Oxford Revue, dove conobbe l'altro futuro \"Monty Python\" Michael Palin. Insieme parteciparono a due spettacoli comici della compagnia, e per il secondo scrissero per la prima volta uno sketch in collaborazione, la \"Sequenza di Slapstick\" che anni dopo avrebbero riproposto negli spettacoli dal vivo dei \"Monty Python\" (e che si pu\u00f2 vedere nel film Monty Python Live at the Hollywood Bowl).\nLaureatosi, cominci\u00f2 a scrivere professionalmente e venne assunto dalla BBC. Si riun\u00ec a Palin quando anche quest'ultimo si laure\u00f2. Insieme lavorarono per la trasmissione \"The Frost Report\", scrivendo battute di una riga per i monologhi di David Frost e, in seguito, realizzando brevi spezzoni filmati. Qui incontrarono per la prima volta gli altri \"Monty Python\" John Cleese, Graham Chapman e Eric Idle.\nIn questo periodo Jones vide pi\u00f9 volte stravolgere il proprio materiale da attori che improvvisavano per continuare a far ridere durante le prove (primo fra tutti Marty Feldman) e svilupp\u00f2 il desiderio di ottenere il controllo anche nella realizzazione degli sketch.\nVista la paga per minuto di trasmissione, Jones e Palin furono costretti a lavorare tantissimo, accettando di scrivere per le produzioni pi\u00f9 svariate. Scrissero insieme quasi quotidianamente fino al periodo dei \"Monty Python\" e oltre.\nVennero scritturati per la trasmissione \"Twice a fortnight\" (\"Due volte ogni quattordici giorni\", 1967) assieme a membri dei futuri \"The Goodies\", quindi ottennero la produzione del programma \"Do Not Adjust Your Set\" (\"Non regolate il televisore\", 1967-1969) assieme a Eric Idle e all'americano Terry Gilliam, che realizzava brevi spezzoni animati, presentato loro da John Cleese. Il programma era rivolto ad un pubblico di bambini, ma molti adulti finirono per apprezzarlo pi\u00f9 di ogni altra trasmissione, compresi Cleese e Chapman.\nNella pausa tra le due stagioni realizzarono il programma \"The complete and utter history of Britain\" (\"La storia completa e totale della Gran Bretagna\", 1969). Anche qui Jones soffr\u00ec della mancanza di controllo sulla realizzazione, che incise in modo determinante sugli sketch visuali.\nI Monty Python.\nNel 1969 Jones, Palin, Idle e Gilliam erano in attesa di realizzare una trasmissione per ITV, ma la conferma tardava ad arrivare. Furono contattati da Cleese e Chapman (che avevano gi\u00e0 lavorato con Palin nello speciale \"How to irritate people\") per un programma comico per la \"BBC\". Il programma fu chiamato \"Monty Python's Flying Circus\" e il successo fu tale che i sei vennero identificati da allora come i \"Monty Python\".\nJones come gli altri approfitt\u00f2 al massimo della totale libert\u00e0 creativa concessa al gruppo. Fu lui quello che si preoccup\u00f2 pi\u00f9 di tutti della \"forma\" che avrebbe avuto lo show proponendo la formula a \"flusso di coscienza\", che prevedeva il passaggio da uno sketch all'altro senza battuta finale, scelta che dava molto pi\u00f9 respiro all'umorismo concettuale del gruppo.\nJones e Palin continuarono a scrivere in coppia per quasi tutti gli sketch del programma. Il loro stile era il pi\u00f9 visuale, e richiedeva spesso riprese in esterni con grandi panoramiche. A differenza del duo Cleese-Chapman che tendeva a scioccare lo spettatore spesso partendo da una situazione quotidiana, Jones e Palin miravano pi\u00f9 a sorprenderlo ponendo l'assurdo comico gi\u00e0 nell'ambientazione.\nI personaggi pi\u00f9 memorabili tra quelli interpretati da Jones sono la stridula casalinga e il bolso passante in bombetta, che ritornavano spesso sia nelle scene che negli intermezzi. Jones sfruttava a pieno il suo fisico basso e tarchiato in personaggi che apparivano buffi fin dal primo istante, e il cui spirito popolaresco contrastava con le figure autoritarie spesso interpretate da Cleese e Chapman.\nIl desiderio di controllo nella realizzazione degli sketch spinse Jones ad interessarsi sempre pi\u00f9 del lato registico. Segu\u00ec spesso il regista della serie Ian McNaughton nella fase di ricerca delle location e nella fase di montaggio, dove riusc\u00ec a velocizzare le puntate rispetto a quanto proposto inizialmente.\nQuando part\u00ec il progetto del film \"Monty Python e il Sacro Graal\", Jones si offr\u00ec di dirigerlo assieme a Terry Gilliam. Furono molte le occasioni in cui le idee dei due diversero completamente, tanto che nei film successivi del gruppo, \"Brian di Nazareth\" e \"Monty Python - Il senso della vita\", fu solo Jones ad assumere la regia. Il suo controllo si tradusse in ampie inquadrature che davano spazio agli attori, un uso pi\u00f9 parco delle musiche rispetto alle produzioni comiche del tempo, ambienti suggestivi che dal suo punto di vista arricchivano lo humor della scena piuttosto che impoverirlo.\nNel 2014 i Pythons si ritrovarono dopo 31 anni dal loro ultimo film, dando vita al loro ultimo spettacolo: \"Monty Python Live (Mostly)\".\nAltri lavori.\nDiresse altri film sviluppando appieno il suo stile visuale. Alcuni di questi film ebbero nel cast ex-membri dei Monty Python: \"Erik il Vikingo\", \"Il vento nei salici\", \"Un'occasione da Dio\".\nCre\u00f2 e coprodusse la serie animata \"Blazing Dragons\" che and\u00f2 in onda per due stagioni e sub\u00ec dei tagli per la messa in onda negli Stati Uniti.\nRealizz\u00f2 la serie \"Ripping Yarns\" con Palin e scrisse una delle prime sceneggiature del film \"Labyrinth - Dove tutto \u00e8 possibile\". Scrisse anche numerosi libri per l'infanzia.\nScrisse libri e present\u00f2 documentari sul Medioevo e l'et\u00e0 classica, spesso ribaltando l'immaginario popolare sui periodi storici. Per esempio argoment\u00f2 quanto il medioevo fosse un periodo pi\u00f9 sofisticato di quanto comunemente si creda, e descrisse i popoli combattuti dai Romani come pi\u00f9 avanzati di quanto i loro distruttori fecero poi credere.\nNel libro \"Chaucer's Knight: The Portrait of a Medieval Mercenary\" (1980) present\u00f2 una visione alternativa del \"Racconto del Cavaliere\" di \"Geoffrey Chaucer\": anzich\u00e9 essere un paragone di virt\u00f9 cristiana, se confrontato con il contesto storico anzich\u00e9 con quello letterario il Cavaliere \u00e8 un comune mercenario e un freddo assassino. A seguito di questi lavori, nel 2013 ha ricevuto il Dottorato Onorario in Lettere dall'Universit\u00e0 di Glasgow. Nel giugno dello stesso anno ha ricevuto la Laurea Honoris Causa dalla St. Andrews University.\nVita personale.\nSpos\u00f2 Alison Telfer nel 1970 ed ebbe due figli, Sally (1974) e Bill (1976, uno dei co-registi del film \"A liar's Autobiography\"). Nonostante la loro fosse dichiaratamente una coppia aperta, la Telfer pose fine al matrimonio nel dicembre 2004 quando Jones si confess\u00f2 innamorato della ventunenne svedese Anna S\u00f6derstr\u00f6m, studentessa di Oxford.\nNel 2006 gli venne diagnosticato un tumore al retto, rimosso poi con successo.\nNel 2009 ebbe dalla S\u00f6derstr\u00f6m una figlia, Siri. Nel 2012 si sposarono all'insaputa della stampa. Nel 2016 all'et\u00e0 di 74 anni gli viene diagnosticata l'Afasia primaria progressiva che lo porta alla perdita della parola e, il 21 gennaio 2020, alla morte.\nDoppiatori italiani.\nDa doppiatore \u00e8 sostituito da:"}
{"id": "1098431", "revid": "3115", "url": "https://it.wikipedia.org/wiki?curid=1098431", "title": "Alianti", "text": ""}
{"id": "1098433", "revid": "78273", "url": "https://it.wikipedia.org/wiki?curid=1098433", "title": "Pinar del Rio (provincia)", "text": ""}
{"id": "1098437", "revid": "466539", "url": "https://it.wikipedia.org/wiki?curid=1098437", "title": "Michael Palin", "text": "Biografia.\nFu attratto dalla recitazione fin da piccolo ma si ritenne troppo timido per applicarvisi seriamente. Studente di Storia Moderna a Oxford, fu incoraggiato dal compagno Robert Hewison con cui realizz\u00f2 e interpret\u00f2 sketch comici a un party universitario. Fu cos\u00ec avvicinato da un altro futuro \"Monty Python\", Terry Jones, anch'egli studente a Oxford. Insieme i tre scrissero e recitarono per un certo tempo. Con Jones partecip\u00f2 all'attivit\u00e0 della compagnia universitaria \"The Oxford Revue\", dove incontr\u00f2 l'altro futuro \"Python\" Eric Idle.\nTerminata l'universit\u00e0 nel 1965, fece il presentatore per un programma comico su una TV locale. Con Jones scrisse per diversi programmi della BBC, in particolare per \"The Frost Report\" dove i due collaborarono anche con gli altri futuri \"Python\" Idle, John Cleese, Graham Chapman. Essendo la paga quantificata per minuto di trasmissione, i due lavorarono insieme intensamente per poter sbarcare il lunario; continuarono a lavorare in coppia per molti anni, anche oltre il periodo dei Monty Python.\nIn seguito i due scrissero e recitarono nel programma \"Twice a fortnight\" con membri dei futuri \"Goodies\". Ebbero il maggior successo con il programma per bambini \"Do not adjust your set\" dove lavorarono con Eric Idle e l'animatore americano Terry Gilliam. La comicit\u00e0 del programma era molto apprezzata anche dagli adulti, tanto che le sue repliche guadagnarono l'orario serale; John Cleese era uno degli estimatori, e invit\u00f2 Palin a partecipare allo speciale \"How to irritate people\". Jones e Palin lavorarono ancora al programma \"The complete and utter history of Britain\" che per\u00f2, per problemi con la produzione, risult\u00f2 deludente.\nI Monty Python.\nJohn Cleese, che all'epoca era gi\u00e0 un comico di successo, volle ancora lavorare con Palin quando nel 1969 la BBC propose a lui e a Chapman un nuovo programma. Il gruppo di \"Do not adjust your set\" era da tempo in attesa di ricevere conferma per una trasmissione su ITV, quindi Palin si fece ingaggiare da Cleese solo a patto di avere con s\u00e9 anche Jones, Idle e Gilliam. Il programma fu chiamato \"Monty Python's Flying Circus\" e il successo fu tale che i sei vennero da allora identificati come i \"Monty Python\". Palin fu dunque il fattore che port\u00f2 all'unione del gruppo dei \"Monty Python\", ma con la sua indole conciliante e allegra ebbe anche in seguito la funzione di collante tra le diverse personalit\u00e0 che ne facevano parte.\nI suoi personaggi riflettevano spesso i tratti salienti del suo carattere, come l'entusiasmo (il taglialegna, il venditore di formaggi, il presentatore) e la timidezza (l'impiegato, il marito inetto) e come tali erano il perfetto contraltare per i personaggi autoritari di Cleese. Interpret\u00f2 alla perfezione anche personaggi totalmente differenti come il cardinale Ximinez dell'Inquisizione Spagnola e i mafiosi italiani. Terminata la serie del \"Flying Circus\", partecip\u00f2 a tutti i film del gruppo. Nel 2014 i \"Pythons\" si ritrovarono dopo 31 anni dall'ultimo film, dando vita al loro ultimo spettacolo, \"Monty Python Live (mostly)\".\nDopo i Python.\nCon Jones scrisse e interpret\u00f2 i nove acclamati episodi autoconclusivi di \"Ripping Yarns\" (1976-1979). Recit\u00f2 per Terry Gilliam in \"Jabberwocky\", in \"I banditi del tempo\" (che co-scrisse) e in \"Brazil\". Per il suo ruolo in \"Un pesce di nome Wanda\" (accanto a Cleese) vinse un premio BAFTA. Recit\u00f2 ancora con lo stesso cast in \"Creature selvagge\". Recit\u00f2 per Jones ancora in Il vento tra i salici. Ebbe una parte nel film \"C'\u00e8 posta per te\" ma venne completamente tagliata nella fase di montaggio.\nDagli anni '80 fu il protagonista di numerose popolari serie di documentari di viaggio, spesso presentate con humour, ognuna seguita da un libro di approfondimento. Molti dei luoghi presentati divennero in seguito popolari mete turistiche. Come riconoscimento, due treni britannici portano il suo nome. Ricevette inoltre numerosi altri riconoscimenti e dal 2009 al 2012 \u00e8 stato presidente della Royal Geographical Society. Present\u00f2 occasionalmente anche documentari artistici e storici. Nel 1993 support\u00f2 la fondazione di un centro per bambini balbuzienti che porta il suo nome.\nDoppiatori italiani.\nDa doppiatore \u00e8 sostituito da:"}
{"id": "1098438", "revid": "671029", "url": "https://it.wikipedia.org/wiki?curid=1098438", "title": "Mobile Revelers", "text": "I Mobile Revelers furono una squadra di pallacanestro di Mobile che militava nella NBA Development League, il campionato professionistico di sviluppo della National Basketball Association.\nLa squadra fu una tra le fondatrici della NBDL nel 2001, e al termine della stagione 2002-03 venne sciolta, non prima di aver vinto il titolo, battendo in finale i Fayetteville Patriots."}
{"id": "1098440", "revid": "309289", "url": "https://it.wikipedia.org/wiki?curid=1098440", "title": "Zeja", "text": "Zeja \u00e8 un toponimo geografico russo (Oblast' dell'Amur) che pu\u00f2 indicare:"}
{"id": "1098442", "revid": "120956052", "url": "https://it.wikipedia.org/wiki?curid=1098442", "title": "Zeja (citt\u00e0)", "text": "Zeja (anche traslitterata \"Zeya\") \u00e8 una cittadina nell'Estremo oriente russo, situata nell'Oblast' dell'Amur, sul fiume omonimo, circa 530\u00a0km a nord del capoluogo Blagove\u0161\u010densk; \u00e8 capoluogo del distretto omonimo.\nFondata nel 1879 con il nome di \"Zeja-Pristan'\" (russo \u0417\u0435\u044f-\u041f\u0440\u0438\u0441\u0442\u0430\u043d\u044c), ricevette lo \"status\" di citt\u00e0 nel 1906 e l'attuale nome nel 1913.\nGeografia fisica.\nTerritorio.\nLa citt\u00e0 di Zeja si trova a nord della piana dell'Amur-Zej, sulla riva destra del fiume Zei a 660km dalla sua foce e alle pendici meridionali dei Monti Tukuringra.\nClima.\nIl clima della citt\u00e0 di Zeja \u00e8 equiparabile a quello delle zone dell'estremo nord, un clima continentale.\n\u2022La temperatura media annuale \u00e8 di -0.8 C\u00b0\n\u2022L'umidit\u00e0 dell'aria \u00e8 in media del 74.3%\n\u2022La velocit\u00e0 media del vento \u00e8 di 25km/h\nStoria.\nLa citt\u00e0 di Zeja fu fondata nel 1879 come punto di transito per la societ\u00e0 mineraria per l'estrazione dell'oro Zejskj. Dal momento in cui ottenne lo status di citt\u00e0 dal 1906 e il 1913 la citt\u00e0 si chiamo Zeja-Pristan'(scalo).\nInfrastrutture e trasporti.\nNel 1 Gennaio 2011 nella citt\u00e0 erano presenti 5 scuole, una delle quali ha ricevuto poi lo status di liceo, un centro dell'istruzione comunale, una scuola di musica, una scuola di medicina, e il college minerario Pokrovskij (nell'edificio della scuola professionale N\u00b028).\nNella citt\u00e0 di Zeja ci sono diverse istituzioni culturali: una casa della creativit\u00e0 per bambini, un museo di storia locale, un museo dell'estrazione dell'oro e un teatro popolare.\nEconomia.\nIl ruolo principale nell'economia di Zeja appartiene all'industria elettrica. La centrale idroelettrica Zeja \u00e8 una delle pi\u00f9 grandi centrali idroelettriche dell'estremo oriente della Russia, seconda solo alla centrale idroelettrica della Burea, e produce annualmente da 4 a 6 miliardi di kilowattora di elettricit\u00e0. Sul territorio \u00e8 anche presente l'industria dell'estrazione dell'oro.\nCuriosit\u00e0.\n\u2022monastero femminile della vergine-Albazinsk di San Nicola.\n\u2022un museo di storia locale\n\u2022un museo sulla costruzione della centrale idroelettrica di Zeja."}
{"id": "1098443", "revid": "110157", "url": "https://it.wikipedia.org/wiki?curid=1098443", "title": "Barabinsk", "text": "Barabinsk \u00e8 una cittadina russa siberiana, situata nell'oblast' di Novosibirsk, al centro della zona steppica che da lei prende il nome; \u00e8 una fermata della Transiberiana."}
{"id": "1098450", "revid": "767487", "url": "https://it.wikipedia.org/wiki?curid=1098450", "title": "Quest for Glory", "text": "Quest for Glory \u00e8 una serie di avventure grafiche/videogiochi di ruolo sviluppata da Corey e Lori Ann Cole. La serie combina humor, rompicapo con una ambientazione intrisa di leggende e tradizioni medioevali con contaminazioni fantasy. La trama curata e gli enigmi interessanti resero la serie molto popolare.\nInizialmente la serie fu chiamata Hero's Quest, ma Sierra non riusc\u00ec a registrare il nome dato che il nome era gi\u00e0 utilizzato dalla serie di giochi da tavolo HeroQuest. Questo costrinse la Sierra a cambiare il titolo della serie in \"Quest for Glory\". Tutte le ristampe di \"Hero's Quest I\" dovettero essere rinominate.\nLa serie consta in cinque capitoli e due antologie. Dal novembre 2012, inoltre, \u00e8 in produzione da parte dei creatori della serie una nuova avventura ambientata nello stesso mondo di Quest For Glory. Intitolata Hero-U, \u00e8 finanziata tramite un progetto di crowd funding che ha raccolto circa 400.000 dollari, la pubblicazione \u00e8 prevista per il 2014."}
{"id": "1098451", "revid": "767487", "url": "https://it.wikipedia.org/wiki?curid=1098451", "title": "Man-Raze", "text": "I Man-Raze sono un progetto composto dall'ex chitarrista dei Girl, nonch\u00e9 chitarrista dei Def Leppard Phil Collen, l'ex bassista dei Girl Simon Laffy e l'ex batterista dei Sex Pistols Paul Cook.\nBiografia.\nIl nome originale del gruppo \u00e8 stato \"Fay-Raze\" in riferimento a Fay Wray, in seguito, \"Raze\" \u00e8 stato conservato mentre \"Fay\" sostituito con \"Man\" in riferimento al fotografo surrealista Man Ray. Il loro primo concerto si \u00e8 tenuto nel padiglione The Spitz nel quartiere Old Spitalfields market a Londra, Inghilterra il 27 settembre 2005. I Man Raze stanno lavorando ad un EP che verr\u00e0 pubblicato prima di un LP."}
{"id": "1098461", "revid": "62004", "url": "https://it.wikipedia.org/wiki?curid=1098461", "title": "Arena della Vittoria", "text": ""}
{"id": "1098466", "revid": "287204", "url": "https://it.wikipedia.org/wiki?curid=1098466", "title": "Roanoke Dazzle", "text": "I Roanoke Dazzle furono una squadra di pallacanestro di Roanoke che militava nella NBA Development League, il campionato professionistico di sviluppo della National Basketball Association.\nLa squadra fu una tra i fondatori della NBDL nel 2001, e per tre anni venne eliminata nelle semifinali dei play-off.\nIl 1\u00ba maggio 2006 la squadra venne sciolta dalla NBA."}
{"id": "1098467", "revid": "287204", "url": "https://it.wikipedia.org/wiki?curid=1098467", "title": "Ammonio (disambigua)", "text": ""}
{"id": "1098469", "revid": "834", "url": "https://it.wikipedia.org/wiki?curid=1098469", "title": "Elio Altamura", "text": "Riceve nel 1987 il Premio Oscar per la Miglior Scenografia/Arredamento per il film \"Camera con vista\"."}
{"id": "1098471", "revid": "81195", "url": "https://it.wikipedia.org/wiki?curid=1098471", "title": "Teoria di Br\u00f8nsted-Lowry", "text": ""}
{"id": "1098473", "revid": "3115", "url": "https://it.wikipedia.org/wiki?curid=1098473", "title": "Mongolfiere", "text": ""}
{"id": "1098476", "revid": "1543377", "url": "https://it.wikipedia.org/wiki?curid=1098476", "title": "H.263", "text": "Il codec video H.263 fu originariamente creato dall'ITU-T nel 1995/1996 come codec compresso con un basso bitrate per applicazioni di videoconferenza. Esso fa parte della famiglia H.26x ed \u00e8 stato progettato per essere l'utilizzo nei sistemi basati su H.324 (PSTN e altre reti commutate di videoconferenza e telefonate), ma ha anche trovato uso nel protocollo H.323 (video-conferenze basate su RTP/IP), H.320 (video-conferenze basate su ISDN), RTSP (Streaming) e SIP (conferenze via Internet). Molti dei contenuti FLV (video flash usati su siti come YouTube, Google Video, MySpace ecc.) sono compressi con questo codec, anche se alcuni siti usano adesso la compressione VP6, supportata da Flash a partire dalla versione 8. I video H.263 possono essere decodificati con la libreria libavcodec (con licenza LGPL e parte del progetto FFmpeg) che \u00e8 usata da programmi come ffdshow, VLC media player e MPlayer.\nL'H.263 \u00e8 stato sviluppato come un miglioramento del codec H.261, il precedente standard ITU-T per la compressione video, e gli standard MPEG-1 e MPEG-2. La prima versione fu completata nel 1995 ed era un sostituto adeguato al codec H.261 a tutti i bitrate. Fu ulteriormente migliorato nei progetti conosciuti come H.263v2 (conosciuto anche come H.263+ o H.263 1998) e H.263v3 (conosciuto anche come H.263++ o H.263 2000).\nIl codec successivo sviluppato dall'ITU-T VCEG (in collaborazione con MPEG) dopo l'H.263 \u00e8 lo standard H.264, conosciuto anche come AVC e MPEG-4 part 10. Poich\u00e9 l'H.264 fornisce un miglioramento significativo rispetto all'H.263, lo sviluppo di quest'ultimo \u00e8 considerato ormai solo per questioni di retrocompatibilit\u00e0. La maggior parte dei prodotti per le video-conferenze includono ora sia l'H.264, sia l'H.263, sia l'H.261.\nVersioni.\nDall'originale ratificazione dell'H.263 nel marzo 1996 (con l'approvazione di un documento prodotto nel novembre 1995), ci sono state due seguenti aggiunte che migliorarono il codec originale con l'aggiunta di estensioni opzionali (annexes). Per esempio, l'H.263v2 aggiunse un filtro debloccante (deblocking filter) attraverso l'Annex J.\nL'originale H.263 specificava le seguenti estensioni:\nNel marzo 1997, l'estensione Annex I che descriveva il tracciamento degli errori (Error Tracking) \u2014 una tecnica di codifica per migliorare la robustezza di fronte alle perdite di dati e agli errori \u2014 fu approvata per fornire informazioni per l'aiuto degli sviluppatori che avevano intenzione di implementare questa tecnica.\nH.263v2.\nL'H.263v2 (conosciuto anche come H.263+ o come la versione 1998 dell'H.263) \u00e8 il nome informale della seconda edizione dello standard ITU-T H.263. Conserva tutte le capacit\u00e0 della versione originale dello standard, ma potenzi le capacit\u00e0 dell'H.263 aggiungendo molte estensioni che possono migliorare sostanzialmente l'efficienza della codifica e fornire altre funzioni (come la robustezza migliorata contro le perdite di dati nel canale di trasmissione). Il progetto H.263+ fu ratificato dall'ITU nel febbraio del 1998 e aggiunse le seguenti estensioni:\nL'H.263v2 aggiunse inoltre il supporto flessibile per personalizzare il formato delle immagini e il tempo (picture clock frequencies). Precedentemente i soli possibili formati supportati dall'H.263 erano stati Sub-QCIF, QCIF, CIF, 4CIF, e 16CIF, e l'unica frequenza delle immagini era 30000/1001 (approssimativamente 29.97) \"clock ticks\" al secondo.\nL'H.263v2 specificava un set di modalit\u00e0 raccomandate in un'appendice informativa (Appendice II, deprecata da allora):\nH.263v3.\nLa definizione dell'H.263v3 (conosciuto anche come H.263++ o come la versione 2000 dell'H.263) consisteva nell'aggiunta di tre estensioni. Queste estensioni e un'estensione aggiuntiva che specificava i profili (approvata l'anno seguente) furono originariamente pubblicate come documenti separati dal testo principale dello standard. Le estensioni aggiuntive specificate erano:\nL'informativa precedente Appendix II (miglioramenti opzionali raccomandati) divent\u00f2 obsoleta con la creazione della normativa Annex X.\nNel giugno 2001 un'altra informativa (Appendix III, Esempi per l'implementazione di un encoder/decoder H.263) fu approvata. Descrive le tecniche di codifica e ci\u00f2 che riguarda gli errori e le perdite dei decoder.\nNel gennaio 2005, un documento unificato di specifica h.263 fu prodotto (con l'esclusione dell'Appendix III, che rimane un documento pubblicato separatamente).\nNell'agosto 2005, una guida degli implementatori fu approvata per correggere un piccolo errore nella poco usata estensione Annex Q reduced-resolution update mode."}
{"id": "1098479", "revid": "110157", "url": "https://it.wikipedia.org/wiki?curid=1098479", "title": "EcoQuest", "text": "EcoQuest \u00e8 una serie di due avventure grafiche educative sviluppate dalla Sierra Entertainment. L'idea del progetto venne a Bill Davis, Sierra VP e sviluppatore. Gli autori della serie sono comunque Jane Jensen e Gano Haynes, sebbene Jane non abbia partecipato alla realizzazione del secondo episodio preferendo concentrarsi sullo sviluppo della serie di Gabriel Knight.\nQuesta \u00e8 stata l'ultima serie Sierra del tipo Quest ed era indirizzata a un pubblico molto giovane, principalmente bambini. L'obiettivo della serie era di insegnare alle nuove generazioni l'importanza del rispetto della natura e dell'ecologia. I videogiochi sono considerati \"semplici\" per lo standard Sierra e il giocatore non pu\u00f2 morire o finire in vicoli ciechi per precludano la fine del videogioco. Come le ultime avventure Sierra, l'interfaccia grafica era totalmente gestita tramite mouse, come e .\nIl protagonista \u00e8 un bambino di 12 anni chiamato Adam Greene, figlio di un'ecologista ed esperto subacqueo."}
{"id": "1098488", "revid": "767487", "url": "https://it.wikipedia.org/wiki?curid=1098488", "title": "Heart Full of Sky", "text": "Heart Full Of Sky \u00e8 il settimo album della band progressive rock Mostly Autumn. Il doppio CD, in edizione limitata, fu disponibile solo attraverso il sito ufficiale del gruppo, mentre il CD singolo fu messo regolarmente in vendita. \u00c8 il primo lavoro dei Mostly Autumn a comprendere Chris Johnson alle tastiere e Olivia Sparnenn come membro ufficiale.\nFormazione.\nArtisti esterni:"}
{"id": "1098496", "revid": "2204261", "url": "https://it.wikipedia.org/wiki?curid=1098496", "title": "Gemelli nel segno del destino", "text": "Gemelli nel segno del destino (\"Les Jumeaux du Bout du Monde\") \u00e8 una serie televisiva a cartoni animati francese del 1991, creata dallo scrittore Jean Chalopin e prodotta da AB production e C&amp;D. In Francia fu trasmessa dall'emittente TF1; la serie arriv\u00f2 in Italia nell'autunno del 1992, mandata in onda su Canale 5 all'interno del programma per ragazzi \"Bim bum bam\" e replicata varie volte (almeno quattro messe in onda) fino al 1999.\nLa serie, composta da cinquantadue puntate, narra le vicende di due ragazzi, Marco e Marika (nella versione originale Jules e Julie), che viaggiando tra Europa e Asia tentano di sconfiggere l'Imperatrice Vedova cinese per liberare i loro padri, da lei trasformati in statue grazie a una maledizione. Non \u00e8 chiaro del tutto se l'imperatrice a cui si riferisce il cartone animato sia Cixi oppure un'altra; tuttavia, considerando l'epoca di ambientazione del cartone animato, i chiari riferimenti alla Citt\u00e0 Proibita, e lo strapotere dell'imperatrice in questione (nonch\u00e9 lo stereotipo della sua crudelt\u00e0) \u00e8 verosimile, quando non addirittura ovvio, credere che quest'ultima sia proprio Cixi.\nTrama.\nLa storia ha inizio a Shanghai, in Cina, nel 1895. Due bambini, Marco (di origini cinesi) e Marika (di origini inglesi) nascono in quell'anno. Questo fatto concretizza la prima parte di un'antica profezia formulata da Laozi, la quale descrive due bambini, nati da genitori diversi e le cui madri muoiono dopo averli messi al mondo, che porranno fine alla tirannia dell'imperatrice cinese. Inoltre la profezia racconta che, dopo avere compiuto tale missione, i cosiddetti \"gemelli del destino\" dovranno collocare due tavolette di pietra nel Tempio dell'Armonia Celeste, all'interno della Citt\u00e0 Proibita, cos\u00ec da fare tramontare definitivamente l'impero.\nL'imperatrice viene a conoscenza di questa previsione dal suo astrologo, pertanto ordina a diversi eunuchi di uccidere tutti i bambini appena nati. Sebbene i loro padri vengano catturati un membro della \"Societ\u00e0 della Libert\u00e0\", Shao, salva Marco e Marika spedendoli in Francia con una nave, grazie all'aiuto del capitano Torneay e di Martin, suo ufficiale di bordo. L'Imperatrice non viene a conoscenza di questo tradimento e ordina al suo mago di corte (Ho Cheng) di pietrificare i padri dei due bambini.\nQuando l'Imperatrice scopre che i gemelli sono sopravvissuti incarica il pirata Kung Lee di ucciderli. Il tentativo non andr\u00e0 per\u00f2 a buon fine, malgrado riesca a impossessarsi della nave che stava trasportando Marco e Marika in Europa.\nTrascorrono dodici anni. I gemelli, che ora vivono in Francia con il Capitano Torneay, vanno a scuola. Alcuni ragazzi a scuola prendono in giro Marco per le sue origini cinesi. A questo punto delle loro vite i Gemelli scoprono di avere il controllo di un potere soprannaturale ogni volta che si tengono per mano. Usando questo potere rompono un bastone con cui un bambino stava attaccando Marco. I gemelli incominciano a sperimentare con il loro potere e riescono a utilizzare limitatamente la telecinesi. Poco dopo un ambasciatore cinese viene a sapere della presenza dei gemelli quando li incontra in un teatro, e Marco e Marika devono scappare. Il loro giardiniere, Ho Quan, un membro della Societ\u00e0 per la Libert\u00e0, li aiuta. Nel frattempo il Capitano Torneay muore per un infarto. Da ora in poi sar\u00e0 Martin a prendersi cura dei gemelli.\nShao entra in contatto con i gemelli e informa Marco e Marika dei loro poteri e della loro missione: viaggiare fino a Pechino e riportare le tavolette di pietra nella Citt\u00e0 Proibita. I gemelli incominciano il loro viaggio per l'Europa, riuscendo a sfuggire agli uomini dell'Impero che continuamente cercano di catturarli.\nMarco e Marika saranno costretti ad aiutarsi a vicenda per superare i molti ostacoli del loro viaggio. Dopo essere stati separati da Martin continuano il loro viaggio, con i loro poteri che crescono lentamente nel tempo.\nDevono raggiungere Marsiglia per prendere un traghetto che condurr\u00e0 loro in Cina e durante il loro cammino incontrano il Quasi-Grande Sabatier, un mago itinerante che con i suoi trucchi di magia aiuta i Gemelli a sfuggire pi\u00f9 volte agli eunuchi. Il Grande Sabatier li lascia, per poi ricomparire pi\u00f9 avanti nella serie (un'altra volta in Medio Oriente e nell'ultimo episodio).\nDopo essere stati imprigionati e obbligati a lavorare per vari giorni in un laboratorio tessile Marco e Marika reincontrano Martin e la sua innamorata, Paulette (giovane donna che inizialmente aveva ingannato Martin ma, pentita delle azioni commesse, in seguito si allea e si innamora di lui). La storia d'amore \u00e8 descritta in una piccola sottotrama. I gemelli, imbarcati su di un bastimento diretto verso il continente asiatico, fanno naufragio. Svegliatisi in un'isola deserta e separati dagli altri passeggeri i gemelli incontrano Giovanne, un essere apparentemente sovrannaturale che spiega loro l'importanza della loro missione e che li aiuta a sviluppare pienamente i loro poteri.\nAlla fine della serie i gemelli, riunitisi con Martin e gli altri, riescono infine a raggiungere i Cancelli della Citt\u00e0 Proibita e vi penetrano attraverso le fogne. Usando il terzo dei Sette Poteri rompono il soffitto, evitando cos\u00ec di soffocare e creando nel contempo una via di fuga. Una volta nel Tempio dell'Armonia Celeste riescono quasi a sostituire le tavolette, ma vengono fermati da un Eunuco, Po Dung. Poich\u00e9 la Societ\u00e0 della Libert\u00e0 lancia un attacco verso la citt\u00e0 l'Imperatrice fugge verso il Palazzo dell'Estate.\nUtilizzando un piano che include dei fuochi artificiali e una mongolfiera i due gemelli entrano nel tempio. Marco pone le tavolette nell'altare, legge le iscrizioni cinesi e, per mezzo di un potere magico che si manifesta come lo spirito del profeta, i loro padri che erano imprigionati in una pietra l\u00ec vicino vengono liberati. Po Dung e gli altri Eunuchi lanciano il loro attacco finale. Sfortunatamente per Marco e Marika i loro poteri iniziano a svanire. Sembra chiaro che i Sette Poteri sono collegati alla Profezia. Shao spiega che adesso che la Profezia si \u00e8 avverata i loro poteri non sono pi\u00f9 necessari. Comunque i gemelli riescono a evocare il Quarto dei Sette Poteri in un ultimo tentativo di telecinesi e, con la loro intelligenza e una strategia dettagliatamente pianificata, sconfiggono Po Dung e gli altri Eunuchi.\nGiovanne fa un'apparizione finale, congratulandosi con i Gemelli per il loro successo. Rivela anche che lui e il famoso \"Quasi-Grande Sabatier\" sono la stessa persona, vale a dire uno spirito il cui obiettivo era di aiutare i Gemelli nel compiere la Profezia. Inoltre spiega che li ha sorvegliati sempre, in un modo o nell'altro, ed era apparso quando i Gemelli erano in difficolt\u00e0. Marco e Marika vorrebbero che il loro grande amico Sabatier restasse per sempre con loro, ma non \u00e8 possibile. Cos\u00ec il loro grande amico li lascia per sempre, augurando loro buona fortuna e dicendogli che forse un giorno si sarebbero rivisti. E cos\u00ec Marco e Marika guardano la luna, salutando per sempre Giovanne, il Quasi-Grande Sabatier e tutti gli altri personaggi interpretati da Giovanne. I ribelli, adesso capi della Citt\u00e0 Proibita, annunciano che la Cina \u00e8 libera. Marika \u00e8 pronta per ritornare nella sua casa in Inghilterra con suo padre. Per\u00f2 Marco e Marika sono spaventati dalla prospettiva di rimanere separati l'uno dall'altra, visto che si sono accorti di amarsi, e fuggono insieme verso la luce della luna, che li porter\u00e0 verso nuove avventure e far\u00e0 crescere il loro amore.\nPoteri e abilit\u00e0.\nQuesti poteri vengono spiegati ai gemelli nell'episodio \"31 - Nel Mare In Tempesta\" da Giovanne.\nDoppiaggio.\nIl doppiaggio dell'edizione italiana \u00e8 stato curato dalla Deneb Film di Milano sotto la direzione di Guido Rutta."}
{"id": "1098504", "revid": "28406", "url": "https://it.wikipedia.org/wiki?curid=1098504", "title": "Davide I Comneno", "text": ""}
{"id": "1098506", "revid": "830939", "url": "https://it.wikipedia.org/wiki?curid=1098506", "title": "Shivers (videogioco)", "text": "Shivers \u00e8 un'avventura grafica sviluppata e pubblicata dalla Sierra On-Line nel 1995. Il videogioco venne sviluppato per Microsoft Windows e Mac OS e l'ambientazione \u00e8 prettamente horror, in stile \"Piccoli brividi\".\nStoria.\nA causa di una scommessa fatta con gli amici il protagonista deve passare una notte intera dentro il museo abbandonato del professor Windlenot, mai aperto al pubblico dove in passato sono scomparsi due adolescenti. Esplorando questo suggestivo edificio, il protagonista si imbatter\u00e0 ad un certo punto nel fantasma del professor Windlenot, anch'egli morto in strane circostanze proprio nel suo museo, e scoprir\u00e0 che esso \u00e8 infestato da dieci demoni elementali, chiamati \"Ixupi\". Questi malvagi demoni hanno il potere di risucchiare la linfa vitale da coloro che si imbattono in loro, lasciando alla fine un corpo putrefatto. Il giocatore dovr\u00e0 riuscire a sigillarli per sempre in dieci amuleti, cercando di sopravvivere.\nModalit\u00e0 di gioco.\nShivers \u00e8 diverso da ogni altra avventura grafica pubblicata dalla Sierra, per molti motivi. Anzitutto, non \u00e8 presente un sistema di inventario, in quanto il nostro personaggio pu\u00f2 portare con s\u00e9 solo un amuleto alla volta. In pi\u00f9, ha un quantitativo di salute prefissato all'inizio del gioco, che diminuisce ogni volta che viene attaccato da un Ixupi senza avere l'amuleto necessario a catturarlo. Quando la salute si esaurisce, il gioco termina con la morte del protagonista. Ci sono moltissimi oggetti all'interno del museo con cui si pu\u00f2 interagire, ed altrettanti enigmi da risolvere per poter procedere. Ogni amuleto necessario a catturare un Ixupi \u00e8 formato da un contenitore e da un coperchio, i quali sono nascosti per tutto il museo e cambiano la loro posizione ogni volta che si inizia una nuova partita (stratagemma che consente la rigiocabilit\u00e0 del titolo). Ogni volta che il giocatore trova un indizio utile alla risoluzione di un enigma, viene sbloccato un \"flashback\" nel men\u00f9 di pausa che permette di rivederlo ogni volta che si desidera. \u00c8 presente un punteggio che aumenta tutte le volte che si risolve un enigma, si legge un testo, si osserva un oggetto e, naturalmente, si cattura un Ixupi.\nVisto il discreto successo venne sviluppato un seguito, ."}
{"id": "1098507", "revid": "599013", "url": "https://it.wikipedia.org/wiki?curid=1098507", "title": "Ivan Asen I", "text": "Biografia.\nI dati anagrafici di questo sovrano sono molto incerti e nebulosi, ed \u00e8 ignota la data della sua nascita.\nLa prima testimonianza concreta di Ivan Asen I \u00e8 in occasione della sua visita, insieme al fratello Todor di fronte al sovrano bizantino l'Imperatore Isacco II Angelo nel 1185, con lo scopo di richiedere una \"pronoia\". L'aneddoto vuole che, a seguito del rifiuto del sovrano di Bisanzio, a concedere quanto richiesto, Ivan Asen abbia avuto l'ardire di protestare animatamente e che per questo venisse pubblicamente schiaffeggiato in pieno viso.\nPieni di collera per l'onta ricevuta, i due fratelli fecero ritorno in Bulgaria e approfittarono del forte malcontento presente nel loro regno contro le forti tassazioni imposte da Isacco II per finanziare la sua campagna contro Guglielmo II di Sicilia, per promuovere una sommossa popolare contro l'Impero Bizantino nel tardo 1185.\nSebbene Ivan Asen risultasse essere il pi\u00f9 attivo nell'organizzare e guidare la rivolta, fu il suo fratello maggiore Todor a venire incoronato Imperatore dei Bulgari con il nome di Pietro IV di Bulgaria (\"Pet\u0103r IV\"). Un primo assalto dei bizantini contro la capitale Preslav venne respinto ed in seguito l'epicentro della rivolta, la citt\u00e0 di Veliko T\u0103rnovo divenne la nuova capitale del nascente Secondo impero bulgaro. Nel pieno della rivolta, tra il 1185 ed il 1186 le armate bulgare conquistarono gran parte della Moesia e penetrarono in Tracia. \nNel 1186 l'Imperatore Isacco II penetr\u00f2 a sua volta in Bulgaria a capo di un massiccio esercito, nei confronti del quale l'imperatore bulgaro Pietro IV era propenso allo scontro armato preferendo una trattativa con il nemico, non fu dello stesso avviso suo fratello Ivan, il quale fugg\u00ec oltre il Danubio con lo scopo di assoldare un vasto esercito di guerrieri cumani con i quali fece ritorno in patria per soccorrere suo fratello. Tuttavia il sovrano bizantino aveva gi\u00e0 fatto ritorno a Costantinopoli dopo aver ricevuto dal sovrano bulgaro la promessa di lealt\u00e0 e sudditanza, non pago di vedere salva la corona, Ivan port\u00f2 il suo nuovo esercito in Tracia dove si diede al saccheggio e all'assalto delle guarnigioni bizantine, conseguendo diversi successi. a mo' di rappresaglia Isacco II guid\u00f2 una nuova spedizione contro i territori bulgari cercando di mettere sotto assedio la citt\u00e0 di Sofia ma senza successo e nel 1187 guid\u00f2 una nuova spedizione contro le citt\u00e0 di Veliko T\u0103rnovo e Love\u010d, quest'ultima posta sotto assedio per ben tre mesi. Durante l'assedio i bizantini presero come ostaggio la moglie di Ivan Asen, che venne scambiata con il fratello minore di Ivan, Kalojan, che era stato fatto prigioniero in precedenza in un agguato. Tuttavia ci\u00f2 non indusse Ivan Asen a cercare una trattativa con Bisanzio, e quando la spedizione della Terza Crociata guidata da Federico Barbarossa minacci\u00f2 l'Impero Bizantino, il condottiero bulgaro offr\u00ec i suoi servigi per l'assalto alle citt\u00e0 di Ni\u0161 e Adrianopoli.\nDopo il passaggio dei Crociati, Isacco II decise di porre fine una volta per tutte alla minaccia bulgara, pianificando una invasione in grande stile del territorio nemico. Dopo essere penetrato fino a giungere sotto le mura della capitale bulgara, l'Imperatore bizantino la sottopose ad un lungo ed estenuante assedio. Nel frattempo Pietro IV aveva eletto Ivan Asen coregnante e, senza tuttavia abdicare, si era rifugiato a Preslav. Con lo scopo di liberare la citt\u00e0 dagli assedianti, Ivan Asen diffuse la voce dell'imminente arrivo di un esercito amico di Cumani, voce che indusse Isacco II a levare l'assedio e a fuggire in patria. Ivan insegu\u00ec i nemici in ritirata causando loro pesanti perdite e costringendo l'Imperatore bizantino a mai pi\u00f9 tentare un nuovo attacco in territorio bulgaro.\nCavalcando l'onda del loro successo militare, i bulgari marciarono nel 1191 contro Sofia e Ni\u0161, conquistandole entrambe, nel 1195 fu la volta di Belgrado e nel 1196 di M\u011bln\u00edk, penetrando verso sud fino alla citt\u00e0 greca di Serres. Durante il suo ritorno dalle sue campagne verso meridione, Ivan Asen venne assassinato da un suo luogotenente, Ivanko, che aveva in precedenza minacciato di morte a seguito di una relazione di quest'ultimo con la sorella del sovrano. Ivanko, dopo l'omicidio del suo sovrano, cerc\u00f2 di prenderne il posto e tratt\u00f2 con i Bizantini, ma fall\u00ec nel suo intento e fu costretto a fuggire a Costantinopoli.\nFamiglia.\nDopo essersi unito in matrimonio con la prima moglie di nome \"Moria\", di cui si sa solo il luogo di nascita, \u010cerven, Ivan Asen si spos\u00f2 una seconda volta con Elena, le cui origini sono sconosciute ma che la cronaca del tempo vuole figlia del santo ortodosso di origini serbe Stefano Nemanja. \nDa questa seconda unione Ivan Asen ebbe almeno due figli:"}
{"id": "1098510", "revid": "26415", "url": "https://it.wikipedia.org/wiki?curid=1098510", "title": "Ferrovie del Sud-Est", "text": ""}
{"id": "1098519", "revid": "110157", "url": "https://it.wikipedia.org/wiki?curid=1098519", "title": "Loud 'n' Proud", "text": "Loud 'n' Proud \u00e8 il quarto album dei Nazareth, uscito nel novembre del 1973 per l'Etichetta discografica Mooncrest Records.\nTracce.\nBrani composti da Dan McCafferty, Manuel Charlton, Pete Agnew e Darrell Sweet, eccetto dove indicato.\nBrani composti da Dan McCafferty, Manuel Charlton, Pete Agnew e Darrell Sweet, eccetto dove indicato \nBrani composti da Dan McCafferty, Manuel Charlton, Pete Agnew e Darrell Sweet, eccetto dove indicato"}
{"id": "1098530", "revid": "78273", "url": "https://it.wikipedia.org/wiki?curid=1098530", "title": "Imperatore trapezuntino", "text": ""}
{"id": "1098534", "revid": "62748", "url": "https://it.wikipedia.org/wiki?curid=1098534", "title": "Phantasmagoria (videogioco)", "text": "Phantasmagoria \u00e8 un'avventura grafica di genere Horror sviluppata dalla Sierra On-Line nel 1995 per sistemi MS-DOS, Microsoft Windows e Mac OS. Il gioco appartiene al filone dei Film interattivi ossia realizzato con attori reali e diretto da Peter Maris. \u00c8 stato uno dei primi giochi ad unire attori a sfondi disegnati a mano utilizzando la tecnica del blue screen.\nUn anno dopo l'uscita del gioco \u00e8 stato realizzato il seguito \"\" che tuttavia ha una storia tutta nuova. \u00c8 uscito in Italia completamente tradotto e doppiato.\nStoria.\nLa storia, scritta da Roberta Williams, si svolge nell'arco di 7 giorni e gira intorno alla scrittrice di romanzi Adrienne Delaney e suo marito, il fotografo Don Gordon. I due hanno acquistato una stravagante villa appartenuta al prestigiatore del XIX secolo Zoltan Carnovash, in arte Carno, un mago specializzato in spettacoli dell'orrore. \nPoco dopo il trasloco, Adrianne inizia ad avere strani incubi ed incuriosita dalla casa inizia a raccogliere notizie al riguardo. La donna apprende dagli abitanti del villaggio, turbati sin dall'inizio dalla loro scelta di abitare nella villa, che la villa di Carno gode di una fama sinistra ed \u00e8 considerata infestata. Lo stesso Carno \u00e8 avvolto da un alone di mistero. Nel frattempo, Don inizia a comportarsi stranamente, assumendo spesso un atteggiamento ostile nei confronti della moglie.\nIntanto Adrianne prosegue le sue ricerche e ricostruisce poco a poco le vicissitudini dei suoi precedenti proprietari. Carno era in principio una persona ordinaria, stimato dai colleghi ed amato dalla moglie, con un figlio adottivo, Malcolm e una figlia biologica di circa due anni di et\u00e0, Sofia. Carno era per\u00f2 frustrato dalla consapevolezza che il suo era solo illusionismo e desiderava scoprire la vera magia. Venuto in possesso di un antico libro, Carno inizia a cambiare. La sua abilit\u00e0 e la sua fama crescono fino a farlo diventare un mago di fama mondiale, ma contemporaneamente diventa sempre pi\u00f9 folle e violento, fino a divenire letale per chi gli stesse vicino. La prima vittima \u00e8 la piccola Sofia, che viene annegata nella fontana del giardino della villa, e l'evento passa per un tragico incidente. Uccide poi la moglie Hortencia occultandone i resti. L'uomo si risposa ben quattro volte, facendo di ognuna delle donne le sue vittime. La quinta ed ultima moglie, Marie inizia una storia d'amore con l'assistente di scena Gaston.\nConsapevoli della follia di Carno, i due progettano di ucciderlo sabotando il suo ultimo spettacolo in modo che non possa liberarsi dalla trappola mortale. Il piano riesce solo in parte in quanto Carno riesce a sopravvivere. Ricoverato d'urgenza, si risveglia nella notte completamente sfigurato e nonostante le condizioni, riesce a raggiungere la sua casa ed uccidere Marie e Gaston ma viene ferito mortalmente da quest'ultimo, sotto gli occhi di Malcolm. \u00c8 proprio lui a capire finalmente cosa \u00e8 successo veramente a Carno. Egli \u00e8 stato posseduto da uno spirito imprigionato nel libro ed ora, in punto di morte, si \u00e8 finalmente liberato. Con le ultime forze Carno cerc\u00f2 di imprigionare per sempre lo spirito, ma fallisce. Non sapendo cosa fare, Malcolm trascina il corpo del padre adottivo in una stanza segreta, chiude il libro con lo spirito in una scatola che nasconde nella cappella di cui mura l'ingresso e fugge. Le autorit\u00e0, al loro arrivo, scambiano il corpo irriconoscibile di Gaston per Carno e giungono alla conclusione che sia stato l'assistente ad uccidere Carno e la moglie, per poi fuggire.\nVenuta a conoscenza dei fatti attraverso visioni e ad un colloquio con Malcolm ormai vecchio Adrianne viene convinta dalla stramba senzatetto ora domestica Harriet e dal figlio Cyrus a intraprendere una seduta spiritica mediante la quale riesce a contattare lo spirito di Carno che la incita ad affrontare lo spirito maligno. Adrianne inizia quindi una lotta contro il tempo per salvare il marito. Adrienne scopre la cappella sigillata, tuttavia il libro non c'\u00e8 e comprende che Don lo aveva gi\u00e0 trovato tempo addietro, liberando accidentalmente lo spirito e rimanendone soggiogato. Esso, che invade nuovamente la casa tormenta Adrianne, che inizia ad avere visioni sul passato dell'abitazione. Intrappolata all'interno senza possibilit\u00e0 di uscire, Adrianne si rassegna al fatto che Don \u00e8 ormai perduto quando lui cerca di ucciderla. Senza alternative, Adrianne uccide il marito liberandolo cos\u00ec dallo spirito che infuriato, insegue Adrianne fino ai sotterranei, dove riposa il corpo di Carno. Qui, usando l'antico libro sottratto a Don ed un medaglione trovato addosso al corpo di Carno, riesce a sconfiggere il mostro. Alla fine, Adrienne riesce ad uscire dalla casa e si allontana, segnata dal terrore per l'esperienza vissuta.\nGioco.\nPhantasmagoria \u00e8 una classica avventura grafica con sistema di comando \"punta e clicca\", che caratterizza la maggior parte dei giochi del genere. La parte alta dello schermo \u00e8 occupata dall'area di gioco mentre nella parte bassa trovano posto l'inventario, a sinistra l'icona del suggeritore, che fornisce aiuti su come proseguire nel gioco e a destra il tasto per richiamare il menu opzioni da cui salvare la partita, uscire ecc. \nIl puntatore intelligente del mouse ha una sola funzione, per qualsiasi azione, che sia parlare, raccogliere, osservare basta un singolo click del mouse, semplificando quindi notevolmente il sistema di comando. \nCome gi\u00e0 detto il gioco \u00e8 stato realizzato con veri attori che hanno recitato su uno sfondo neutro secondo la tecnica del bluescreen. Alle sequenze reali sono stati poi aggiunti i fondali statici.\nPer filmare tutte le scene del gioco sono stati coinvolti 20 attori principali pi\u00f9 alcune comparse e alcuni animali. Le riprese sono durate oltre 4 mesi ed il team di produzione alla fine ha superato le 200 persone.\nContenuto in 7 CD, il gioco \u00e8 suddiviso in capitoli, ognuno dei quali pu\u00f2 essere giocato indipendentemente, anche senza aver prima completato i precedenti. \nPer l'epoca in cui usc\u00ec il gioco era di pregevole fattura, con una grafica nitida, un'ottima recitazione dei personaggi e una storia avvincente. Dove invece peccava era negli enigmi, considerati da molti appassionati del genere il fattore pi\u00f9 importante di ogni avventura grafica. Il gioco infatti era estremamente semplice da portare a termine e la figura del suggeritore rendeva il tutto ancora pi\u00f9 semplice, nonostante alcuni enigmi a soluzione multipla. La longevit\u00e0 era quindi decisamente bassa, tuttavia nel gioco sono presenti molte scene opzionali, che se non viene prestata adeguata attenzione possono essere completamente saltate. I filmati degli omicidi di Carno ad esempio possono non essere trovati, cos\u00ec come la lettura dei tarocchi, l'incubo del letto o la scena nella stanza della bambina. Pur non essendo scene necessarie al compimento del gioco, contribuiscono ad illustrare meglio la storia e a caratterizzare i personaggi. Il gioco \u00e8 stato infatti studiato per essere giocato lentamente, seguendo la trama e cercando di trovare ogni indizio ed ogni intermezzo. In questo modo le ore di gioco raddoppiano. \nNella fasi finali il gioco si trasforma in una sorta di laser game sullo stile dello storico \"Dragon's Lair\" dove il giocatore \u00e8 costretto a prendere decisione in modo rapido senza aver chiaro cosa dover fare esattamente. In quest'ultima fase \u00e8 possibile morire.\nCensura.\nAlla sua uscita il gioco ha avuto problemi con la censura di diversi paesi. Tralasciando le tematiche horror, la violenza di alcune scene ed il linguaggio a volte forte, ci\u00f2 che ha scatenato la reazione \u00e8 il filmato di un violento stupro (senza comunque scene di nudo) subito da Adrianne. Tale scena \u00e8 stata eliminata nella versione australiana e tedesca del gioco. In Italia e nel resto del mondo invece \u00e8 uscito con una normale etichetta che ne consigliava l'acquisto ai soli maggiorenni. Nel men\u00f9 del gioco \u00e8 per\u00f2 presente un'opzione facoltativa, attivabile dal giocatore, con cui vengono censurate le scene pi\u00f9 violente."}
{"id": "1098539", "revid": "110157", "url": "https://it.wikipedia.org/wiki?curid=1098539", "title": "Rampant", "text": "Rampant \u00e8 il quinto album dei Nazareth, uscito nel maggio del 1974 per l'Etichetta discografica Mooncrest Records.\nTracce.\nBrani composti da: Dan McCafferty, Manuel Charlton, Pete Agnew e Darrell Sweet, eccetto dove indicato.\nBrani composti da: Dan McCafferty, Manuel Charlton, Pete Agnew e Darrell Sweet, eccetto dove indicato"}
{"id": "1098540", "revid": "486946", "url": "https://it.wikipedia.org/wiki?curid=1098540", "title": "Nwoahm", "text": ""}
{"id": "1098543", "revid": "287204", "url": "https://it.wikipedia.org/wiki?curid=1098543", "title": "Football Club Internazionale Milano 1978-1979", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1978-1979.\nStagione.\nSalutato l'addio di Facchetti con la vittoria della Coppa Italia, in veste di capitano fu scelto Bini; a rimpolpare l'organico giunsero Pasinato e Fontolan per la difesa, Beccalossi a centrocampo, Serena in avanti. Quest'ultimo \u2014 punta diciottenne relegata a rincalzo di Altobelli e Muraro \u2014 bagn\u00f2 con una rete l'esordio in Serie A, nel 4-0 casalingo contro la Lazio.\nIl trionfo riportato l'anno prima in coppa nazionale valse il debutto nella Coppa delle Coppe, dove l'Inter raggiunse i quarti di finale venendo eliminata dal belga Beveren: nei turni precedenti la squadra di Bersellini aveva superato il maltese Floriana e il norvegese Bodo Glimt. \nIn campionato i nerazzurri si classificarono invece al quarto posto, con 8 lunghezze di ritardo dai concittadini del Milan: da segnalare il derby del 18 marzo 1979, terminato per 2-2 col rossonero De Vecchi autore di una doppietta in \"zona Cesarini\". La compagine lombarda fu poi sconfitta dalla Juventus in Coppa Italia, esordendovi direttamente nei quarti in carica di campione uscente.\nMaglie e sponsor.\nLo sponsor tecnico per la stagione 1978-1979 fu la Puma.\nOrganigramma societario.\nArea direttiva\nArea tecnica\nArea sanitaria\nStatistiche.\n\"Statistiche aggiornate al 13 maggio 1979\"."}
{"id": "1098547", "revid": "13302", "url": "https://it.wikipedia.org/wiki?curid=1098547", "title": "Guerra contro il terrorismo", "text": ""}
{"id": "1098549", "revid": "103149507", "url": "https://it.wikipedia.org/wiki?curid=1098549", "title": "Vincenzo Castella", "text": "Vive e lavora a Milano.\nBiografia.\nDopo studi di Antropologia Culturale all'Universit\u00e0 \"La Sapienza\" di Roma, inizia la sua attivit\u00e0 fotografica nel 1975. Uno dei suoi lavori pi\u00f9 importanti \u00e8 \"Geografia privata\", fotografie a colori di interni domestici realizzate fra il 1975 e il 1982.\nNel 1976 compie un viaggio attraverso il sud degli Stati Uniti, dove realizza, insieme a Lucio Maniscalchi, il film in 16mm \"Hammie Nixon's People\", imperniato sui colori e sui suoni della societ\u00e0 afroamericana: uno squarcio di vita di una famiglia di bluesman. Girato intenzionalmente in un home-made style e della durata di 38 minuti il video-documentario \u00e8 stato montato a Cinecitt\u00e0 nel 1979. Nel 2000 \u00e8 stato presentato all'interno della rassegna \"Film Interrupted\" presso il cinema \"De Balie\" di Amsterdam. \nDal 1980 espone i suoi lavori in Europa e negli Stati Uniti. Nel 1991 pubblica il progetto \"Zone\" (fotografie dal 1983 al 1990). Nel 1997 comincia a lavorare all'opera \"Citt\u00e0 Nomadi\", sulle citt\u00e0 occidentali contemporanee. I suoi lavori sono conservati nei maggiori archivi e collezioni pubbliche e private. Espone alla Biennale di Venezia e alla Triennale di Milano.\nDal 1994 lavora al progetto \"Buildings\", ritratti urbani scattati da posizioni molto elevate, ma mai aeree.\nCollabora con la galleria di Pasquale Leccese \"Le Case d'Arte\" di Milano e la \"Paul Andriesse Galerie\" di Amsterdam.\nMusica.\nCome chitarrista partecipa nel 1974 al disco di Alan Sorrenti \"Alan Sorrenti n\u00b03\", che contiene un'interpretazione della canzone tradizionale napoletana \"Dicitencello vuje\", che riscosse all'epoca un discreto successo."}
{"id": "1098552", "revid": "767487", "url": "https://it.wikipedia.org/wiki?curid=1098552", "title": "Joey Eppard", "text": "Figlio del cantante, chitarrista e bassista Jimmy Eppard e fratello maggiore del batterista Josh Eppard, \u00e8 il fondatore, cantante e chitarrista dei 3, una progressive rock band statunitense.\nOltre al suo coinvolgimento con i 3, Eppard ha lavorato con molti altri musicisti e band, tra cui i Parliament/Funkadelic ed i Bad Brains. Inoltre, durante la sua carriera ha tenuto concerti negli Stati Uniti ed in Europa, sia nelle band che come artista solista.\nNel dicembre del 2002 ha realizzato un album solista, \"Been to the Future\", che include\nsia canzoni originali in acustico, sia versioni soliste di pezzi gi\u00e0 apparsi negli album dei 3\ncome \"Paint by Number\" e \"Half Life\". Nonostante Eppard abbia realizzato una canzone dal titolo \"I Can't\" su PureVolume e tre nuovi pezzi intitolati \"Word to the Wise\", \"Shadowplay\", e \"Dead\" sul suo sito MySpace, un nuovo album solista non \u00e8 stato ancora annunciato.\nEppard asserisce che i Led Zeppelin hanno esercitato una profonda influenza sulle sue capacit\u00e0 musicali. Altri artisti che ha ascoltato sono stati i King Crimson, i Pink Floyd e The Mahavishnu Orchestra."}
{"id": "1098558", "revid": "1924342", "url": "https://it.wikipedia.org/wiki?curid=1098558", "title": "Nabere\u017enye \u010celny", "text": "Nabere\u017enye \u010celny (, ); in tataro \u010cally (\u0427\u0430\u043b\u043b\u044b), \u00e8 una citt\u00e0 industriale della Russia europea orientale, situata sul fiume Kama nella Repubblica Autonoma del Tatarstan, ad est della capitale Kazan'.\nStoria.\nFondata nel XII secolo, ottenne il titolo di citt\u00e0 nel 1930.\nNel 1969 inizi\u00f2 la costruzione della Kamaz, la pi\u00f9 grande fabbrica di autocarri dell'Unione Sovietica. Per sei anni, dal 1982 al 1988, ebbe nome \"Bre\u017enev\" in onore del segretario del PCUS.\nInfrastrutture e trasporti.\nAereo.\nLa citt\u00e0 di Nabere\u017enye \u010celny \u00e8 servita dall'Aeroporto di Ni\u017enekamsk con i voli di linea diretti per gli aeroporti moscoviti Domodedovo e Vnukovo ogni giorno."}
{"id": "1098560", "revid": "80339", "url": "https://it.wikipedia.org/wiki?curid=1098560", "title": "Naberezhnye Chelny", "text": ""}
{"id": "1098565", "revid": "1924342", "url": "https://it.wikipedia.org/wiki?curid=1098565", "title": "The Ruts", "text": "The Ruts sono stati un gruppo musicale reggae/punk britannico formatosi nel 1978.\nStoria.\nI Ruts sono stati un gruppo antirazzista e antinazista, come fa capire la canzone \"Jah War\". \"Babylon's Burning\" ebbe un grande successo in Regno Unito ed entr\u00f2 nella classifica Top 10.\nDopo la morte del cantante Malcolm Owen (1954-1980) per overdose di eroina, il 14 luglio 1980, i Ruts continuarono la loro attivit\u00e0 con il nome di Ruts D.C.."}
{"id": "1098570", "revid": "149587", "url": "https://it.wikipedia.org/wiki?curid=1098570", "title": "Volosko", "text": ""}
{"id": "1098572", "revid": "155634", "url": "https://it.wikipedia.org/wiki?curid=1098572", "title": "Football Club Internazionale Milano 1977-1978", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1977-1978.\nStagione.\nCon la fascia di capitano passata a Facchetti stante il ritiro del coetaneo Sandro Mazzola, nell'estate 1977 la societ\u00e0 milanese chiam\u00f2 in panchina Eugenio Bersellini. Reduce dalla retrocessione conosciuta alla guida della Sampdoria nell'ultimo campionato, il tecnico \u2014 soprannominato \"sergente di ferro\" per la disciplina imposta alla squadra \u2014 esord\u00ec perdendo col Bologna a San Siro mentre in Coppa UEFA venne eliminato dalla Dinamo Tbilisi al primo turno: il successo dei georgiani all'andata fu ascrivibile ad uno svarione di Facchetti che agevol\u00f2 la rete di Kipiani, con un pareggio senza gol nel ritorno.\nRaggiunto il quinto posto nel torneo 1977-78, la formazione \u2014 che tra i nuovi volti presentava il centrocampista Scanziani e la punta Altobelli, oltre a lanciare in prima squadra il diciottenne Baresi \u2014 approd\u00f2 nuovamente alla finale di Coppa Italia classificandosi davanti a Ascoli e Fiorentina nelle fasi a gironi: opposta al Napoli nell'atto conclusivo, l'Inter \u2014 la cui maglia fu vestita da Facchetti per l'ultima volta in tale circostanza \u2014 ribalt\u00f2 l'iniziale svantaggio con i gol di Altobelli e Bini aggiudicandosi un trofeo assente in bacheca dal 1939.\nOrganigramma societario.\nArea direttiva\nArea tecnica\nArea sanitaria\nStatistiche.\n\"Statistiche aggiornate all'8 giugno 1978\".\nStatistiche dei giocatori.\nFonti:"}
{"id": "1098575", "revid": "1371684", "url": "https://it.wikipedia.org/wiki?curid=1098575", "title": "L'Italiana", "text": "L'Italiana \u00e8 un dipinto del pittore olandese Vincent van Gogh, realizzato nel 1887 e conservato al Mus\u00e9e d'Orsay di Parigi.\nDescrizione.\nLa ricezione delle stampe giapponesi, diffuse in Europa verso la fine del XIX secolo in maniera pi\u00f9 che capillare grazie all'apertura dei porti nipponici all'Occidente, fu fondamentale ai fini della maturazione del linguaggio pittorico di van Gogh, che reinterpret\u00f2 tali opere in maniera originale e personalissima. Van Gogh, infatti, fu profondamente colpito dal loro apparato cromatico, il quale si sostanzia in campiture uniformi di colore stese su aree rigidamente delimitate, del tutto prive di valori chiaroscurali e perci\u00f2 luminosissime.\nIl \u00abgiapponismo\u00bb vangoghiano, gi\u00e0 esploso in opere come \"\", raggiunge poi ne \"L'Italiana\" nuovi apici espressivi. \u00abMi ha fatto rendere conto di una serie di 'cr\u00eapes', come le chiamava, stampe giapponesi riprodotte su una sorta di carta spiegazzata, che creava un effetto crespo. Era evidente che lo avevano molto impressionato e dal modo in cui ne parlava ho capito con certezza che anche lui nei suoi oli cercava di ottenere un effetto analogo di piccole ombre portate attraverso la ruvidit\u00e0 della superficie e, alla fine, c'\u00e8 anche riuscito\u00bb. Si tratta, dunque, di un'opera che, grazie a un utilizzo sapiente della \u00abcarta giapponese\u00bb, si munisce di specifiche qualit\u00e0 tattili. Memore della lezione giapponese, van Gogh qui non esita ad orchestrare giochi cromatici che, sfruttando il principio della complementarit\u00e0, sviluppano una luminosit\u00e0 quasi abbagliante che si avvolge sinuosamente sulle superfici, rendendole quasi smaltate. Il furore del giallo che vibra nello sfondo, del tutto emendato da effetti chiaroscurali o prospettici, d\u00e0 inoltre vita a un interessante effetto di bidimensionalit\u00e0, rimarcato dal motivo ornamentale a frange policrome che cinge l'opera in alto e a destra. Trasparente \u00e8 anche l'influenza del \"pointillisme\": van Gogh, sull'esempio di Signac, giustappone i colori complementari (i rossi e i verdi, i blu e gli aranci) per esaltarne le qualit\u00e0 luministiche. Se, tuttavia, i pittori puntinisti depositavano il colore sulla tela per mezzo di minuscoli tratti o di puntini, qui van Gogh ricorre a \u00abtratteggi nervosi che si incastrano e si separano\u00bb (museo d'Orsay) e a colori talmente espressivi da anticipare i futuri indirizzi stilistici del fauvismo. Van Gogh, infine, convoglia ne \"L'Italiana\" (anche se in maniera assolutamente minore) anche la tecnica impressionista, delineando il volto della donna con pennellate prensili alla luce ed al colore, conferendo cos\u00ec al suo incarnato un palpito di vita.\nMa chi \u00e8 la figura femminile ritratta in questo dipinto? Si tratta quasi certamente di Agostina Segatori, un'avvenente donna con cui Vincent van Gogh aveva intrecciato una relazione sentimentale di breve durata. La Segatori, dopo essere stata dipinta nell'opera di van Gogh \"Donna al Caf\u00e8 Le Tambourin\", indossa i panni di una folcloristica \"italiana\", come leggiamo nel titolo dell'opera. Mostrandosi affascinato dai valori dell'italianit\u00e0, van Gogh veste la sua amante con dei polsini rossi, con un fazzoletto in testa che ne copre parzialmente i capelli neri e infine con un'esuberante vestaglia folcloristica, la quale con la sua trama blu-rossa assume i connotati esplosivi di un caleidoscopio cromatico. L'italianit\u00e0 della modella - la Segatori, infatti, era nativa di Ancona, nelle Marche - viene poi ribadita dal naso largo e dalle labbra rosse e carnose, peculiarit\u00e0 che nell'immaginario collettivo francese erano indissolubilmente legata alla donna italiana di campagna. Il volto della donna viene infine individuato grazie all'accostamento grafico di linee rosse e verdi: \u00ab[vorrei] essere capace di esprimere le terribili passioni dell'umanit\u00e0 per mezzo del rosso e del verde\u00bb, avrebbe poi commentato van Gogh un anno dopo, durante il soggiorno ad Arles."}
{"id": "1098576", "revid": "36426", "url": "https://it.wikipedia.org/wiki?curid=1098576", "title": "Nativit\u00e0 con san Giovannino", "text": ""}
{"id": "1098602", "revid": "272884", "url": "https://it.wikipedia.org/wiki?curid=1098602", "title": "Delnice", "text": "Delnice (in italiano anche \"Delnizza\" o \"Delnizze\", in tedesco \"Delnitz\", in ungherese \"Delnicze\"), \u00e8 una citt\u00e0 croata di 5.921 abitanti della Regione litoraneo-montana. \u00c8 il centro maggiore della regione montuosa del Gorski kotar. La popolazione \u00e8 concentrata per circa i due terzi nel capoluogo, e per la restante parte nelle frazioni.\nLocalit\u00e0.\nIl comune di Delnice \u00e8 diviso in 55 insediamenti (\"naselja\") di seguito elencati. Tra parentesi il nome in lingua italiana, generalmente desueto."}
{"id": "1098603", "revid": "365417", "url": "https://it.wikipedia.org/wiki?curid=1098603", "title": "Elio Gustinetti", "text": "Carriera.\nGiocatore.\nDopo aver giocato nelle giovanili dell'Excelsior di Borgo Santa Caterina nel 1971 passa all'Atalanta, nelle cui giovanili trascorre la stagione 1971-1972. Nella stagione 1972-1973 esordisce in prima squadra, giocando 2 partite in Coppa Italia; nella stagione 1973-1974 dopo la retrocessione dell'anno precedente esordisce in Serie B, giocando 11 partite nel campionato cadetto ed altre 2 partite in Coppa Italia. Rimane all' anche nella stagione 1974-1975, nella quale segna il suo primo gol in carriera in campionati professionistici. Nel 1975 dopo complessive 30 presenze (25 in Serie B e 5 in Coppa Italia) lascia la squadra nerazzurra e viene ceduto all', con cui nella stagione 1975-1976 e nella stagione 1976-1977 gioca in Serie C, campionato in cui \u00e8 stabilmente titolare dei friulani (35 presenze e 3 reti nella Serie C 1975-1976, 37 e 2 reti nella Serie C 1976-1977); dopo il secondo posto in classifica della stagione 1976-1977, nella stagione 1977-1978 vince sia il campionato di Serie C che la Coppa Italia Semiprofessionisti e la Coppa Anglo-Italiana.\nDopo il triennio all'Udinese, nell'estate del 1978 viene ceduto dai friulani al , formazione a sua volta militante nel campionato di Serie B, nel quale Gustinetti nella stagione 1978-1979 segna un gol in 37 partite. Rimane ai pugliesi anche nella stagione 1979-1980, giocata in Serie C1dopo la retrocessione subita in seguito al diciassettesimo posto in classifica dell'anno precedente: in questo campionato gioca 23 partite, e a fine anno in seguito alla promozione in Serie B dei rossoneri viene ceduto al , con cui nella stagione 1980-1981 gioca da titolare fisso nel campionato di Serie C1. Dopo un solo anno torna al Foggia, con cui nella stagione 1981-1982 segna 4 gol in 35 partite in Serie B; gioca altre 5 partite in serie cadetta con i pugliesi nella stagione 1982-1983, per poi passare alla nell'ottobre del 1982: con la squadra di Ferrara nella rimanente parte della stagione segna 2 gol in 29 partite nel campionato di Serie C1. Rimane quindi alla SPAL anche nella stagione 1983-1984 e nella stagione 1984-1985, concluse dagli estensi rispettivamente con un quarto ed un quattordicesimo posto in classifica; la sua ultima stagione da professionista \u00e8 la 1985-1986, giocata sempre alla SPAL. L'ultima stagione in assoluto \u00e8 comunque la 1986-1987, nella quale Gustinetti gioca in Promozione con la Stezzanese.\nAllenatore.\nDopo una stagione e mezzo nelle giovanili del , nel 1988 subentra sulla panchina della prima squadra dei seriani, militante nel Campionato Interregionale, giungendo terzo alla fine del torneo. Passa poi sulla panchina dell', con cui vince il campionato di Promozione, con conseguente promozione in Interregionale. In seguito dopo un altro anno in Interregionale con l'Albinese nel 1994 torna nuovamente al Leffe, nel frattempo salito in Serie C1; nella stagione 1994-1995 chiude il campionato al nono posto in classifica. Dopo questa ulteriore stagione a Leffe passa al , in Serie C2: nella stagione 1995-1996 con i lombardi arriva sesto in classifica, mentre nella stagione 1996-1997 ottiene un secondo posto in classifica, con conseguente promozione in Serie C1. Dopo due anni cambia nuovamente panchina: nella stagione 1997-1998 allena infatti i bresciani del , che sotto la sua guida alla prima stagione della loro storia in terza serie arrivano quinti in classifica qualificandosi quindi al play-off per la promozione in Serie B, nei quali vengono per\u00f2 sconfitti in semifinale dalla , poi promossa in Serie B.\nNel 1998 viene quindi ingaggiato dalla , con cui per la prima volta nella sua carriera da allenatore arriva in Serie B, nella stagione 1998-1999; il 3 maggio 1999 firma un contratto annuale con opzione per il secondo con l', valido a partire dalla stagione successiva. Due giorni dopo la lo solleva dall'incarico a 6 partite dalla fine del campionato; viene poi sostituito in panchina da Bruno Bolchi, sotto la cui guida tecnica il club reggino otterr\u00e0 la prima promozione in Serie A della sua storia. Il 29 novembre 1999 l'Empoli dopo 13 partite di campionato (nelle quali il tecnico bergamasco aveva totalizzato 13 punti) lo esonera ed al suo posto arriva Silvio Baldini. L'anno seguente passa sulla panchina del , venendo esonerato poco tempo dopo.\nDopo tre stagioni trascorse in Serie B e terminate con altrettanti esoneri, nel 2001 scende di categoria e diventa allenatore dell', club nato nell'estate del 1998 dalla fusione di Leffe ed Albinese, entrambe ex squadre di Gustinetti. Nella stagione 2001-2002 arrivando tredicesimo in classifica in campionato ottiene la salvezza, vincendo inoltre la Coppa Italia Serie C, mentre nella stagione 2002-2003 grazie ad un secondo posto in campionato ed alla vittoria nella finale play-off contro il ha ottenuto la prima promozione in Serie B nella storia della societ\u00e0 seriana. Nella stagione 2003-2004 viene riconfermato in panchina per il primo campionato cadetto dell'Albinoleffe, che termina con un diciottesimo posto in classifica su 24 squadre, con conseguente salvezza; in questa stagione vengono inoltre disputate le prime due partite ufficiali di campionato tra ed Albinoleffe, entrambe vinte dai nerazzurri. Nella stagione 2004-2005 i seriani concludono invece il campionato all'undicesimo posto su 22 squadre partecipanti, ottenendo quindi la loro seconda salvezza consecutiva.\nIl 1\u00ba luglio 2005 passa sulla panchina dell', in Serie B, non riuscendo ad ottenere l'accesso ai play-off a causa di una peggiore differenza reti nei confronti del . Il 24 giugno 2006 passa sulla panchina del , da cui viene esonerato l'11 febbraio 2007.\nIl 19 giugno 2007 viene ufficializzato il suo ritorno sulla panchina dell'Albinoleffe, che allena nella stagione 2007-2008. Viene esonerato il 26 maggio 2008 in seguito alla sconfitta interna subita contro il , penultima giornata di campionato,con la squadra che occupava il terzo posto in classifica in Serie B ed era gi\u00e0 matematicamente qualificata ai play-off per la promozione in Serie A per la prima volta nella sua storia. Il 14 giugno 2008 viene nominato nuovo allenatore del , in Serie B. Il 15 febbraio 2009, a seguito della sconfitta esterna contro il (4-0 il finale), viene esonerato e sostituito in panchina da Ezio Rossi. Il 25 marzo 2009, in seguito alla sconfitta subita contro il Treviso, Rossi \u00e8 a sua volta esonerato e Gustinetti viene richiamato sulla panchina del Grosseto, ottenendo il sesto posto in classifica e la conseguente qualificazione ai play-off validi per la promozione in Serie A, persi in semifinale contro il .\nConfermato anche la stagione successiva, il 24 marzo 2010, nonostante la squadra si trovasse al terzo posto in classifica, in seguito della sconfitta esterna subita contro il , viene sollevato dall'incarico. Come poi spiegato tramite un comunicato dalla societ\u00e0, l'esonero non \u00e8 stato basato dai risultati tecnici, bens\u00ec dalle dichiarazioni risalenti al postpartita di Grosseto-, riguardanti i compensi corrisposti ai tesserati, troppo bassi secondo l'opinione dell'allenatore bergamasco\nIl 31 maggio 2010 firma un contratto annuale con l', incarico dal quale viene sollevato il 3 novembre 2010. Il 20 giugno 2011 viene chiamato sulla panchina dello , nel campionato di Lega Pro Prima Divisione. Il 3 ottobre 2011, dopo aver ottenuto quattro punti in cinque partite, viene sollevato dall'incarico. Il 15 marzo 2012 risolve consensualmente il contratto che lo legava alla societ\u00e0 ligure, che a fine anno vincer\u00e0 campionato e Coppa Italia Lega Pro. Il 14 maggio 2013 viene chiamato alla guida del in Lega Pro Prima Divisione in sostituzione dell'esonerato Antonio Toma con l'obiettivo di raggiungere la promozione in Serie B tramite i play-off, con un contratto fino al 30 giugno dello stesso anno.\nDebutta con i salentini il 26 maggio nell'andata della semifinale play-off impattata per 1-1 in trasferta contro la . Il 2 giugno il Lecce si qualifica, superando la Virtus Entella (dopo il pareggio della prima sfida, arriva il 2-1 al ritorno), alle finali play-off, nelle quali per\u00f2 deve cedere al (che vince 1-0 all'andata e pareggia 1-1 al ritorno) il pass per la promozione in Serie B: termina cos\u00ec negativamente la sua breve esperienza con i leccesi.\nIl 27 dicembre 2013, viene chiamato alla guida della panchina dell'Albinoleffe al posto dell'esonerato Armando Madonna; alla guida dei bergamaschi termina la stagione 2013-2014 con un settimo posto nel campionato di Lega Pro Prima Divisione e con una sconfitta contro la Cremonese nel primo turno dei play-off."}
{"id": "1098606", "revid": "125677165", "url": "https://it.wikipedia.org/wiki?curid=1098606", "title": "Renault Vel Satis", "text": "La Renault Vel Satis \u00e8 una grande berlina di segmento E prodotta dalla casa automobilistica francese Renault dal 2002 al 2009.\nStoria.\nL'idea della Vel Satis nasce nel 1995 per sostituire la Safrane con una nuova ammiraglia derivata da un \"concept\", la Renault Initiale, che presentava diversi elementi di rottura rispetto alle tradizionali grandi berline. Nel 1998 un'altra concept car anticip\u00f2 altri elementi che sarebbero stati ripresi dalla futura ammiraglia del marchio francese: tra questi vi erano in particolare lo stile del frontale, ma anche il nome, \"Vel Satis\".\nLa vettura di serie debutta nel 2002. Il nome dell'auto deriva dalle lettere iniziali dello slogan di lancio, \u00ab\" v\u00e9locit\u00e9 et satisfaction\"\u00bb, ovvero \"velocit\u00e0 e soddisfazione\". Lo stile \u00e8 curato dal centro stile Renault guidato da Patrick Le Qu\u00e9ment. La sua linea, bench\u00e9 semplificata rispetto a quelle dei concept, \u00e8 innovativa; pur restando a due volumi e mezzo come la Safrane, presenta soluzioni originali sia nell'impostazione generale del corpo vettura, sia nelle linee e nelle scelte stilistiche.\nCondivide parte della sua impostazione stilistica con la Renault Avantime, come l'andamento ed il taglio del padiglione e della coda, sebbene sulla Vel Satis ci\u00f2 sia meno esasperato. I gruppi ottici anteriori sono anch'essi caratterizzati dal taglio particolare, spigoloso, poligonale e a sviluppo verticale. I gruppi ottici posteriori sono invece ripresi dalla pi\u00f9 piccola Renault Laguna II, quadrangolari e a sviluppo orizzontale. Si riscontra una certa incongruenza tra la parte anteriore, impostata a linee tese e spigoli, e la parte posteriore, risolta con andamento curvilineo e raccordi arcuati.\nNonostante i buoni motori sotto il cofano, i ricchi contenuti, il comfort di viaggio e il prezzo competitivo, la Vel Satis ottiene uno scarso successo a causa dello stesso problema che ha afflitto tutte le ammiraglie Renault dalla 30 in avanti, ovvero l'estetica. In un segmento di mercato contrassegnato da rigido conformismo, i clienti europei, passata la novit\u00e0, la snobbano per continuare a preferire le pi\u00f9 classiche berline tedesche prodotte da Audi, BMW e Mercedes-Benz; risulta poco venduta persino in Francia, paese nel quale le grandi berline Renault avevano sempre fatto registrare buoni livelli di vendita. La Vel Satis viene sottoposta a un leggero facelift nel 2005, quando cambiano alcuni motori e alcuni dettagli.\nIl 17 luglio 2008 Renault ha annunciato ufficialmente la fine della commercializzazione della vettura in Italia nonostante la vettura continuasse ad essere prodotta; il 27 agosto 2009 ha annunciato che la produzione della Vel Satis sarebbe stata interrotta entro la fine del 2009, senza alcuna erede prevista nell'immediato.\nIl 12 novembre 2009 \u00e8 stato prodotto l'ultimo esemplare della Vel Satis, sul mercato da otto anni e prodotta in 62.201 unit\u00e0.\nQuesto modello ha rappresentato una perdita finanziaria per Renault, poich\u00e9 l'investimento per il progetto e l'equipaggiamento dello stabilimento di Sandouville era stato di 630 milioni di euro.\nLa Vel Satis monta propulsori condivisi con altre vetture della Casa, oltre che con alcuni modelli della Nissan.\nAl lancio i motori disponibili erano i seguenti:"}
{"id": "1098608", "revid": "290948", "url": "https://it.wikipedia.org/wiki?curid=1098608", "title": "Scissione omolitica", "text": ""}
{"id": "1098609", "revid": "290948", "url": "https://it.wikipedia.org/wiki?curid=1098609", "title": "Scissione eterolitica", "text": ""}
{"id": "1098612", "revid": "123990734", "url": "https://it.wikipedia.org/wiki?curid=1098612", "title": "Banca Popolare di Vicenza", "text": "La Banca Popolare di Vicenza \u00e8 un ex istituto bancario con sede a Vicenza, in liquidazione coatta amministrativa dal 25 giugno 2017 a seguito del Decreto-legge n. 99/2017.\nLe filiali della banca, complessivamente pi\u00f9 di quattrocento, sono state acquisite da Intesa Sanpaolo al prezzo complessivo di 50 centesimi di euro per effetto dell'atto di cessione d'azienda stipulato nella notte fra il 25 e il 26 giugno 2017.\nStoria.\nNasce nel 1866 come prima banca vicentina e prima banca popolare nel Veneto. Per pi\u00f9 di un secolo rimane radicata esclusivamente nel territorio cittadino.\nA partire dagli anni 80 del '900 inizia un'importante politica di sviluppo dell'istituto, prima con l'acquisizione di alcune banche locali vicentine (Banca Popolare Agricola di Lonigo nel 1985, Banca Popolare di Thiene nel 1988, Banca Popolare dei Sette Comuni-Asiago nel 1991) poi con l'apertura di filiali nel Nord Ovest e nel Nord Est, assorbendo altre banche (Banca Popolare di Venezia nel 1994, Banca Popolare di Castelfranco Veneto e Banca Popolare di Trieste nel 1996, Banca Popolare della Provincia di Belluno nel 1997, Banca Popolare Piva di Valdobbiadene e Banca Popolare Udinese nel 1998), dando vita al Gruppo Banca Popolare di Vicenza.\nNel 1998 la Banca Popolare di Vicenza entra a far parte, insieme al Banco Bilbao Vizcaya Argentaria e all'INA, del nucleo degli azionisti di riferimento di BNL.\nL'acquisizione di Banca Nuova e CariPrato.\nNel biennio 2000/2002 \u00e8 stato avviato un complesso ridisegno dell'istituto. Dal restyling di logo e marchio (che passa da Banca Popolare Vicentina a quello attuale) si arriva al \"Progetto Centro-Sud\" con l'acquisizione di Banca Nuova (sede a Palermo) e Banca del Popolo di Trapani (che viene fusa in Banca Nuova). L'istituto \u00e8 presente in tutti i principali centri di Sicilia e Calabria con pi\u00f9 di 100 filiali.\nNel 2002 entra a far parte del gruppo BPVi anche la CariPrato.\nIl gruppo taglia il traguardo dei 500 sportelli, ai quali vengono aggiunti 30 sportelli acquisiti dall'Antonveneta in Sicilia.\nNel 2007 acquisisce da UBI Banca 61 sportelli nel bresciano e nel bergamasco.\nIl 2 novembre 2008 il palazzo che ospita \"BPVi Formazione\" di via Cengio in citt\u00e0 (il centro di formazione per i dipendenti dell'istituto) \u00e8 stato oggetto di un attentato estremista verificatosi intorno alle sei di mattina che, vista la giornata e l'ora, non ha causato vittime. Una pentola a pressione con tre bombole da campeggio collegate con cavi, un tubo con polvere da sparo e alcune bottiglie infiammabili innescate da cubi accendifuoco sono state collocate davanti all'ingresso dello stabile e fatte esplodere. L'attentato (rimasto senza rivendicazione) ha causato danni per alcune decine di migliaia di euro.\nIl 1\u00ba gennaio 2011 il gruppo incorpora completamente la CariPrato. Nello stesso anno l'istituto apre due sedi di rappresentanza: la prima a Milano, in via Turati 12, e la seconda a Roma, nel Palazzo delle Assicurazioni Generali in piazza Venezia (di fronte all'Altare della Patria); inizia la prima campagna pubblicitaria televisiva su scala nazionale.\nLa banca \u00e8 inoltre presente nell'azionariato della Banca della Nuova Terra (19,61%).\nInchiesta giudiziaria del 2015 e la trasformazione in S.p.A..\nIl 22 settembre 2015 vengono effettuate perquisizioni da parte della GdF.\nLe indagini riguardano il periodo precedente al dicembre 2014, cio\u00e8 prima che la vigilanza sulla banca Popolare di Vicenza passasse dalla Banca d'Italia alla Banca centrale europea e che quest'ultima intervenisse imponendo una drastica pulizia nei conti che ha comportato svalutazioni e perdite per miliardi di euro.\nRisultano indagati per aggiotaggio e ostacolo alla vigilanza il presidente Gianni Zonin e l'ex direttore generale Samuele Sorato.\nL'amministratore delegato Francesco Iorio ha varato un nuovo piano industriale che punta ad un ritorno all'utile nel 2016, con la chiusura di 150 filiali \"improduttive\", l'eliminazione di tutte le partecipazioni non profittevoli (eccetto la partecipazione in Cattolica assicurazioni, ritenuta strategica), l'aumento di capitale in aprile 2016 e, subito dopo, la quotazione in Borsa.\nIl 23 novembre 2015 il presidente Zonin rassegna le sue dimissioni dopo quasi 20 anni alla guida della banca. Al suo posto viene nominato l'imprenditore vicentino e vicepresidente di Confindustria, Stefano Dolcetta.\nIl 5 marzo 2016 pi\u00f9 di 11.000 soci della banca si sono riuniti in assemblea per votare la trasformazione in societ\u00e0 per azioni, l'aumento di capitale e la quotazione in Borsa. Tutte le tre delibere sono state approvate, non senza polemiche e contestazioni.\nIl controllo del Fondo Atlante.\nAll'aumento di capitale di fine aprile 2016 aderiscono solamente 5.000 vecchi azionisti su 120.000, corrispondenti al 7,66% del capitale sociale, notevolmente meno della percentuale minima stabilita dalla Borsa Italiana per assicurare un flottante sufficiente, pari al 25%; per cui il 2 maggio viene negata l'autorizzazione alla quotazione sulla Borsa di Milano. Come conseguenza di ci\u00f2 le domande presentate sono considerate nulle e tutto l'aumento di capitale da 1,5 miliardi di euro, con l'emissione di 15 miliardi di nuove azioni a 0,10 euro, viene interamente sottoscritto dal Fondo Atlante, che arriva cos\u00ec a controllare il 99,33% del capitale azionario dell'istituto.\nIn seguito alla strategia perseguita dal Fondo Atlante di fondere le due controllate Popolare di Vicenza e Veneto Banca, Francesco Iorio ha rassegnato le dimissioni il 6 dicembre 2016; il suo posto \u00e8 stato preso da Fabrizio Viola che ha perseguito tale strategia.\nLa cessione gratuita ad Intesa Sanpaolo.\nIl 23 giugno 2017 la Banca Centrale Europea accerta che la Banca Popolare di Vicenza e Veneto Banca sono in dissesto o a rischio di dissesto. Il 25 giugno 2017 il Governo Gentiloni approva il Decreto-legge n. 99/2017, che dispone la liquidazione coatta amministrativa delle due banche. Nella notte fra il 25 e il 26 giugno i commissari liquidatori nominati dalla Banca d'Italia, in attuazione delle indicazioni del Ministero dell'economia e delle finanze, provvedono alla cessione di attivit\u00e0 e passivit\u00e0 aziendali a Intesa Sanpaolo, al prezzo simbolico di 50 centesimi di euro per ciascuna delle due banche. I crediti deteriorati, esclusi dalla cessione, saranno successivamente trasferiti a una societ\u00e0 a partecipazione pubblica.\nPer quanto riguarda il salvataggio della Banca Popolare di Vicenza e di Veneto Banca, il Governo Gentiloni ha pianificato un aumento di capitale sociale pari a 5 miliardi di euro, cui si aggiungono 12 miliardi di garanzie statali per i crediti non deteriorati.\nIl piano di salvataggio di Popolare di Vicenza e Veneto Banca varato dal Governo Gentiloni nel 2017, ha previsto:\nDopo la ricapitalizzazione delle due banche per complessivi 3.5 miliardi nel 2016, il Fondo Atlante ha valorizzato il prezzo delle azioni a 10 centesimi, ridimensionato in confronto al precedente valore di 62,50 euro (per Banca Popolare di Vicenza) e di 39,50 euro (per Veneto Banca).\nLa struttura della banca.\nAl 25 giugno 2017 la banca contava 418 filiali (pi\u00f9 80 della controllata Banca Nuova) cos\u00ec distribuite:\nLa presidenza e la direzione generale dell'istituto erano nella \"zona banche\" di Vicenza, in via Battaglione Framarin. La sede storica \u00e8 situata invece in Corso Palladio, presso il palladiano Palazzo Thiene.\nLa banca era articolata in cinque direzioni regionali:\nLa banca e il territorio.\nCultura.\nLa Banca Popolare di Vicenza \u00e8 proprietaria di due importanti palazzi:\nFilm.\nDa alcuni anni la banca collabora con le case cinematografiche finanziando le nuove pellicole avvalendosi dello strumento del tax credit; tra i film co-prodotti dall'istituto ci sono:\nSport.\nIn campo calcistico l'istituto \u00e8 stato sponsor ufficiale del , della prima squadra del Real Vicenza, top sponsor dell'Udinese Calcio e sponsor amministrativo del (attraverso Banca Nuova).\nNel rugby \u00e8 stato sponsor del Rugby Vicenza, del Rugby Rovigo, i Rugby Club I Cavalieri di Prato e del Petrarca Padova.\nNel basket \u00e8 stato sponsor della Pallacanestro Vicenza e, nel settore giovanile, della Scuola Basket Reggio Emilia e la Pallacanestro Reggiana.\nNell'ambito podistico l'Istituto ha sostenuto gare quali la \"StraVicenza\" e la \"Maratonina di Udine\"."}
{"id": "1098614", "revid": "798140", "url": "https://it.wikipedia.org/wiki?curid=1098614", "title": "Palazzo Columbia-Parlamento", "text": "Palazzo Columbia-Parlamento \u00e8 un edificio storico del centro di Firenze, situato in Borgo dei Greci 27-29 angolo via dei Leoni 15, con uno spigolo che guarda verso piazza San Firenze. Oggi vi ha sede il Bernini Palace Hotel, che fa parte dei Locali storici d'Italia.\nStoria.\nLa costruzione, che oggi si presenta all'esterno nelle forme assunte nell'Ottocento, sorge sui resti di antichi edifici tre quattrocenteschi di propriet\u00e0 dei Peruzzi, in prossimit\u00e0 di quella che era la porta Peruzza della prima cerchia romana. \nGi\u00e0 attorno alla met\u00e0 dell'Ottocento il palazzo \u00e8 ricordato come sede di un elegante albergo, denominato \"dello Scudo di Francia\". Come struttura ricettiva conobbe il suo momento di splendore nel periodo di Firenze Capitale (1865-1871), quando, favorita dalla vicinanza con le sedi del governo, fu individuata come punto di riferimento dai parlamentari della Camera (tanto da assumere la denominazione di Albergo del Parlamento), che qui avevano la loro buvette. Per questi ospiti illustri, che spesso risiedevano anche per periodi lunghi, venne curato un servizio di primo ordine e uno standard lussuoso. A questo periodo si devono gli ampliamenti e le trasformazioni che ne hanno determinato l'odierno aspetto, frutto di una misurata rivisitazione del linguaggio architettonico rinascimentale, al quale si contrapponeva il lusso degli interni, adeguati alle esigenze di comfort della ricca borghesia del periodo. \nCon il trasferimento della capitale a Roma l'albergo, pur mantenendo standard elevati, conobbe un periodo di lento declino, fino ai tardi anni ottanta del Novecento quando sono stati intrapresi importanti lavori di ristrutturazione (al 1989 si data la chiusura di un cantiere su progetto e direzione dei lavori degli architetti Luigi Caliterna e Alberto Parigi). Nel 2010 la struttura fu acquisita dal gruppo Duetorrihotels e l'anno seguente venne completato un capillare restauro. Nel 2020-2021, complice la chiusura obbligata per le restrizioni antipandemiche, \u00e8 stata portata avanti una nuova ristrutturazione.\nDescrizione.\nIl palazzo ha una forma all'apparenza cubica, con sei assi su borgo dei Greci e altrettanti su via dei Leoni. Il piano terra e le cantonate sono decorati da un bugnato in pietra artificiale, con vari passaggi in cui sono state rimesse in luce le strutture antiche in pietra. Al piano terreno \u00e8 stato infatti riletto, nel corso dell'intervento di restauro della fine degli anni ottanta, un loggiato cinquecentesco interno, prima dell'intervento quasi completamente nascosto alla vista. Sul fronte di via dei Leoni \u00e8 ben leggibile la successione degli archi ribassati del primo piano dell'antico palazzo tre quattrocentesco. Su quello di Borgo dei Greci si trova una lapide dantesca, apposta con molte altre in occasione delle celebrazioni del 1865.\nAll'interno restano memorie dei fasti ottocenteschi soprattutto nella grande sala affrescata al primo piano (oggi sala ristorante/colazione), con un ciclo di ritratti dei protagonisti del Risorgimento, tra cui Giuseppe Garibaldi, Neri Corsini, Giuseppe Montanelli, Cosimo Ridolfi, Vincenzo Salvagnoli, Manfredo Fanti, Camillo Benso, Cesare Balbo, Vincenzo Gioberti, Alessandro La Marmora, Giuseppe La Farina e Daniele Manin. Al piano terra, nella \"hall\", si trova una serie di decorazioni a forma di testine in aggetto che documentano acconciature di vari periodi e luoghi, ricordo di una mostra qui ospitata nei primi anni del Novecento. "}
{"id": "1098615", "revid": "113729184", "url": "https://it.wikipedia.org/wiki?curid=1098615", "title": "GDDR", "text": "GDDR, acronimo per Graphics Double Data Rate, \u00e8 una tecnologia di memoria RAM specifica per schede grafiche basata sulla tecnologia Double Data Rate che ha sostituito la VRAM (Video RAM) ed \u00e8 attualmente alla sua sesta generazione (GDDR6). Essa viene utilizzata dalla scheda video per memorizzare temporaneamente informazioni necessarie al rendering della scena, come, ad esempio, le texture per evitare di doverle memorizzare nella memoria centrale di sistema, operazione che richiede molto pi\u00f9 tempo. La caratteristica principalmente richiesta nelle memorie video \u00e8 infatti la velocit\u00e0, che deve essere sufficientemente elevata da seguire le elaborazioni della GPU.\nI chip di memoria sono generalmente disposti a \"L\" o a semicerchio attorno al processore grafico e collegate con un bus con ampiezza che dipende dal modello di scheda, ma che pu\u00f2 arrivare fino a 512bit.\nGenerazioni.\nGDDR2.\nLa prima implementazione delle memorie GDDR2 risale alla scheda video nVidia GeForce FX 5800. Le specifiche GDDR2 erano una specie di transizione dalle DDR alle DDR2, e presentavano diversi difetti, come un eccessivo surriscaldamento dovuto ai voltaggi DDR e la mancanza di un raddoppiamento del clock di I/O.\nGDDR3.\nLe specifiche GDDR3 sono state elaborate da ATI Technologies, ma sono state adottate per la prima volta da nVidia nella scheda GeForce FX 5700 Ultra e in seguito nella GeForce 6800 Ultra. ATI ha iniziato a utilizzare memorie GDDR3 a partire dalla serie Radeon X800.\nLe caratteristiche delle GDDR3 sono del tutto simili a quelle delle DDR2, sebbene presentino un consumo e un surriscaldamento ridotto, permettendo maggiori velocit\u00e0 di funzionamento e sistemi di raffreddamento pi\u00f9 semplici. Queste memorie utilizzano dei terminatori interni, che consentono di gestire meglio le informazioni necessarie all'elaborazione grafica e trasferiscono 4 bit di dati per pin in 2 cicli di clock.\nGran parte delle schede video attualmente in commercio (eccetto alcune di ultima generazione), utilizzano memorie GDDR3, che sono state scelte anche per le 3 principali console di settima generazione, Nintendo Wii, Sony PlayStation 3, Microsoft Xbox 360.\nGDDR4.\nGDDR4 \u00e8 l'ultimo standard per le memorie video approvato dal JEDEC, destinato a succedere allo standard GDDR3.\nLe novit\u00e0 del nuovo formato riguardano l'introduzione di 2 nuove tecnologie, \"Data Bus Inversion\" (DBI) e Multi-Preamble, per ridurre i tempi di latenza, un prefetch di 8 bit contro i 4 delle GDDR3 e la possibilit\u00e0 di avere fino a 8 banchi di memoria. Per un bandwidth uguale a quello delle GDDR3, la frequenza di funzionamento risulta dimezzata, e il voltaggio \u00e8 stato ridotto a 1,5 V.\nUn altro vantaggio dello standard GDDR4 \u00e8 il consumo: con un funzionamento a 2,4 Gbit/s, consuma il 45% in meno dello standard GDDR3 a 2,0 Gbit/s.\nAttualmente le memorie GDDR4 vengono utilizzate nelle schede ATi Radeon X1950, nelle HD2600/2900 XT, nelle HD3870, nelle HD4670 e nella HD4850 di PowerColor, mentre non sono state utilizzate da nVidia per le sue schede di ultima generazione della serie GeForce 8/9 e GTX200.\nGDDR5.\nIl formato GDDR5 \u00e8 apparso sul mercato con la serie ATI HD4000. Inoltre sono stati prodotti i primi esemplari di chip da Qimonda, Samsung e Hynix.\nL'obiettivo di questo formato \u00e8 di garantire un transfer rate elevatissimo (per i chip Samsung \u00e8 attualmente di 24 Gbit/s), contemporaneamente a un risparmio energetico maggiore del 20% rispetto a GDDR4 con la riduzione della tensione operativa a 1,5 V.\nLe GDDR5 usano un prefetch a 8 bit, come le GDDR4, ma offrono alcune innovazioni; prima di tutto, le GDDR5 usano 2 frequenze di clock, \"CK\" e \"WCK\" (la seconda lavora a frequenza doppia rispetto alla prima). I comandi sono trasferiti in modalit\u00e0 \"SDR\", ovvero \"single data rate\" (quindi con trasferimento dei dati sul solo fronte di salita del clock), alla frequenza CK; gli indirizzi sono trasferiti in DDR alla frequenza CK; i dati sono trasferiti in DDR alla frequenza WCK. Tale approccio \u00e8 stato introdotto in quanto riduce i problemi legati alla qualit\u00e0 del segnale durante la trasmissione dei comandi e degli indirizzi, mentre accede a una frequenza superiore per la trasmissione dati. Sfortunatamente, frequenze superiori corrispondono a una maggior probabilit\u00e0 di errori, e si \u00e8 quindi reso necessario un meccanismo di rilevazione di tali errori, al fine di garantire l'integrit\u00e0 dei dati trasmessi.\nGDDR5X.\nPresenta una larghezza di banda doppia rispetto alla GDDR5 (da 256bit a 512bit) e una frequenza di clock maggiore.\nGDDR6.\nRilasciata nel luglio 2017 da JEDEC, offre una larghezza di banda per pin fino a 16 Gbit/s con un voltaggio operativo minore (1,35 Volt)"}
{"id": "1098617", "revid": "1272592", "url": "https://it.wikipedia.org/wiki?curid=1098617", "title": "San Nicola (Bari)", "text": "San Nicola \u00e8 il quartiere storico della citt\u00e0 di Bari. Detto Bari Vecchia dai suoi abitanti, \u00e8 inserito all'interno delle antiche mura, ed \u00e8 cos\u00ec denominato, a partire dal XIX secolo, in contrapposizione alla \"citt\u00e0 nuova\" (la cui edificazione \u00e8 iniziata a partire dal 1813 sotto il regno di Gioacchino Murat).\n\"Bari Vecchia\" \u00e8 situata nella penisola racchiusa tra i due porti di Bari (il porto vecchio e il porto nuovo), delimitata a sud da Corso Vittorio Emanuele, mentre la \"citt\u00e0 nuova\" si estende tra la ferrovia e la costa, con strade a reticolo ortogonale. Insieme formano l'odierno centro urbano della citt\u00e0 di Bari e sono riuniti dal 2014 nel I municipio (ex IX circoscrizione) denominata quartiere Murat, che \u00e8 il centro pulsante della citt\u00e0 capoluogo pugliese.\nDescrizione.\nLa citt\u00e0 antica (la cosiddetta \"Bari vecchia\") fra i porti nuovo e vecchio \u00e8 chiusa a est dalle mura che la separano dal lungomare ed \u00e8 caratterizzata da un impianto urbanistico tipicamente medievale. Si trovano nella Bari antica notevoli monumenti romanici, tra cui la \"Basilica di San Nicola\" (XII secolo), capolavoro dell'architettura romanico pugliese. Altro edificio da ammirare insieme alla sua bellissima \"Cripta\" \u00e8 la \"Cattedrale di San Sabino\" (1170-1178), nei cui archivi \u00e8 conservato un celebre \"Exultet\" (codice miniato) databile attorno al 1025.\nIl centro storico pullula di chiese minori tra cui interessanti dal punto di vista architettonico sono la \"Chiesa di San Gregorio\" (XI secolo-XII secolo), la \"Chiesa della Trinit\u00e0\", la \"Chiesa di San Giorgio dei Martiri\" (o degli Armeni), la \"Chiesa di Santa Chiara\", la \"Chiesa di San Giuseppe\", la \"chiesa di San Marco dei Veneziani\", quella di \"Santa Scolastica\", la \"Chiesa di Santa Pelagia\", la \"Chiesa del Ges\u00f9\", la \"Chiesa di Santa Teresa dei Maschi\", con annesso Convento, la \"Chiesa di San Michele\" e ultima, ma non meno apprezzabile, la \"Chiesa della Vallisa\".\nNel centro storico sono presenti altri monumenti come il celebre castello normanno-svevo fatto edificare, perlomeno nel suo nucleo principale a noi pervenuto, da Federico II di Svevia sul sito di precedenti fortificazioni normanne e bizantine. Particolare nota merita il ritrovamento al suo interno, durante gli scavi condotti all'inizio degli anni ottanta, della pianta completa di una chiesetta protocristiana con l'abside canonicamente orientata ad est, cio\u00e8 verso il punto in cui sorge il sole, il cui impianto, completo di fonte battesimale e recante nel piano fondale diverse sepolture, \u00e8 visitabile seguendo il percorso attrezzato in uscita dal fondo della sala che ospita la \"Gipsoteca\".\nAmpliato nel XVI secolo, quando divenne dimora di Isabella d'Aragona e in seguito dalla di lei figlia Regina Bona Sforza di Polonia, fu poi adibito nel XIX secolo dapprima a prigione e successivamente a caserma. Le principali modifiche riguardarono, in epoche diverse, le torri e successivamente i loro bastioni che si ergono imponenti dal fondo del fossato che circondava l'intero edificio.\nAltro edificio celebre di Bari antica \u00e8 il \"Fortino di Sant'Antonio Abate\", eretto per scopi difensivi nel XIV secolo dal Principe di Taranto Giovanni Antonio Orsini Del Balzo, demolito dagli stessi baresi nel 1463 e in seguito ricostruito nel XVI secolo.\nDa non trascurare i percorsi pedonali che da \"Piazza del Ferrarese\" portano, attraverso l'antica \"Piazza Mercantile\" all'intrico di vicoli della citt\u00e0 vecchia, con i suoi profumi e gli scorci di improvvisa bellezza, e attraverso la rampa che conduce al \"Fortino\" su citato, alla suggestiva passeggiata lungo la \"Muraglia\" che termina in prossimit\u00e0 del complesso di \"Santa Scolastica\", nei pressi dell'accesso principale all'area portuale.\nI principali palazzi storici di Bari vecchia sono i seguenti:\nBari nella storia.\nNon rimane ormai nulla della \"Var\" peuceta e della \"Barium\" romana (eccetto che per i ritrovamenti citati sopra); le vestigia pi\u00f9 antiche della citt\u00e0 sono sottostanti all'attuale citt\u00e0 vecchia. Si possono fare e si sono fatte, quindi, solo ipotesi (alcune pi\u00f9, altre meno accreditate) sull'aspetto che Bari aveva in epoca preromana e romana.\n Il centro storico, cos\u00ec come lo vediamo oggi \u00e8 strutturato sull'impostazione urbanistica d'epoca bizantina e presenta edifici di varie epoche \u2013 circa dall'XI al XVII secolo, tranne alcune eccezioni. Spesso sono stati utilizzati i basamenti di edifici abbattuti o intere parti di edifici preesistenti per innalzare o integrare i nuovi. Dai disegni e dalle descrizioni degli storici sappiamo come si presentava Bari dal XII al XIX secolo. Fortificata verso mare, con la caratteristica \"muraglia\" che tuttora vediamo (anche se, a causa della costruzione del lungomare nei primi 30 anni del Novecento s'\u00e8 persa la vista suggestiva delle mura quasi a strapiombo sul mare) e verso terra, da robuste mura circondate da fossato colmo d'acqua (consueto per l'epoca); il \"castello\", a ovest, completava l'apparato difensivo. Le mura di cinta sembra dovessero essere massicce e maestose ed erano rafforzate da quattro torrioni: i due a settentrione ancora presenti, quello di Sant'Antonio (ricostruito dopo il XIV secolo e oggi conosciuto come \"fortino di Sant'Antonio\") e quello di Santa Scolastica; a meridione quelli di San Domenico e del Vento (il primo sito appunto in prossimit\u00e0 della chiesa di San Domenico, il secondo situato nei pressi dell'odierna piazza Ferrarese, all'angolo sud-est).\nInizialmente l'unica \"porta\" di accesso alla citt\u00e0 era situata vicino allo spigolo sud-occidentale del castello svevo, sul perimetro dell'odierna piazza Massari, ed era detta \"porta Santa Maria\" (da un dipinto della stessa, in una nicchia presente in alto ad essa) o \"reale\"; poi nel 1612, approfittando di nuovi lavori di ristrutturazione della cinta muraria ne fu costruita una nuova a Sud-Est (gi\u00e0 prevista da 9 anni prima), detta appunto \"porta Nuova\" o \"porta Lecce\" (proprio perch\u00e9 da essa partiva una strada che volgeva a Mezzogiorno), o ancora \"australe\", utile a facilitare il transito per la citt\u00e0 dei mercanti con le proprie merci. Nei recenti lavori di ripavimentazione di Piazza Ferrarese (la piazza di accesso a sud-est al centro storico) sono venute alla luce le basi di questa seconda porta e delle mura in cui essa si apriva (una parte del vecchio lastricato \u00e8 stato lasciato in vista e su quello odierno due file di basole scure segnano i contorni della porta e delle mura stesse).\nPer secoli i centri nevralgici di Bari sono stati le due chiese maggiori, in quanto centri della fede e il castello, sede dapprima del potere politico e militare e successivamente solo di quello militare, in quanto di fronte alla grande piazza Mercantile il \"palazzo del Sedile\" fu sede del Decurionato. Questi centri sono tutti collegati direttamente tra loro: la Strada del Carmine collega la Cattedrale alla Basilica di S. Nicola, la Strada Palazzo di Citt\u00e0 unisce Piazza Mercantile alla Basilica e le Strade Filioli e Rua Fragigena collegano la Cattedrale con Piazza Mercantile, passando attraverso la Piazza dei Gesuiti. Su queste strade, le pi\u00f9 importanti famiglie dell'aristocrazia barese fecero edificare le loro imponenti residenze.\nD'importanza rilevante erano anche le \"piazze\": quelle \"Mercantile\" e \"Ferrarese\" erano al centro della vita cittadina e potevano essere utilizzate per il \"mercato\". Un mercato aveva anche sede in un loggiato ad archi a tutto sesto posto ad est, a ridosso delle mura (ma esterno ad esse) e ad angolo con la porta nuova; quest'antico mercato coperto \u00e8 stato ricostruito in toto nei recenti lavori di restauro del centro storico (ricalca quasi fedelmente quello di un tempo, che fu abbattuto). Vi sono poi altre piazze (p. San Pietro, Chiurlia) meno grandi. Molte abitazioni sono poi \u201ca corte\u201d (case distribuite attorno a un cortile centrale)."}
{"id": "1098622", "revid": "124123", "url": "https://it.wikipedia.org/wiki?curid=1098622", "title": "Moshe-Leib di Sasov", "text": "Moshe-Leib di Sasov fu uno dei primi rabbini della tradizione chassidica polacca. Discepolo del rabbino Shmelke di Nicolsburg mor\u00ec il 4 del mese di Shevat dell'anno 5567, secondo il calendario ebraico equivalente al mese di gennaio-febbraio dell'anno 1807, secondo il calendario gregoriano. Gli succedette, come rebbe chassidim, il figlio Yekusiel Shmelke Erblich.\nCuriosit\u00e0.\nQuesta figura \u00e8 rinomata anche quale protagonista di una storia tradizionale chassidica ampiamente citata da Elie Wiesel.\nLa storia racconta come il fondatore del chassidismo (Ba'al Shem Tov), nei casi eccezionali, per richiedere l'aiuto divino, si recasse in un punto di una foresta, accendesse un fuoco e recitasse una preghiera. Col passare delle generazioni, la memoria di parti del rituale vennero perdute: Meggid di Mezeritch non sapeva pi\u00f9 accendere il fuoco, Moshe-Leib di Sasov aveva dimenticato la preghiera, e infine Israel di Rizhin non ricordava pi\u00f9 nulla del rito, ma era in grado di raccontare questa storia. Nonostante ci\u00f2 Dio accorse sempre in aiuto di tutti i rabbini, compreso l'ultimo che sapeva solo raccontare la storia, in quanto Dio ama le storie."}
{"id": "1098623", "revid": "122044437", "url": "https://it.wikipedia.org/wiki?curid=1098623", "title": "Saverio Marconi", "text": "Biografia.\nFrequenta la Scuola di recitazione di Dory Cei di Firenze, e poi nel 1970, al Teatro Studio del Teatro Metastasio di Prato, ottiene la sua prima scrittura in una produzione di prosa, da Garinei e Giovannini.\nL'attivit\u00e0 di attore teatrale prosegue al Teatro Stabile di Torino lavorando con Franco Enriquez e Aldo Trionfo.\nNegli anni settanta, nel periodo delle cooperative teatrali, entra a far parte della cooperativa di Gabriele Lavia, la\" G.S.T.\", e poi nella compagnia \"il Cigno\".\nDopo alcune esperienze nel cinema, Marconi incontra Paolo e Vittorio Taviani, dai quali, dopo il provino, ottiene la parte di Gavino in \"Padre padrone\", film che gli vale il Palmar\u00e8s al Festival di Cannes e il Nastro d'argento al migliore attore esordiente.\nMarconi lavora quindi in numerosi film diretti da Gillo Pontecorvo, Luigi Comencini, Pasquale Squitieri. In televisione appare in alcuni sceneggiati. Quindi si sperimenta come regista teatrale con un piccolo gruppo marchigiano non professionista: da questa esperienza nasce a Tolentino la Scuola di recitazione di cui \u00e8 ancora oggi direttore artistico e, poi, la Compagnia della Rancia in cui \u00e8 attore, regista, autore, produttore e direttore artistico e, dal 1988, firma la regia dei musical \"La piccola bottega degli orrori\", \"A Chorus Line\" con Antonella Elia, \"La cage aux folles\", \"Cabaret\", \"Dolci vizi al foro\", \"West Side Story\", \"Cantando sotto la pioggia\", \"Sette spose per sette fratelli\" e \"Pinocchio\".\nNel 2000 realizza \"Dance!\", suo primo musical originale. Nel frattempo dirige due musical a Parigi per il teatro Folies Berg\u00e8re e a Broadway, la fringe-presentation del musical originale Mac Gregor.\nSperimenta nuovi generi: la regia delle opere liriche \"Don Pasquale\" al Teatro Gentile da Fabriano nel 1996 e \"L'elisir d'amore\" allo Sferisterio di Macerata nel 2002, la regia del concerto di Gianni Morandi \"Come fa bene l'amore\" e un progetto cinematografico con Susanna Tamaro e Roberta Mazzoni.\nNel 2003 al 2008 \u00e8 direttore artistico del Teatro della Luna di Milano dove mette in scena \"Pinocchio\" con le musiche dei Pooh, cura l'edizione in concerto di \"Nine\" in versione italiana, il musical ispirato a 8\u00bd di Federico Fellini e dirige l'opera lirica \"Le donne curiose\" di Ermanno Wolf-Ferrari con Bruno de Simone e Riccardo Zanellato al Teatro Filarmonico di Verona nel 2003.\nNel 2005 dirige la versione italiana del musical \"The Sound of Music\"; realizza la nuova edizione di \"Cenerentola\", commedia musicale per bambini tratta dalla fiaba di Perrault.\nNel 2006 dirige la versione italiana di The Producers (musical) di Mel Brooks e firma la regia di \"Sweet Charity\".\nNel 2007 realizza una nuova versione di \"Cabaret\" con protagonista Michelle Hunziker e il riallestimento de \"Il Giorno della Tartaruga\", in omaggio a Garinei e Giovannini. A marzo 2008 firma con Federico Bellone la prima produzione italiana di un musical Disney: \"High School Musical - Lo spettacolo\". Nel 2009 \u00e8 fisso come critico teatrale nella commissione del talent-show Amici di Maria De Filippi. Nel 2009/2010 firma, insieme a Daniel Ezralow, la prima versione italiana del musical \"Cats\", che risulta lo spettacolo pi\u00f9 visto della stagione (dati Giornale dello Spettacolo, AGIS).\nNel 2011 Saverio Marconi \u00e8 tornato a proporsi come attore di prosa, interpretando \"Variazioni enigmatiche\" di \u00c9ric-Emmanuel Schmitt, sotto la regia di Gabriela Eleonori, e a dirigere uno spettacolo di prosa: \"Rain Man\", tratto dall'omonimo film.\nNel 2012 dirige la nuova edizione di \"Grease\" e il debutto nazionale del musical \"Frankenstein Junior\".\nNel 2018 dirige \"Big Fish\", il nuovo musical della Compagnia della Rancia con Giampiero Ingrassia che debutta l'11 ottobre 2018 a Tolentino al Teatro Vaccaj."}
{"id": "1098625", "revid": "766932", "url": "https://it.wikipedia.org/wiki?curid=1098625", "title": "Villa del Garofano", "text": "Villa del Garofano, nota anche come Villa Il Garofalo, si trova in via delle Forbici, 31 a Firenze. \nStoria.\nQuesta villa, sulla collina di Camerata a Firenze, ai primi del Trecento apparteneva agli Alighieri. Quando questa famiglia fu esiliata nel 1302, la villa venne confiscata dalla Repubblica, dalla quale la ricomprarono nel 1332 i Portinari e la tennero fino al 1507. Poi la villa pass\u00f2 alla famiglia Giuntini.\nLa famiglia Bondi rese alla villa il suo carattere medievale nel 1865 e, fin dal tempo della prima guerra mondiale, vi istitu\u00ec un ospizio per i mutilati della guerra.\nCostruita tra la fine del '200 e gli inizi del \u2018300, \u00e8 stata la magione campestre degli Alighieri fino alla cacciata di Dante da Firenze. In questa occasione \u201ccasa novella divenne ai Portinari\u201d. Copia di questo contratto \u00e8 custodita nell'Archivio di Stato. La parte dove si trova il pozzo e il relativo lastricato, sono ancora originali. Nel corso dei secoli, tra le molte famiglie proprietarie, si ricorda quella dei Bondi che l\u2019abitarono prima dei Rimbotti sin dal \u2018700 e che la impreziosirono con oggetti acquistati nel corso dei loro lunghi viaggi. Molti di questi oggetti sono ancora presenti nella Villa. Nel corso della Prima Guerra Mondiale divenne luogo di accoglienza per feriti e invalidi di Guerra, mentre durante la Seconda Guerra Mondiale venne scelta come una delle sedi dell\u2019Ospedale Meyer.\nDanneggiata da due ordigni degli Alleati che pensavano invece fosse la sede del comando delle truppe tedesche, venne acquistata dai conti Rimbotti nel 1945 che effettuarono un accurato restauro utilizzando i materiali originali e riportando la villa agli antichi fasti. Xavier Bueno realizz\u00f2 in questo contesto l\u2019affresco del Salone delle Feste, ponendo il Committente, conte Rimbotti, come prima figura a destra con le chiavi di casa in mano. Da molti anni \u00e8 stata dichiarata Dimora Storica.\nUna parte della Magione \u00e8 stata recentemente restaurata e dedicata all\u2019accoglienza, dando cos\u00ec l\u2019opportunit\u00e0 a fortunati viaggiatori di soggiornare nei luoghi Danteschi."}
{"id": "1098630", "revid": "1543377", "url": "https://it.wikipedia.org/wiki?curid=1098630", "title": "Matroska", "text": "Matroska, le cui estensioni sono .mkv (acronimo di MatrosKa Video), .mka (acronimo di MatrosKa Audio), .mks (acronimo di MatrosKa Subtitles), .mk3d (acronimo di MatrosKa 3D), \u00e8 un progetto volto a sviluppare un formato contenitore simile a QuickTime di Apple, Mp4 di MPEG o l'Advanced Systems Format di Microsoft. Il suo nome deriva dalle bambole matrioska.\nIl progetto \u00e8 stato annunciato il 6 dicembre 2002 come \"fork\" del progetto Multimedia Container Format in seguito a disaccordi con il creatore del progetto circa l'utilizzo dell'EBML (Extensible Binary Meta Language) invece di un altro formato binario.\nI fondatori del progetto Matroska credono che l'uso dell'EBML porti numerosi vantaggi, tra i quali alcune facilitazioni in una futura estensione del formato.\nObiettivi.\nGli obiettivi del progetto sono diversi:"}
{"id": "1098640", "revid": "287204", "url": "https://it.wikipedia.org/wiki?curid=1098640", "title": "Didimo il Cieco", "text": "\u00c8 inoltre annoverato tra i Padri della Chiesa minori ed \u00e8 considerato santo dalla Chiesa ortodossa greca.\nBiografia.\nNacque intorno al 313, rimanendo cieco a quattro anni. Ebbe come suoi discepoli San Girolamo e Rufino di Aquileia e ci\u00f2 lo port\u00f2 a godere di un certo prestigio durante la sua epoca; tra i suoi allievi pi\u00f9 famosi vi fu anche, sebbene per un breve periodo, Santa Paola. \nPratic\u00f2 una dura forma di ascetismo e condusse una vita da eremita. Mor\u00ec verso il 398. La condivisione e la difesa che comp\u00ec in vita riguardo ad alcune affermazioni teologiche di Origene, considerate eretiche dalla Chiesa, gli cost\u00f2 una condanna da parte del Concilio di Costantinopoli II, nel 553. Fu autore di tre libri \"Sulla Trinit\u00e0\", un trattato \"Sullo Spirito Santo\" e un altro \"Contro i Manichei\". Scrisse anche diversi commenti ai libri dell'Antico e del Nuovo Testamento, dei quali ci sono pervenuti solo alcuni frammenti. Sono andati perduti i suoi dodici libri \"Sui dogmi\" e \"Contro gli Ariani\", nonch\u00e9 \"Sulle s\u00e8tte\" e la sua \"Difesa di Origene\".\nPensiero teologico.\nBench\u00e9 non fosse un brillante pensatore, Didimo contribu\u00ec notevolmente alla comprensione della Trinit\u00e0 con la sua formula: \u00abUna sostanza e tre ipostasi\u00bb. Difese anche l'esistenza di un'anima umana nella persona di Cristo, ma non parl\u00f2 di fusione della natura umana con quella divina, bens\u00ec dell'esistenza di due nature e di due volont\u00e0. Partendo dalla cristologia, Didimo si occup\u00f2 della dottrina dello Spirito Santo, che considera increato come il Figlio: Esso \u00e8 Dio ed \u00e8 uguale al Padre. Per Didimo, lo Spirito Santo \u00e8 il dispensatore di grazie divine nella Chiesa. Grazie a lui, la Chiesa si trasforma in \"Mater\" dei cristiani, ai quali dispensa la luce di Cristo mediante il Battesimo. Ci\u00f2 nonostante, Didimo preferisce chiamare la Chiesa \u00abCorpo di Cristo\u00bb, anzich\u00e9 \u00abMadre\u00bb. L'asceta, seguendo la dottrina cattolica ortodossa, afferma che il peccato originale consiste nella caduta di Adamo ed Eva, e viene trasmesso dai genitori ai figli attraverso l'atto sessuale ed il concepimento, il che spiega perch\u00e9 Ges\u00f9 dovesse essere partorito da una vergine. \nIl Battesimo cancella il peccato originale ed ha come conseguenza l'adozione a figli di Dio. Per questo motivo il Battesimo \u00e8 indispensabile per la salvezza, sebbene possa venire sostituito dal martirio. Didimo nega inoltre la validit\u00e0 del Battesimo dato dagli eretici. La mariologia di Didimo insiste sul fatto che Maria fu sempre vergine, sia prima che dopo la nascita di Ges\u00f9; inoltre, insiste nel chiamarla \"Madre di Dio\" (\"Theot\u00f3kos\"). Sul piano antropologico, Didimo condivise l'eresia origenista sostenendo che l'anima fosse stata rinchiusa nel corpo come castigo per i precedenti peccati, appoggiando in questo modo l'idea platonico-origenista della preesistenza. \nSan Girolamo sostenne (Adv. Ruf., I, 6) che Didimo fosse origenista anche sul piano escatologico, poich\u00e9 credeva in una salvezza universale alla fine dei tempi, e ci\u00f2 \u00e8 riconosciuto da alcuni studiosi moderni, mentre per altri risulta difficile accettare una tale opinione a partire dai suoi scritti. D'altronde \u00e8 innegabile che negli stessi scritti Didimo parli ripetutamente dell'inferno e dell'eterno castigo (De Trin., II, 12; II, 26). Johannes Quasten ha sottolineato che la testimonianza di Girolamo pu\u00f2 considerarsi corretta posto che Didimo intendesse per \"salvezza universale\" che nel mondo futuro non vi sar\u00e0 pi\u00f9 peccato e che gli angeli ribelli desiderino essere redenti, ma entrambe le affermazioni non necessariamente devono vedersi contrapposte alla tesi di un castigo eterno per i condannati."}
{"id": "1098669", "revid": "729019", "url": "https://it.wikipedia.org/wiki?curid=1098669", "title": "Rickettsiosi", "text": "Le rickettsiosi (o richeziosi) sono malattie infettive provocate da rickettsie.\nClinica.\nL'esordio \u00e8 in genere improvviso con febbre, cefalea, malessere generale, vasculite periferica e spesso associata ad una eruzione cutanea maculo papulosa.\nTrattamento.\nLe rickettsiosi vengono solitamente trattate con antibiotici, in particolare cloramfenicolo e tetracicline."}
{"id": "1098677", "revid": "585241", "url": "https://it.wikipedia.org/wiki?curid=1098677", "title": "Secondo tempio di Gerusalemme", "text": "Il secondo tempio di Gerusalemme (anche tempio di Erode o Secondo Tempio) \u00e8 la ricostruzione del tempio di Salomone, distrutto dal babilonese Nabucodonosor II nel 586 a.C.\nFu completato nel 515 a.C., dopo l'esilio babilonese, cos\u00ec come raccontato nel Libro di Esdra, e distrutto nel 70 d.C. dal generale romano Tito. Durante questo periodo esso fu il centro culturale e spirituale del Giudaismo ed il luogo dei sacrifici rituali. Erode il Grande, a partire dal 19 a.C., fece un ampliamento importante del \"Secondo Tempio\"; per questo motivo il Tempio di Gerusalemme, da quella data, viene anche chiamato Tempio di Erode.\nCostruzione del Secondo Tempio.\nDopo il ritorno dall'esilio babilonese, sotto la guida di Zorobabele, governatore della Giudea persiana, e di Giosu\u00e8, sommo sacerdote, immediatamente si cerca di ricostruire Gerusalemme e la Giudea, devastati ed abbandonati 70 anni prima.\nGli esuli che ritornano in Giudea sono animati da grande fervore religioso e desiderano ricostruire il luogo di culto e riprendere il rituale dei sacrifici. Sono sostenuti in questo fervore dai profeti Aggeo e Zaccaria, autori, rispettivamente, del libro di Aggeo e del libro di Zaccaria. Essi erigono l'altare di Dio precisamente nel suo antico luogo. Nel 535 a.C. le fondazioni del Secondo Tempio sono concluse. Il Tempio \u00e8 pronto per essere consacrato nella primavera del 515 a.C., pi\u00f9 di venti anni dopo il ritorno da Babilonia.\nSecondo i calcoli fatti da Giuseppe Flavio:\nStruttura.\nSecondo la descrizione fatta da Giuseppe Flavio al tempo dell'assedio del 70 durante la prima guerra giudaica, il grande tempio, sorgeva su una collina imprendibile, anche se ai primordi la spianata sulla sommit\u00e0 era appena sufficiente a contenere il santuario e l'altare, poich\u00e9 tutto intorno vi erano profondi burroni. Re Salomone, che fu il fondatore del tempio, innalz\u00f2 sul lato orientale un bastione alla sommit\u00e0 del quale vi costru\u00ec un portico. Nel corso dei secoli seguenti il popolo di Gerusalemme continu\u00f2 a trasportare terra, allargando sempre pi\u00f9 la spianata sulla cima. Fu cos\u00ec che procedettero prima ad abbattere il muro settentrionale, poi allargarono lo spiazzo andando ad includere col tempo il recinto dell'intero tempio. In seguito costruirono anche sugli altri tre lati della collina dei bastioni, vi racchiusero il santuario. Dove il terreno circostante era maggiormente scosceso e profondo, il bastione fu innalzato per trecento cubiti (133 metri) e in alcuni punti anche di pi\u00f9. I blocchi usati in questi lavori misuravano fino a quaranta cubiti (17,8 metri).\nTutti i portici avevano un doppio ordine di colonne alte venticinque cubiti (ciascuna di un unico pezzo di marmo bianchissimo, perfettamente levigato e simmetrico), con i soffitti rivestiti di pannelli di cedro. La larghezza dei portici era di trenta cubiti e il loro perimetro complessivo, che racchiudeva anche la fortezza Antonia, era di sei stadi. Tutto lo spazio incluso dal portico era pavimentato con pietre di svariate qualit\u00e0 e colori. Chi lo attraversava per raggiungere il secondo piazzale, si trovava di fronte ad una balaustra in pietra, alta tre cubiti, dove erano poste una serie di lapidi con incise le leggi della purificazione, alcune in lingua greca altre in latino, affinch\u00e9 nessuno straniero potesse entrare nel luogo santo, seconda parte del tempio.\nVi si accedeva attraverso una scalinata di quattordici gradini, e la parte superiore aveva forma di un quadrato, racchiusa da un muro che rispetto all'esterno era alto quaranta cubiti, internamente invece di venticinque cubiti, poich\u00e9 il pavimento interno poggiava su un livello superiore della collina. Terminati i quattordici scalini, ci si trovava su una terrazza pianeggiante larga dieci cubiti fino al muro. Da qui ancora scale di cinque scalini che portavano alle porte: a nord e a sud erano otto, quattro su ciascun lato, mentre a oriente erano due (da questa parte vi era un'area riservata alle donne per le loro cerimonie di culto). Anche sugli altri lati c'era una porta a sud e una porta a nord, per consentire alle donne di entrare nel loro recinto, visto che dalle altre porte non era consentito loro di passare. Sul lato occidentale non v'era infine alcuna porta. I portici fra le porte, rivolti dal muro verso l'interno, di fronte alle sale del tesoro, erano sorrette da un solo ordine di grandi colonne.\nNove delle porte erano ricoperte d'oro e d'argento, come pure gli stipiti e gli architravi, mentre quella fuori del santuario era di bronzo di Corinto ed era pi\u00f9 pregiata di quelle ricoperte d'argento e d'oro. Ogni porta aveva due battenti, ciascuno dei quali aveva dimensioni pari a trenta cubiti di altezza e quindici di larghezza. Al di l\u00e0 della soglia, gli ingressi verso l'interno avevano su due lati delle esedre a forma di torre, larghe e lunghe trenta cubiti, alte pi\u00f9 di quaranta cubiti. Ciascuna poggiava su due colonne che avevano una circonferenza di dodici cubiti ciascuna. Stesse dimensioni avevano le altre porte, mentre molto pi\u00f9 grande era la porta che si trovava ad occidente della porta Corinzia e che si apriva dal recinto delle donne verso est, di fronte alla porta del santuario. Questa porta era alta infatti cinquanta cubiti, con battenti di quaranta cubiti, e una decorazione pi\u00f9 ricca con notevoli rivestimenti d'argento e d'oro. La decorazione delle nove porte fu ordinata da Alessandro, il padre di Tiberio. Dal recinto delle donne alla porta pi\u00f9 grande si saliva mediante una scala di quindici scalini, poich\u00e9 questi ultimi erano pi\u00f9 bassi dei cinque scalini che conducevano alle altre porte.\nIl santuario vero e proprio, o sacro tempio, sorgeva nel mezzo e vi si accedeva da dodici scalini. L'altezza della facciata era uguale alla larghezza, pari a cento cubiti (44,45 metri), mentre la parte posteriore era di quaranta cubiti pi\u00f9 stretta, in modo che sul davanti fosse pi\u00f9 larga di venti cubiti da entrambe le parti. La porta principale misurava settanta cubiti di altezza e venticinque di larghezza, completamente ricoperta d'oro nella sua parte esterna. All'interno il tempio era diviso su due piani e solo il vestibolo appariva come un unico corpo con l'altezza di novanta cubiti, la larghezza di cinquanta e la profondit\u00e0 di venti. La porta di accesso al tempio era ricoperta d'oro come tutta la parete in cui era inserita. Al di sopra vi erano dei tralci di viti d'oro da cui pendevano grappoli della grandezza di un uomo. La porta di accesso aveva dei battenti d'oro alti cinquantacinque cubiti e larghi sedici. Davanti pendeva una tenda babilonese, di identica altezza e di vari colori, dal lino bianco alla lana azzurra, rossa e purpurea. Col rosso si alludeva al fuoco, col lino alla terra, con l'azzurro all'aria e con la porpora al mare, poich\u00e9 il lino \u00e8 prodotto dalla terra e la porpora dal mare. Sulla tenda era, quindi, rappresentata tutta la volta celeste, esclusi i segni dello zodiaco.\nLa parte inferiore del santuario era alta sessanta cubiti, lungo altrettanto e largo venti. I sessanta cubiti di lunghezza erano suddivisi in due parti. La prima, lunga circa quaranta cubiti, conteneva tre opere d'arte famosissime a quel tempo: una Menorah (lampada a sette bracci), una tavola e un altare per gli incensi. I sette bracci della lampada rappresentavano i pianeti; i dodici pani sulla tavola simboleggiavano i segni zodiacali e l'anno. L'altare degli incensi era dotato di tredici profumi ricavati da mare e terra, a significare che tutto viene da Dio.\nLa parte successiva del tempio misurava venti cubiti ed era separata da una tenda. Era una parte accessibile solo al sommo sacerdote e inaccessibile ed inviolabile a chiunque, e si chiamava il \"Santo dei Santi\". Ai lati del santuario inferiore si trovavano numerose stanze disposte su tre piani, comunicanti fra loro, alle quali si aveva accesso attraverso una serie di porte poste su entrambi i lati dell'ingresso. La parte superiore del tempio non aveva stanze, essendo meno larga ed innalzandosi per quaranta cubiti. Aveva poi meno ornamenti rispetto alla parte inferiore. E cos\u00ec se sommiamo i quaranta della parte superiore ai sessanta della parte inferiore otteniamo un'altezza complessiva di cento cubiti.\nAll'esterno il tempio era ricoperto ovunque da massicce piastre di oro, tanto che fin dal sorgere del sole rifletteva la luce in modo abbagliante per chi lo guardava. A chi si dirigeva verso Gerusalemme, appariva da lontano come un monte coperto di neve, poich\u00e9 dove non era ricoperto d'oro lo era di pietra bianchissima. Sulla sommit\u00e0 erano posti degli spuntoni d'oro estremamente aguzzi per impedire agli uccelli di posarvisi sopra e imbrattare il tempio. Alcuni dei blocchi di pietra misuravano quarantacinque cubiti di lunghezza, cinque di altezza e sei di larghezza. Davanti al tempio si trovava un altare alto quindici cubiti, largo e lungo cinquanta cubiti, a pianta quadrata, con gli angoli sporgenti a forma di corni. Vi si accedeva dalla parte meridionale. Il tempio e l'altare erano circondati da un parapetto di pietra levigata, alto un cubito, che separava il popolo dai sacerdoti.\nDifferenze con il Primo Tempio.\nAlcuni elementi erano andati persi con la distruzione del primo tempio e non poterono essere rimpiazzati: l'Arca dell'Alleanza, gli Urim e Tummim, l'olio santo, il fuoco sacro, le tavole dei dieci comandamenti, la manna ed il bastone di Aronne.\nA differenza del Primo Tempio, il Secondo Tempio possedeva una parte di cortile esterno nel quale potevano pregare i non-ebrei (Goyim), i quali adoravano Dio ma non erano sottomessi alle leggi del Giudaismo.\nAmpliamento con Erode.\nVerso il 19 a.C. Erode il Grande mise mano ad un rinnovamento e a un ampliamento importante del Secondo Tempio. Il monumento risultante viene talvolta chiamato Tempio di Erode. I lavori, comprensivi di tutte le diverse parti, terminarono nel 64 d.C., solamente sei anni prima della sua definitiva distruzione (70).\nCerimonia e processione.\nColoro che, pur essendo di stirpe sacerdotale, non partecipavano alle sacre funzioni a causa di difetti fisici, stavano all'interno del parapetto insieme con i sacerdoti senza difetti, portavano vesti comuni, poich\u00e9 solo chi officiava alla funzione poteva indossare le sacre vesti. Salivano, quindi, all'altare e al santuario solo i sacerdoti senza peccato, vestiti di bisso, che si astenevano dal bere vino puro.\nInsieme a questi saliva anche il sommo sacerdote, solo nei giorni di sabato, nei noviluni o in occasione di una qualche festivit\u00e0 nazionale o anche durante l'assemblea annuale di tutto il popolo. Il sommo sacerdote officiava con un paio di brache, sopra una sottoveste di lino e al di sopra una veste sontuosa color azzurro lunga fino ai piedi, ornata di frange, con appesi campanelli d'oro (simboli del tuono) e melagrane (simboli del fulmine). La fascia che si trovava sul petto era ricamata con strisce di cinque colori, l'oro, la porpora, il rosso, il lino e l'azzurro. Anche la mantellina aveva gli stessi colori, ma con maggior quantit\u00e0 di oro. La mantellina era fissata con due fermagli d'oro adornate da magnifiche gemme su cui erano incisi i nomi eponimi delle trib\u00f9 che compongono Israele. Nella parte anteriore dell'abito pendevano dodici pietre, disposte su quattro file, una sardonica, un topazio, uno smeraldo, un carbuncolo, un diaspro, uno zaffiro, un'agata, un'ametista, un ligurio, un onice, un berillo e un crisolito, sulle quali erano incise le dodici trib\u00f9 di Israele. Il capo era coperto da una tiara di bisso con la parte orlata in azzurro ed una corona d'oro, con in rilievo le lettere sacre (quattro vocali). Queste vesti erano solo per le cerimonie pi\u00f9 importanti.\nDistruzione del Secondo Tempio.\nNel 66 scoppi\u00f2 un'insurrezione ebraica che diede inizio alla prima guerra giudaica. Quattro anni pi\u00f9 tardi, nel 70, le legioni romane comandate da Tito riconquistarono e distrussero Gerusalemme, compreso il Secondo Tempio. Questo avvenimento, particolarmente doloroso nella storia giudaica, \u00e8 commemorato ogni anno il nono giorno del mese ebraico Av."}
{"id": "1098688", "revid": "205250", "url": "https://it.wikipedia.org/wiki?curid=1098688", "title": "Walter Psenner", "text": "A capo della Distilleria Psenner S.r.l. di Termeno sulla strada del vino, fondata dal padre Ludwig nel 1947, e nota per i distillati di frutta, in particolare per quella di pera Williams (che la Psenner per prima produsse in Italia, e che vende nella nota bottiglia con la pera all'interno), la ingrand\u00ec e la rese una delle pi\u00f9 note distillerie del paese. Oggi conta, nella sede di Termeno, cinque impianti di distillazione.\nAppassionato di volo, sopravvisse ad un incidente aereo nel dicembre 2003, quando fu costretto ad un atterraggio di fortuna nel fiume Piave.\n\u00c8 morto il 29 aprile 2007 dopo una breve malattia"}
{"id": "1098690", "revid": "339392", "url": "https://it.wikipedia.org/wiki?curid=1098690", "title": "Gruppo Same Deutz-Fahr", "text": ""}
{"id": "1098694", "revid": "729019", "url": "https://it.wikipedia.org/wiki?curid=1098694", "title": "Amebiasi", "text": "Con il termine amebiasi si indicano tutte le principali sindromi dovute a infezione da Entamoeba histolytica. I disturbi pi\u00f9 frequenti sono rettocolite o dissenteria amebica, amebiasi epatica o intestinale cronica. Il focolaio pu\u00f2 interessare anche cuore, peritoneo o polmoni.\nEziologia.\nOltre alla pi\u00f9 diffusa, la Entamoeba histolytica esistono anche altri parassiti responsabili come Entamoeba dispar.\nEpidemiologia.\nStudi hanno stimato una popolazione infetta di circa 500 milioni di persone nel mondo, ma di esse solo una piccola parte, intorno al 10% mostra segni riconoscibili. La malattia risulta pi\u00f9 diffusa in determinate popolazioni del nord Africa, del Medio Oriente e del Centro-Sud America, si sono registrati numerosi casi anche in paesi industrializzati come USA e Giappone, in Italia i casi sono sporadici e in persone con passato di turismo nelle zone endemiche.\nSintomatologia.\nI sintomi e i segni clinici mostrano anoressia, nausea, vomito, diarrea, colite, peritonite, ma capita anche che le persone non mostrino alcun sintomo. o che il sintomo sia rappresentato soltanto da una possente orticaria.\nManifestazioni cliniche.\nOltre ai sintomi base, si sono evidenziate diverse forme cliniche:\nPatogenesi.\nLa forma di infezione avviene quando il parassita penetra nell'organismo tramite ingestione di cibi o acqua infetti.\nEsami.\nPer i vari sintomi espressi si potrebbe incorrere in una falsa diagnosi, ad esempio i tratti patologici ricordano la sindrome del colon irritabile, ma anche la diverticolite, la schistosomiasi, salmonellosi e la colite ulcerosa. Sono varie le metodiche per effettuare una diagnosi della malattia, la migliore rimane l'esame copromicroscopico usato con la tecnica di Ritchie, altri esami sono:\nTerapia.\nCome trattamento farmacologico si somministrano particolari amebicidi:\nInoltre vi sono terapie di supporto e occorre la reidratazione dei liquidi, da notare che per Entamoeba dispar non occorre alcuna terapia\nIl carbarsone, conosciuto anche come acido p-carbaminofenilarsinico \u00e8 un preparato organico di arsenico pentavalente, usato nelle infezioni protozoarie, come appunto l'amebiasi."}
{"id": "1098695", "revid": "181699", "url": "https://it.wikipedia.org/wiki?curid=1098695", "title": "Football Club Internazionale Milano 1976-1977", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1976-1977.\nStagione.\nA movimentare l'estate 1976 in casa nerazzurra concorse lo scambio di mercato tra Boninsegna e l'ex juventino Anastasi, operazione della quale \"Bonimba\" rimase all'oscuro sino al suo compimento: ad informare per via telefonica il centravanti, mentre questi si trovava in vacanza, fu lo stesso presidente Fraizzoli. La nuova punta s'integr\u00f2 in un reparto avanzato che \u2014 oltre alla conferma di Libera \u2014 segnal\u00f2 il rientro di Muraro, risultato a fine stagione il miglior realizzatore della squadra.\nIncapaci d'insidiare il duopolio torinese che caratterizz\u00f2 il vertice del campionato, gli uomini di Chiappella (tra l'altro \u00abcastigati\u00bb proprio da Boninsegna nel derby d'Italia del 16 gennaio 1977) si classificarono in quarta posizione, mancando nelle battute finali il terzo posto a favore della Fiorentina. \nMaggior rilevanza assunsero quindi le stracittadine col Milan, da par suo scampato \"in extremis\" alla retrocessione: archiviato il match d'andata con reti di Marini e Silva, la sfida di ritorno si risolse parimenti in uno scialbo nulla di fatto inducendo il giornalista Beppe Viola \u2014 nelle cui parole l'evento fu definito un \u00abderbycidio\u00bb \u2014 a proporre durante la trasmissione della \"Domenica Sportiva\" le immagini della gara svoltasi il 24 febbraio 1963 in luogo dell'attuale. \nIl confronto meneghino risult\u00f2 inoltre, per la prima volta, valido per l'assegnazione di un trofeo stante la finale di Coppa Italia del 3 luglio 1977: battuta dai rossoneri con gol di Maldera e Braglia, la \"Beneamata\" conobbe nella circostanza l'ultima apparizione di un Sandro Mazzola che \u2014 intervistato all'uscita dal campo circa le sue ultime dichiarazioni da calciatore \u2014 cit\u00f2 un noto passo della \"Divina Commedia\".\nOrganigramma societario.\nArea direttiva\nArea tecnica\nArea sanitaria"}
{"id": "1098701", "revid": "6923", "url": "https://it.wikipedia.org/wiki?curid=1098701", "title": "SAME Deutz-Fahr", "text": "SAME Deutz-Fahr (SDF) \u00e8 un gruppo industriale multinazionale con sede centrale in Italia a Treviglio (BG) ed \u00e8 uno dei principali produttori mondiali di trattori, macchine da raccolta e motori diesel. Distribuisce i propri prodotti con i marchi SAME, Lamborghini Trattori, H\u00fcrlimann, Deutz-Fahr e Gr\u00e9goire. La gamma di trattori copre una fascia di potenza da 25 a 440\u00a0CV e la gamma delle macchine da raccolta fino 395 CV.\nIl gruppo ha assunto diverse nomenclature:\nStoria del gruppo.\nLa storia del gruppo ha inizio nel 1927 con la realizzazione di uno dei primi trattori al mondo alimentati con motore diesel, da parte dei fratelli Francesco e Eugenio Cassani. Nel 1942 con la fondazione della SAME (Societ\u00e0 Accomandita Motori Endotermici) a Treviglio (BG) si corona il sogno aziendale dei due fondatori. Dopo aver rilevato nel 1973 la Lamborghini Trattori S.p.A., fondata da Ferruccio Lamborghini, la SAME avvia un processo di crescita per acquisizioni.\nIn concomitanza con l'acquisizione nel 1979 della H\u00fcrlimann il gruppo muta nome in \"SAME-Lamborghini-H\u00fcrlimann\" (S-L-H). Nel 1995 \u00e8 la volta dell'acquisizione, dal gruppo tedesco KHD, della DEUTZ-FAHR, e da quel momento la denominazione del gruppo diventa \"SAME DEUTZ-FAHR\". Nel 1996 viene fondata SAME DEUTZ-FAHR India. Dal 2003 al 2012 il gruppo SDF \u00e8 stato azionista del gruppo tedesco DEUTZ AG; nel 2003 ha acquisito anche il 10% della Sampo Rosenlew, con sede in Finlandia, specializzata nella produzione di componenti e mietitrebbie da 4 a 5 scuotipaglia, partecipazione successivamente ceduta. Nel 2005, a seguito dell'acquisizione della \u00d0uro \u00d0akovic, con sede in Croazia, il gruppo ha fondato la societ\u00e0 SAME DEUTZ-FAHR Combines, con la quale oggi realizza componenti e mietitrebbie con il marchio Deutz-Fahr. Nel 2008 viene fondato il Museo e Archivio Storico Same DEUTZ-FAHR presso la sede principale del gruppo a Treviglio. Nel 2011 il gruppo ha acquisito la Gr\u00e9goire A/S, specializzata nella viticoltura, olicoltura, potatura, trattamento e raccolta dell'uva e delle olive. Nello stesso anno SAME DEUTZ-FAHR avvia una joint venture in Cina con la Shandong Changlin Machinery. Nel 2014 viene fondata SAME DEUTZ-FAHR Trakt\u00f6r Sanayi ve Ticaret A.\u015e. con sede a Istanbul in Turchia e viene acquisita Agricultural Equipment in Cina. Nel 2016 SDF acquisisce la maggioranza e il controllo dell'attivit\u00e0 cinese.\nPresenza globale.\nSDF conta 8 siti produttivi, 12 filiali commerciali, 2 joint venture, 155 importatori e oltre 3.100 concessionari, occupando 4.040 dipendenti nel mondo. Nel 2020 l\u2019azienda ha registrato un fatturato di 1.146 milioni di euro.\nPremi.\nI trattori realizzati dalle aziende del gruppo SDF hanno ottenuto numerosi premi e riconoscimenti nel corso degli anni; tra questi:"}
{"id": "1098704", "revid": "767487", "url": "https://it.wikipedia.org/wiki?curid=1098704", "title": "Don Camillo e l'onorevole Peppone", "text": "Don Camillo e l'onorevole Peppone \u00e8 un film del 1955. Si tratta del terzo episodio della celebre saga che vede protagonisti Fernandel e Gino Cervi, il primo diretto da Carmine Gallone (che diriger\u00e0 anche il quarto), mentre i due precedenti erano stati diretti da Julien Duvivier.\nTrama.\n1948. Brescello \u00e8 in fermento. Nella piazza si costruisce un monumento alla Pace, e il Partito Comunista manda in missione alcuni compagni della citt\u00e0 per fare propaganda: infatti a breve ci saranno le elezioni politiche, e il sindaco Peppone si candida a deputato. Don Camillo, appena venuto a sapere della notizia, corre a protestare dal Cristo crocifisso, ma poi minimizza, ricordando che prima Peppone deve superare l'esame di quinta elementare. L'esame consiste nella risoluzione di un problema di Geometria solida e nella composizione di un tema d'Italiano. Durante l'esame Peppone viene preso dall'agitazione, ma interviene don Camillo, facendogli superare brillantemente l'esame in cambio di una cospicua contropartita.\nPoco dopo, le vicende del paese portano ancora una volta i due fronti opposti a scontrarsi. Quando un contadino non riesce a liberarsi del mezzadro che occupava il podere che aveva appena acquistato, Peppone non interviene, decidendo cos\u00ec in favore del mezzadro. Don Camillo, convinto che il sindaco abbia colto l'occasione di farne una questione politica, aiuta il contadino nella sua protesta. Presto per\u00f2 viene a galla una verit\u00e0 pi\u00f9 scottante: nelle ultime concitate fasi della guerra, infatti, i comunisti si erano impossessati di un carro armato dei tempi della guerra, e l'avevano nascosto proprio nel fienile di quel podere. Peppone e i suoi devono quindi impedire che quel carro armato venga ritrovato. Don Camillo, venuto a sapere della situazione, si offre di aiutare Peppone a liberarsi del mezzo, portandolo fuori dal podere e facendolo ritrovare pochi giorni dopo. Il piano rischia di saltare quando Peppone spara un colpo di cannone che colpisce proprio la colomba della Pace nella piazza del paese.\nQualche tempo dopo, don Camillo si trova a fare l'autostop per rientrare in paese. A dargli un passaggio \u00e8 proprio Peppone, ma dopo pochi metri i due incominciano a bisticciare: Peppone scarica don Camillo, ma questi con un trucco riesce a ribaltare la situazione e scappa con il suo automezzo, lasciando a piedi il sindaco. Questi era appena andato a ritirare dalla tipografia i manifesti elettorali, vere e proprie gigantografie con il suo ritratto. Don Camillo, visti i manifesti nel retro del furgone, decide di giocare un brutto tiro al rivale. Cos\u00ec, qualche giorno dopo, quando i manifesti vengono solennemente svelati alla comunit\u00e0 proprio sotto alla bombardata colomba della Pace, tutti scoppiano a ridere: il ritratto di Peppone \u00e8 stato \"ritoccato\" con tanto di corna e pizzetto.\nL'affronto dev'essere vendicato: i comunisti si riuniscono in segreto e Peppone propone l'\"eliminazione fisica\". Viene sorteggiato un membro della banda, che porter\u00e0 a termine la missione come meglio crede. Per fortuna, l'eliminazione progettata non \u00e8 quella di don Camillo, bens\u00ec dei suoi polli, con i quali il prete intendeva festeggiare la sconfitta elettorale dell'avversario. Don Camillo, svegliato da un rumore, non pu\u00f2 far altro che constatare il furto dei polli; ma un vicino ha visto il ladro, e sembra proprio che sia il sindaco, come riferisce ad un poliziotto. L'indagine finisce per mettere alle strette Peppone, che alla fine viene convocato in Pretura come imputato. Il parroco vuole godersi la disgrazia dell'avversario, che, in caso di condanna, sarebbe definitivamente estromesso dalla corsa elettorale; ma il Crocifisso, ancora una volta, lo persuade a non cedere al desiderio di vendetta. Cos\u00ec don Camillo irrompe in Pretura, e salva Peppone raccontando una storia inventata.\nIl sindaco viene assolto, ma la mossa di don Camillo rischia di gettare nel ridicolo tutta la sezione locale del partito. Peppone tuttavia viene tranquillizzato dalla compagna Clotilde, un'esponente del partito inviata in missione da Roma. La donna rassicura il sindaco che lo scherzo di don Camillo potrebbe in realt\u00e0 giocare a suo favore, rendendolo pi\u00f9 simpatico anche agli elettori pi\u00f9 moderati, e approfitta dell'occasione per appartarsi con Peppone. Questi, che non era indifferente al fascino della donna, non riesce tuttavia a decidersi a portare a segno le \"avance\" di cui tutto il paese mormora. Proprio questi pettegolezzi mettono in crisi il matrimonio di Peppone: la moglie Maria, dopo aver confessato a don Camillo che non ne pu\u00f2 pi\u00f9 e vuole tornare dai suoi genitori, abbandona il paese. Sconvolto, Peppone si rivolge a don Camillo, che per spingerlo ad agire col cuore gli racconta, mentendo, che la moglie vuole suicidarsi. I due si lanciano cos\u00ec all'inseguimento con un sidecar: raggiunta Maria e fatta la pace, Peppone torna a casa con la moglie, mentre Don Camillo \u00e8 costretto a rientrare con la bicicletta di Maria\nLe elezioni sono vicine e Peppone invita come relatore a un comizio il compagno avvocato Cerratini. Negli ultimi minuti prima dell'inizio, don Camillo tiene viva la rivalit\u00e0 diffondendo dall'altoparlante della chiesa musica e slogan elettorali. Zittito il rivale, Peppone sale sul palco e prende la parola, ma proprio in quel momento il parroco spara negli altoparlanti \"La canzone del Piave\". All'udire quelle note, Peppone, commosso, si abbandona a un discorso appassionato e vibrante di patriottismo. La piazza esulta e perfino don Camillo \u00e8 commosso e applaude sorridente.\nLe elezioni sono un successo per il PCI e anche per Peppone, che viene eletto alla Camera dei deputati. Questi, come richiede la legge, annuncia in consiglio comunale che si dimetter\u00e0 da sindaco, ma il capogruppo dell'opposizione dichiara che tutti vorrebbero che Peppone continuasse a essere il loro sindaco, raccogliendo gli applausi di amici e avversari.\nAl momento della partenza, un corteo accompagna l'onorevole Peppone alla stazione di Brescello. Sul gradino del treno, fa forza ai compagni, commossi e rattristati quanto lui; ma alla stazione successiva incontra don Camillo, che convince il rivale a tornare con lui a Brescello.\nProduzione.\nFonti letterarie.\nAlcuni episodi del film sono stati ideati ex novo, ma altri provengono dai racconti originali di Guareschi: \"Ponte-mina\" (1947), \"La festa\" (1947), \"L'altoparlante\" (1951), \"Il sogno del cappello verde\" (1951), \"Ancora il fantasma del cappello verde\" (1951), \"Carro armato\" (1952, poi reintitolato \"Il Panzer\" nella versione inclusa nel volume \"Don Camillo e il suo gregge\", 1953), \"Esame Peppone\" (1952), \"Furto delle galline\" (1952) e \"Lettera al lettore\" (1955).\nDistribuzione.\nDifferenze di versione.\nLa versione francese presenta scene che non compaiono in quella italiana (come nei due film precedenti). Per esempio: nella bottega dove lavora il Brusco come barbiere, i clienti si mettono a ridere quando hanno saputo che Peppone vuole fare l'esame di quinta elementare. Quando don Camillo si risveglia, nota che c'era una candela (messa da Peppone) e si accorge che mancano le sue galline, nella versione francese don Camillo parlando con Ges\u00f9 gli diceva che aveva sognato Peppone che aveva la faccia da pollo venendogli in mente le sue galline e preoccupato corse fuori per dare un'occhiata.\nAccoglienza.\nIncasso.\nIl film incass\u00f2 \u00a3 (circa 13 milioni di euro) con spettatori, classificandosi come sesto maggiore incasso dell'anno."}
{"id": "1098710", "revid": "599013", "url": "https://it.wikipedia.org/wiki?curid=1098710", "title": "Montascale", "text": "Il montascale (anche servoscala) \u00e8 un tipo di dispositivo che avvelendosi di un impianto meccanico viene utilizzato per consentire il trasporto di persone impossibilitate a salire scale o superare ostacoli.\nStoria.\nUn primo tipo di tale apparecchiatura viene attribuito a Enrico VIII d'Inghilterra; questi ferito in un torneo medievale, us\u00f2 una sedia che veniva trascinata su e gi\u00f9 per le scale su con sistema di bloccaggio e placcaggio azionato dai servi ed utilizzato palazzo di Whitehall a Londra.\nTra la fine del XIX e l'inizio del XX secolo Frederick Muffett, un carpentiere residente a Royal Tunbridge Wells registr\u00f2 un brevetto avente ad oggetto \"Una sedia invalida con tram per l'uso su scale\". Negli anni 1920, C.C. Crispen, un imprenditore della Pennsylvania, ide\u00f2 un modo per consentire al suo amico malato di viaggiare da un piano all'altro. L'idea di Crispen era quella di progettare un sedile che potesse salire le scale. Ingegnere autodidatta, costru\u00ec il primo prototipo della sedia inclinata, chiamandolo \"Inclin-ator\".\nDescrizione generale.\nSi diversifica tra prodotti fissi e prodotti mobili. In linea di massima, i montascale fissi si compongono dei seguenti elementi: la poltroncina, il sistema di accensione e comando (solitamente posizionato sul bracciolo), i dispositivi di sicurezza (ad esempio i sensori che fermano il movimento in presenza di ostacoli e la chiave che impedisce un uso non autorizzato del montascale), il telecomando per il comando a distanza del funzionamento. Quelli di tipo mobile richiedono l'ausilio di una persona che lo guidi ma ha il vantaggio di poter essere facilmente trasportato da un immobile ad un altro.\nEsistono vari tipi di montascale a seconda della conformazione del luogo di installazione: i montascale rettilinei per rampe uniche e, appunto, rettilinee; curvilinei che seguono, di solito, il lato interno di tutta la scalinata.\nAbitualmente consiste in una piattaforma (montascale a piattaforma) o una poltroncina agganciata ad una guida (montascale a poltroncina).\nIl servoscala, presente sul mercato con diverse tecnologie, \u00e8 uno degli ausili pi\u00f9 utilizzati per l'abbattimento delle barriere architettoniche.\nCaratteristiche.\nApplicazioni.\nUno degli utilizzi pi\u00f9 diffusi in luoghi pubblici \u00e8 quello per consentire l'accesso alle stazioni, sia di superficie che metropolitane da parte delle persone disabili, o accesso a esercizi pubblici.\nI modelli moderni hanno un ingombro davvero minimo e possono essere installati su qualsiasi tipo di scala, persino le rampe a chiocciola. Inoltre, oggi l'installazione di un montascale \u00e8 possibile senza effettuare alcun intervento di muratura, in quanto non sono necessarie modifiche della struttura delle scale o della volumetria; non \u00e8 necessario neppure apportare cambiamenti all'impianto elettrico, in quanto al montascale basta una semplice presa di corrente per l'alimentazione della batteria.\nCosti.\nI montascale sono unit\u00e0 altamente individualizzate che variano significativamente nel prezzo, che pu\u00f2 variare in base al modello e tecnoclogia utilizzata. Molte opzioni influenzano questo prezzo base, tra cui: lunghezza della ringhiera necessaria, curve incluse, aggiornamenti del sedile, aggiornamenti del motore, girevole del sedile, piegatura del pedale e del piede e tipo di potenza.\nSicurezza.\nI montascale sono in genere dotati di sistemi di sicurezza di vario tipo e sviluppati in diverse forme ed adattamenti e materiali, per uso interno o per esterno.\nOgni montascale deve essere certificato secondo le norme internazionali (ISO 9001) ed europee (EN 29001). Inoltre, ogni montascale va sottoposto a severi collaudi e controlli prima di essere consegnato. La scrupolosit\u00e0 di queste verifiche garantisce la sicurezza dei prodotti."}
{"id": "1098713", "revid": "123101448", "url": "https://it.wikipedia.org/wiki?curid=1098713", "title": "Plant Biosystems", "text": "Plant Biosystems \u00e8 una rivista accademica italiana di botanica, organo della Societ\u00e0 Botanica Italiana. Fondato nel 1844 col nome di \"Giornale botanico italiano\", ha assunto l'attuale denominazione nel 1997.\nStoria.\nFondato a Firenze, nel 1844, da Filippo Parlatore, come \"Giornale botanico italiano\", organo della Sezione Botanica dei \"Congressi scientifici italiani\" (con l'Unit\u00e0 d'Italia, Societ\u00e0 Botanica Italiana), mut\u00f2 nome una prima volta nel 1869 assumendo la denominazione in \"Nuovo giornale botanico italiano: memorie della Societa botanica italiana\". La rivista era strutturata in tre sezioni: \u00abMemorie originali\u00bb, destinata a ricevere lavori originali di botanica in italiano o latino, \u00abLetteratura Botanica\u00bb, destinata a raccogliere recensioni e riassunti delle pubblicazioni di botanica, e \u00abNotizie botaniche\u00bb, destinata a ricevere brevi resoconti di osservazioni scientifiche o notizie riguardanti la societ\u00e0 scientifica.\nNel 1997 il nome della rivista cambia ancora in \"Plant Biosystem\", in funzione di una visibilit\u00e0 ed un rilievo internazionale."}
{"id": "1098718", "revid": "125634042", "url": "https://it.wikipedia.org/wiki?curid=1098718", "title": "La strada per El Dorado", "text": "La strada per El Dorado (\"The Road to El Dorado\") \u00e8 un film d'animazione del 2000 diretto da Bibo Bergeron e Don Paul (e da Will Finn e David Silverman per alcune sequenze) , terzo lungometraggio prodotto dalla Dreamworks Animation e distribuito nel cinema statunitensi il 31 marzo 2000 e italiani il 13 ottobre 2000. \u00c8 il secondo film in animazione tradizionale fatto dalla DreamWorks.\nTrama.\nNella Siviglia del 1519, due imbroglioni di nome Tulio e Miguel vincono grosse somme di denaro scommettendo con dei dadi truccati. Giocando e riuscendo a battere un uomo di nome Zaragoza, entrano in possesso di una mappa che indicherebbe il luogo in cui sorge la leggendaria citt\u00e0 d'oro del Nuovo Mondo, El Dorado. Subito dopo aver ottenuto la mappa, il loro inganno viene scoperto e i due, nella fuga, finiscono imbarcati clandestinamente su una delle navi appartenente alla flotta diretta verso il Messico, il cui capitano, lo spietato Hern\u00e1n Cort\u00e9s, li fa imprigionare. Qualche giorno dopo, i due amici, stanchi di rimanere prigionieri, tentano di architettare un piano di fuga; a notte fonda, mentre Cort\u00e9s e i suoi soldati dormono, Tulio, Miguel e Altivo, l'intelligente cavallo di Cort\u00e9s, scappano a bordo di una scialuppa di salvataggio. Quando l'animale, per inseguire una mela, finisce fuoribordo, i due uomini lo accolgono a bordo, perdendo per\u00f2 nell'operazione tutti i propri viveri a causa delle onde provocate dalla nave.\nGrazie a una tempesta, il gruppo si ritrova sulle coste del nuovo Mondo e, seguendo le indicazioni della mappa, riesce a raggiungere la leggendaria citt\u00e0 di El Dorado, dove Tulio e Miguel vengono scambiati per gli dei fondatori della citt\u00e0 e quindi benevolmente accolti e venerati. I due per\u00f2 dovranno provare i loro poteri divini al sanguinario sacerdote Tzekel-Kan, che spera di servirsi del loro arrivo per ottenere il totale controllo sulla popolazione locale. Inoltre, per mettere le mani sull'oro, Tulio e Miguel devono servirsi della bella ladra di nome Chel che, avendo capito la loro reale natura ma condividendone gli scopi, far\u00e0 da tramite tra loro e i potenti del luogo.\nIl sacerdote intanto decide di dare il via all'era del giaguaro, nella quale tutti sono obbligati a rispettare dure imposizioni e praticare sacrifici umani. Dopo l'ennesima prova della loro divinit\u00e0 in una partita al gioco della palla, Miguel e Tulio impediscono a Tzekel-Kan di sacrificar loro la squadra perdente ristabilendo la pace nella citt\u00e0 con la cacciata del sacerdote. Egli per\u00f2, notando che Miguel \u00e8 lievemente ferito sul capo, comprende la loro natura umana e prepara la propria vendetta.\nIntanto tra Tulio e Chel sboccia l'amore e Miguel, messo da parte, ascolta una conversazione tra i due in cui essi progettano di tenere quasi tutto l'oro per loro. Deluso dal comportamento dell'amico di una vita e sempre pi\u00f9 affascinato da El Dorado e dalle sue tradizioni, Miguel decide che preferir\u00e0 restare a El Dorado, piuttosto che tornare in Spagna con l'amico. Le sue riflessioni sono interrotte da Tzekel-Kan che, tramite una potente magia, scatena per la citt\u00e0 un gigantesco giaguaro di pietra incaricato di trovare e uccidere i due falsi dei.\nAlla fine, Tulio e Miguel, mettendo da parte i propri contrasti, riescono ad avere la meglio sulla bestia facendola precipitare, assieme al sacerdote, in un mulinello collegato al fiume che attraversa la citt\u00e0 e ritenuto l'ingresso per Xibalba. I due poi si affrontano a viso aperto decidendo di imboccare strade separate. Ma il sacerdote, ancora in vita e trasportato dalla corrente, viene ritrovato da Cort\u00e9s, impegnato a seguire le tracce che Miguel, Tulio e Altivo si erano lasciati alle spalle. Riconoscendo nell'uomo il dio delle sue profezie, Tzekel-Kan accetta di condurlo a El Dorado.\nLe vedette della citt\u00e0 annunciano l'arrivo dell'esercito di Cort\u00e9s, e Tulio e Miguel si rendono conto che l'unico modo per impedire loro l'accesso alla citt\u00e0 \u00e8 bloccarne l'unico collegamento con il mondo esterno: una lunga grotta attraversata da un fiume la cui estremit\u00e0 esterna \u00e8 celata da una piccola cascata. Per chiudere il passaggio, Tulio e Chel decidono di schiantarsi a tutta velocit\u00e0 con la loro imbarcazione (con la quale si apprestavano a lasciare El Dorado con tutto l'oro accumulato) contro l'uscita del tunnel facendolo cos\u00ec franare. Per una serie di inconvenienti, Miguel \u00e8 costretto a intervenire salvando i due amanti dal pericolo e consentendo la buona riuscita del piano, ma perdendo la possibilit\u00e0 di restare per sempre a El Dorado. Il passaggio viene quindi sigillato con successo. I due soci si riappacificano e assistono alla fine di Tzekel-Kan che, ritenuto un bugiardo da Cort\u00e9s per averlo condotto in un punto in cui non esiste alcun passaggio, viene fatto prigioniero e portato via insieme all'esercito spagnolo. Tulio e Miguel, seppur delusi per aver perso il loro tesoro (ignari che Altivo ancora indossi di nascosto i ferri di cavallo d'oro), partono per una nuova avventura con Chel.\nProduzione.\nLa creazione di questo film fu una sfida per lo studio perch\u00e9 la DreamWorks aveva destinato molti dei suoi sforzi creativi nel precedente film d'animazione, \"Giuseppe il re dei sogni\" uscito nello stesso anno.\nI realizzatori dell'ambientazione iniziarono due spedizioni di ricerca nella penisola dello Yucat\u00e1n, in Messico. Le spedizioni sono state condotte dal dottor John Pohl, il consulente storico del film, un archeologo del Fowler Museum of Cultural History della UCLA, nonch\u00e9 stimata autorit\u00e0 nel campo delle civilt\u00e0 precolombiane. Avendo effettuato un dottorato comparato in archeologia e produzione cinematografica, il dottor Pohl era altamente qualificato per guidare i realizzatori nella loro ricerca di autenticit\u00e0 e fedelt\u00e0 rispetto alle civilt\u00e0 che popolavano un tempo l'attuale Messico e il centro America. Si trattava prevalentemente di popolazioni Maya. Tra l'altro nel film vi sono chiari riferimenti al testo sacro Maya, il Popol Vuh, come il gioco della palla, il sacerdote giaguaro e il dio Xibalba, che vive sottoterra. Nonostante questi elementi ci facciano pensare che la popolazione abitante El Dorado (una vera riproduzione della capitale dell'impero azteco Tenochtitl\u00e1n, espugnata da Hern\u00e1n Cort\u00e9s nel 1521) siano Maya, tale Impero cadde nel 987 d.C. per motivi non chiari, e quindi secoli prima della scoperta dell'America.\nIl produttore esecutivo Jeffrey Katzenberg svela che i due protagonisti trovano le loro origini nei personaggi marginali, che spesso rubano la scena con le loro buffe trovate, caratteristici di quasi tutti i grandi film d'animazione. I realizzatori aggiungono che Tulio e Miguel si ispirano anche ai classici road movie di Bob Hope e Bing Crosby e ad altri celebri film sulle \"strane coppie\" di quegli anni.\nColonna sonora.\nNella versione originale, la colonna sonora del film \u00e8 stata composta da Elton John. In italiano \u00e8 stata cantata da Agostino Penna. \u00c8 stata pubblicata su etichetta DreamWorks Records.\nSequel cancellati.\nAl suo diciassettesimo anniversario, viene rivelato che \"La strada per El Dorado\" avrebbe dovuto avere una serie di sequel tanti quanti i film di \"Shrek\", con il ritorno di Tulio, Miguel, Chel e Altivo in nuove avventure. Tuttavia il film non raggiunse il risultato sperato quando usc\u00ec al botteghino negli Stati Uniti e cos\u00ec i sequel in programma vennero annullati.\nDistribuzione.\nIl film \u00e8 uscito nelle sale cinematografiche statunitensi il 31 marzo 2000, mentre in quelle italiane il 13 ottobre. La prima delle sue trasmissioni televisive in Italia \u00e8 stata su Italia 1 il 27 settembre 2003.\nAccoglienza.\nCritica.\nSu Rotten Tomatoes, il film ha un indice di approvazione del 48% basato su 105 recensioni e una valutazione media di 5,49/10. Il consenso critico del sito recita: \"La storia prevedibile e i personaggi deboli rendono il film piatto.\" Su Metacritic, il film ha un punteggio di 51/100 basato su 29 critici, indicando \"recensioni contrastanti o nella media\". Il pubblico intervistato da CinemaScore ha assegnato al film \"B+\" come voto medio.\nIn una recensione per il Chicago Tribune, Michael Wilmington ha riassunto che \"Questo film \u00e8 divertente da guardare in modi che i cartoni pi\u00f9 recenti non sono. \u00c8 anche pi\u00f9 adulto, sebbene abbia la stessa sensualit\u00e0 da cartone animato dei film originali. \u00c8 un film vivace, anche se non per tutti i gusti. La colonna sonora di John-Rice non \u00e8 cos\u00ec efficace come \"Il re leone\". La sceneggiatura, sebbene intelligente, spesso sembra troppo carina e appariscente, non abbastanza emotiva.\" Lo storico dell'animazione Charles Solomon ha osservato la mancanza di sviluppo dei personaggi, scrivendo \"Tulio e Miguel si muovono bene, ma gli animatori sembrano non avere idea di chi \u00e8 chi pi\u00f9 di quanto non ne abbia il pubblico. Kevin Kline e Kenneth Branagh forniscono le voci, ma i personaggi dicono e fanno cose simili in modi simili. Chi pu\u00f2 distinguerli?\". Paul Clinton della CNN ha scritto:\" L'animazione non \u00e8 entusiasmante e non porta nulla di nuovo al tavolo della magia dell'animazione\", lodando le canzoni di Elton John e Tim Rice, ma notando la trama debole.. Roger Ebert, del \"Chicago Sun-Times\", ha dato al film tre stelle su quattro e ha commentato che \"sebbene non sia eccentrico come \"Z la formica\" o adulto come \"Il principe d'Egitto\", \u00e8 brillante e ha una buona energia, e i tipi di parentesi argute che intrattengono gli adulti ai margini della roba per i bambini.\".\nBotteghino.\nIl film ha incassato 12,9 milioni di dollari nel weekend di apertura, classificandosi al secondo posto dietro al terzo fine settimana di \"Erin Brockovich - Forte come la verit\u00e0\". Il film \u00e8 finito la sua uscita il 29 giugno 2000, dopo aver guadagnato $ 50,9 milioni negli Stati Uniti e in Canada e $ 25,5 milioni all'estero per un totale mondiale di $ 76,4 milioni. Sulla base del suo totale lordo, \"La strada per El Dorado\" era un flop al botteghino, incapace di recuperare il suo budget di 95 milioni di dollari, il che lo rende il secondo peggior flop economico della DreamWorks Animation. Questo primato appartiene a \"Sinbad - La leggenda dei sette mari\", con un incasso di soli 26,5 milioni di dollari di fronte a un budget di quasi 60 milioni.\nAltri media.\nDal film venne tratto un videogioco intitolato \"\". Le versioni per PC e PlayStation furono sviluppate da Revolution Software, e propongono le tipiche modalit\u00e0 di gioco di un'avventura grafica; la versione per Game Boy Color, sviluppata da Planet Interactive, \u00e8 invece un videogioco a piattaforme. Tutte le versioni sono state pubblicate da Ubisoft."}
{"id": "1098732", "revid": "1656773", "url": "https://it.wikipedia.org/wiki?curid=1098732", "title": "Torneo medievale", "text": "Un torneo medievale (dal francese \"tourner\", \"roteare\", detto anche come \"giostra\" dal latino \"juxtare\", \"avvicinarsi\"), \u00e8 una forma di competizione di origine medievale; nascono come giochi guerreschi con fine di esercizio all'arte della guerra diffusisi secondo le fonti storiche sin dal IX secolo in ambito carolingio.\nNell'uso attuale i due termini \"torneo\" e \"giostra\" non indicano attivit\u00e0 diverse, bench\u00e9 il secondo sia pi\u00f9 propriamente un combattimento fra due cavalieri con \"lancia in resta\" e un torneo un combattimento tra fazioni. Ebbero origine nel Medioevo feudale e dalla struttura militare principale dell'epoca, la cavalleria. Va ricordato che spesso venivano anche organizzati combattimenti a piedi, specialit\u00e0 amata da Enrico VIII d'Inghilterra.\nStoria.\nI tornei si diffusero in tutta l'Europa a partire dal XII secolo, e assunsero sempre maggiore importanza, divenendo assai fastosi e spettacolari. Il franco Goffredo II di Preuilly fiss\u00f2 soltanto le norme che lo governavano, ma nella sua epoca erano gi\u00e0 diffusi. Il torneo nasce nelle terre dei Franchi; in Italia troviamo testimonianze di tornei gi\u00e0 nel XII secolo. Originariamente prevedevano battaglie con alto rischio di morte, ma nel XIII secolo si diffuse l'uso di utilizzare lance spuntate e spade senza punta n\u00e9 taglio. Anche con tali precauzioni continuarono a verificarsi gravi incidenti.\nLa violenza a cui erano arrivati gli scontri indusse la Chiesa nel 1130 a proibire, ma senza successo, i tornei, scomunicando i torneanti e proibendo la sepoltura cristiana a coloro che trovavano la morte negli scontri. Nel XIII secolo si formalizz\u00f2 la distinzione tra tornei con armi \"\u00e0 outrance\", cio\u00e8 da battaglia, e armi \"\u00e0 plaisance\", per limitare le ferite. La Chiesa grazie alla nuova forma di torneo nel 1281 abol\u00ec le proibizioni. I principali erano redatti in volgare francese e chi non si atteneva era accusato di essere un \"fellone\", le ultime manifestazioni si svolsero sino al XVII secolo.\nDescrizione.\nConsistevano in combattimenti, \"nullo interveniente odio\" (Ruggero di Hoveden), di cavalieri a squadre o a coppie, a cavallo ma anche a piedi, ed erano regolati da un preciso cerimoniale: i cavalieri venivano chiamati uno ad uno dall'araldo d'armi, che ne blasonava l'arma o scudo e gli eventuali titoli nobiliari, presentandoli al pubblico che affollava l'arena e al signore o all'autorit\u00e0 che aveva indetto il torneo.\nI partecipanti.\nAi tornei parteciparono cavalieri ed in generale anche membri dell'alta aristocrazia Europea, compresi i sovrani di importanti regni. Durante il combattimento i cavalieri dovevano comportarsi lealmente, combattere \"pro solo exercitio, atque ostentatione virium\" (Ruggero di Hoveden), attenendosi a un preciso codice d'onore, direttamente derivato da quello dell'aristocrazia militare.\nLa valenza sociale.\nDurante lo sviluppo del torneo propriamente detto, cio\u00e8 affrontato da due schieramenti, nacque la giostra, ideale duello tra singoli cavalieri. Tra il XV secolo e il successivo, la giostra divenne l'evento di maggior successo, grazie all'accattivante cerimoniale. \nI cavalieri, secondo le regole dell'amor cortese, giostravano in nome della loro \"servit\u00f9 d'amore\" verso una dama. \nNel secolo quindicesimo, s'introdusse una barriera per tener separati i due giostranti durante la galoppata uno contro l'altro. Lo scopo era disarcionare l'avversario con l'urto della lancia, ma senza colpire l'elmo. Le lance erano di frassino, cos\u00ec da frantumarsi nello scontro, evitando lo sfondamento dell'armatura del colpito.\nGli aspetti militari.\nI tornei nacquero per l'allenamento fisico e militare dei nobili nei periodi invernali. L'occupazione principale dei nobili nel medioevo erano le campagne militari, che si tenevano tranne rari casi nei mesi caldi: in quelli freddi gli eserciti venivano sciolti e per alcuni periodi il freddo impediva anche di occuparsi della caccia.\nCi\u00f2 causava un infiacchimento del fisico e dei riflessi e la soluzione venne trovata nell'organizzare battaglie simulate, gi\u00e0 attestate in epoca carolingia nelle cronache dello storico Nitardo.\nUn termine che ricorre inizialmente a indicare il torneo \u00e8 \"hastiludium\", gioco di lancia: nell'XI secolo si diffonde infatti il modo di combattere a cavallo \"lancia in resta\", cio\u00e8 con una lunga lancia ben salda sotto il braccio destro, assicurata tramite una sporgenza della corazza (la resta) su cui faceva battuta una scanalatura della lancia.\nNei primi tornei, opposti schieramenti di cavalieri si battevano in furibonda mischia in ampi spazi fuori dai luoghi abitati. Uno schieramento era formato dai \"t\u00e9nants\", coloro che avevano lanciato la sfida, un altro dai \"v\u00e9nants\", coloro che l'avevano accettata.\nA causa delle modalit\u00e0 di combattimento caratterizzate dalle poche regole e supervisioni inizialmente applicate, non furono pochi i casi in cui i tornei vennero sfruttati per risolvere diatribe tra nobili, portando alla morte di molti partecipanti. Un noto esempio \u00e8 il torneo tenutosi a Chalons nel 1273, dove avvenne uno scambio di colpi troppo duri tra il Conte di Chalons e re Edoardo I d'Inghilterra che sfoci\u00f2 in un vero e proprio conflitto tra i due fronti di partecipanti, tanto che il torneo venne soprannominato in seguito \"La Piccola Battaglia di Chalons\". \nLa mondanit\u00e0.\nSi diffuse in fretta la passione da parte di un pubblico vario per tali arti marziali: presto quindi i tornei assunsero un aspetto lussuoso e vennero organizzati per celebrare vittorie, ricorrenze, accordi tra signori e feste religiose.\nL'organizzazione degli eventi divenne sempre pi\u00f9 rituale e sontuosa, codificata da un complesso cerimoniale. Le armature dei cavalieri divennero sempre pi\u00f9 ricche e personalizzate con bardature e colori sgargianti.\nI tornei erano quindi associati agli eventi mondani: nel 1468 a Pas de l'Arbre d'Or si tenne un torneo per celebrare il matrimonio del Duca di Borgogna; a Parigi nel 1559 si tenne per il matrimonio tra Filippo II di Spagna e Elisabetta, figlia di Enrico II di Francia, che vi rimase ferito a morte. La disfida di Barletta, nata da una questione d'onore nel 1503 tra 13 Francesi e 13 Italiani, vide la vittoria di questi ultimi. \nNel 1474 presso Malpaga, Bartolomeo Colleoni indisse in onore dell'ospite re Cristiano I di Danimarca un torneo ritratto dagli affreschi del Romanino.\nI cavalli utilizzati.\nOvviamente era importantissima la cura per i cavalli, sia dal punto di vista dell'addestramento che dell'equipaggiamento degli stessi.\nI cavalli dovevano essere addestrati, come per le battaglie vere, a rispondere nella mischia senza tentennamenti ai comandi del cavaliere, a roteare e a rizzarsi per permettere poderosi colpi dall'alto verso il basso; era quindi necessaria una sintonia tra uomo e animale ottenibile solo con addestramento continuo. Per permettere al cavaliere un urto ottimale, nella giostra con divisorio ligneo o di tessuto tra i partecipanti in corsa era indispensabile che l'animale fosse ben addestrato a tenere il galoppo sul piede destro, da cui appunto il nome \"destriero\".\nL'armamento dell'animale serviva a proteggere il cavallo stesso e il suo cavaliere. La sella aveva un arcione ampio per proteggere il basso addome e a volte anche le cosce del cavaliere. La testiera era molto spessa e copriva gran parte della visuale del cavallo in modo che il cavallo non reagisse di propria iniziativa nello scontro. L'ornamento comprendeva una vistosa gualdrappa di stoffe dei colori del cavaliere.\nLe conseguenze culturali.\nDalla met\u00e0 del XVI secolo, tornei e giostre persero i caratteri originari, venendo meno nella societ\u00e0 gli ideali da cui erano nati e mantenendo solo gli aspetti pi\u00f9 spettacolari, talvolta le \"giostre\" sono inserite tra gli spettacoli proposti nel corso di feste medievali.\nDa essa deriv\u00f2 il \"carosello\", ovvero una parata di cavalieri per celebrare ricorrenze o festivit\u00e0. In Italia vengono ancora oggi praticati, come eventi cittadini, esercizi da giostra in cui bisogna infilzare con la lancia anelli sempre pi\u00f9 piccoli o colpire pali o busti roteanti, come ad esempio:"}
{"id": "1098734", "revid": "1543377", "url": "https://it.wikipedia.org/wiki?curid=1098734", "title": "Sinbad - La leggenda dei sette mari", "text": "Sinbad - La leggenda dei sette mari (\"Sinbad: Legend of the Seven Seas\") \u00e8 un film d'animazione del 2003 diretto da Patrick Gilmore e Tim Johnson.\nProdotto e distribuito dalla DreamWorks Animation nei cinema statunitensi a partire dal 2 luglio 2003, \u00e8 arrivato nei cinema italiani il 19 dicembre 2003. \u00c8 stato il quinto e ultimo film della DreamWorks a usare l'animazione tradizionale.\nTrama.\nEris, la malvagia dea greca del caos e della discordia, scruta il mondo alla ricerca di una situazione propizia dove intervenire per portare disordine. La sua attenzione viene catturata da un pirata di nome Sinbad, il quale sta attaccando con la sua ciurma la nave del principe di Siracusa, Proteo, per rubare il leggendario \"Libro della Pace\", un misterioso artefatto che Eris vuole anch'ella rubare. Lo scontro fra soldati e pirati viene interrotto dall'intervento di un mostro marino, evocato da Eris, che verr\u00e0 sconfitto dagli sforzi combinati di Proteo e Sinbad, ma porter\u00e0 con s\u00e9 il pirata negli abissi.\nLa dea fa un patto con Sinbad, lo salver\u00e0 dall'annegamento certo e lo far\u00e0 diventare ricco in cambio del furto del libro. Il pirata, una volta tratto in salvo da Eris, si diriger\u00e0 con la sua ciurma a Siracusa dove il libro \u00e8 stato portato e dove verranno accolti da Proteo come eroi.\nSinbad, decide all'ultimo momento di non rubare il libro non appena il suo vecchio amico d'infanzia Proteo gli presenta la sua promessa sposa Lady Marina, ambasciatrice della Tracia. Sinbad sembra inoltre prendere questa decisione per mantenere le distanze dalla donna, per misteriose ragioni. Il libro sar\u00e0 poi rubato dalla stessa dea Eris, la quale, prese le sembianze di Sinbad ne causer\u00e0 la condanna a morte. La scomparsa del libro intanto causa disordine fra i popoli. Sinbad parte per recuperare il libro; se Sinbad non dovesse tornare in tempo, Proteo sar\u00e0 decapitato al suo posto.\nSinbad scopre che Lady Marina \u00e8 salita sulla sua nave per accertarsi che il pirata compia il suo dovere. Sinbad cerca ancora una volta di allontanare la ragazza, che riesce per\u00f2 a convincere Sinbad a dirigersi verso Tartaro. Durante il viaggio - in cui affrontano i diversi mostri inviati da Eris come le sirene e il temibile uccello Roc - Marina, dopo innumerevoli litigi, inizia a conoscere meglio Sinbad e a innamorarsi di lui. Sinbad arriva poi a confessare il suo pi\u00f9 grande segreto: lui e Proteo avevano condiviso enormi avventure da ragazzi, diventando grandi amici e permettendo a Sinbad di conoscere Dymas e gli ambienti regali e politici di palazzo. Non si dimostr\u00f2 mai geloso, per sua ammissione, delle ricchezze dell'amico, finch\u00e9 un giorno da una nave appena arrivata a Siracusa, vide scendere la stessa Marina, da allora promessa sposa di Proteo. Geloso dell'amico e innamoratosi della ragazza a prima vista, decise di partire con la prima nave senza pi\u00f9 guardarsi alle spalle diventando poi pirata. Poco dopo la confessione, Sinbad e la ciurma raggiungono Tartaro ai confini del mondo, e lui vi entra insieme a Marina lasciando indietro la ciurma per salvarli. Qui, in un paesaggio desolato, desertico e decadente incontra Eris, e si rende conto che il vero obiettivo della dea non era impossessarsi del libro ma di far in modo che Proteo morisse al posto di Sinbad, in modo tale da lasciare Siracusa senza un erede, e quindi facendola cadere nel caos.\nEris propone di ridargli il libro solo se Sinbad risponder\u00e0 con sincerit\u00e0 a una sua domanda, non prima che egli faccia giurare alla dea di mantenere l'accordo: se lui non riuscisse a ritornare col libro, terr\u00e0 fede alla sua promessa e ritorner\u00e0 per morire al posto del suo amico o scapper\u00e0 con Marina. Sinbad afferma che ritorner\u00e0, ma Eris lo accusa di mentire e lo rispedisce insieme a Marina indietro sulla Terra, senza il libro. Sinbad ammette con sconforto che Eris ha ragione sul suo conto e non sarebbe capace di salvare il suo amico a proprio discapito ma Marina non \u00e8 d'accordo e ricorda a Sinbad il coraggio e la sua bont\u00e0 d'animo. Queste parole stupiscono molto Sinbad, che con uno scambio di parti con lei, che ora desidera non vederlo morire e dichiara di amarlo, capisce che non potrebbe vivere con la colpa di aver abbandonato Proteo al suo destino, ripartendo per Siracusa, dove poco prima che l'amico venga decapitato lo salva per poi prendere il suo posto preparandosi all'esecuzione, dimostrando nel frattempo a tutti coloro che dubitavano di lui la sua vera natura.\nImprovvisamente la sciabola del boia, colpendolo, si frantuma in pezzi per opera di Eris, che appare sul posto. Eris \u00e8 furiosa con Sinbad e lo accusa senza controllo. Affermando di non capire, e venendo accusato nuovamente dalla dea di essere egoista e bugiardo, Sinbad capisce che Eris \u00e8 infuriata in quanto lui ha mantenuto fede alla sua risposta nel tartaro, costringendo quindi la dea a mantenere la sua. Non potendosi quindi opporre, Eris rid\u00e0 cos\u00ec il Libro della Pace a Sinbad, che la stuzzica un'ultima volta sostenendo che la sconfitta la imbarazzi, ottenendo comunque una risposta di monito.\nEssendosi salvato, Sinbad riapre il libro riportando la pace sulle dodici citt\u00e0 della delegazione di Siracusa, restituendolo quindi a Dymas. Proteo, Sinbad e tutto il mondo sono salvi, ma ora il pirata, terminato il suo compito, decide di ripartire come fece anni prima. Mentre per\u00f2 la nave \u00e8 gi\u00e0 in mare aperto, Marina rivela di essere salita a bordo: avendo capito che l'amico e la donna si sono innamorati, Proteo l'ha liberata dai suoi doveri in modo che potesse partire con Sinbad.\nCon i due innamorati finalmente insieme, la ciurma salpa quindi verso la prossima avventura.\nColonna sonora.\nLa colonna sonora \u00e8 stata pubblicata su etichetta DreamWorks Records.\nElenco dei brani che compongono la colonna sonora:\nAccoglienza.\nIncassi.\nIl film fu considerato un fallimento commerciale negli Stati Uniti, dove ebbe i minori incassi tra i film del 2003 proiettati in oltre 3000 cinema. Di fronte ad un budget di quasi 60 milioni di dollari guadagn\u00f2 circa 26,5 milioni di dollari in 3086 sale negli Stati Uniti, divenuti 80 milioni nel resto del mondo. \u00c8 stato il peggior flop economico della DreamWorks Animation.\nCritica.\nIl sito di recensioni Rotten Tomatoes riporta un punteggio di approvazione del 46% basato su 128 recensioni, con il consenso dei critici che recita soltanto: \"Competente, ma non magico\"; mentre il sito Metacritic ha assegnato al film un punteggio del 48/100 basato su 33 recensioni, che indica \"recensioni contrastanti o medie\".\nLa povera performance del film indusse Jeffrey Katzenberg a proclamare che l'animazione tradizionale era ormai morta, e che il pubblico americano era pi\u00f9 interessato all'animazione in CGI, generando molte critiche.\nIl film fu criticato per avere rimosso la storia dal suo originale contesto arabo trasportandola in uno greco. Sinbad, infatti, \u00e8 uno dei protagonisti delle novelle de \"Le mille e una notte\", mentre la trama \u00e8 ispirata alla leggenda greca di Damone e Finzia.\nCuriosit\u00e0.\nNel doppiaggio originale il personaggio di Lercio \u00e8 doppiato da Adriano Giannini, ma in italiano \u00e8 sostituito da Francesco Vairano, anche direttore del doppiaggio del film.\nIl film \u00e8 l'ultimo della DreamWorks Animation a usare lo stesso logo della DreamWorks Pictures, prima che diventasse uno studio indipendente nel 2004."}
{"id": "1098738", "revid": "466539", "url": "https://it.wikipedia.org/wiki?curid=1098738", "title": "Risonanza Schumann", "text": "La risonanza Schumann \u00e8 un gruppo di picchi nella porzione di spettro delle frequenze estremamente basse (ELF) del campo elettromagnetico terrestre. Si tratta di risonanze elettromagnetiche globali, eccitate dalle scariche elettriche dei fulmini nella cavit\u00e0 formata dalla superficie terrestre e dalla ionosfera. Sono cos\u00ec dette dal fisico Winfried Otto Schumann, che le calcol\u00f2 matematicamente nel 1952\nStoria.\nI primi avvisi dell'esistenza di una ionosfera, capace di intrappolare le onde elettromagnetiche, fu fatta da Oliver Heaviside e Kennelly nel 1902. Ci vollero altri venti anni prima che Edward Appleton e Barnett nel 1925, fossero in grado di provare sperimentalmente l'esistenza della ionosfera. Tuttavia, anche prima di questo, le prime osservazioni documentate delle risonanze elettromagnetiche globali furono fatte da Nikola Tesla nel 1905 e formarono la base del suo schema per la trasmissione energetica senza fili. Anche se alcuni dei pi\u00f9 importanti strumenti matematici per affrontare le guide d'onda sferiche furono sviluppati da Watson nel 1918, fu Winfried Otto Schumann che studi\u00f2 per primo gli aspetti teorici della risonanza globale del sistema di guida d'onda tra terra e ionosfera. Tra il 1952 e il 1954 Schumann, assieme a K\u00f6ning, tent\u00f2 di misurare le frequenze risonanti. Tuttavia non fu possibile fino alle misure fatte da Balser e Wagner nel 1960-1963, in cui furono disponibili tecniche di analisi adeguate all'estrazione dell'informazione della risonanza dal rumore di fondo. Da allora c'\u00e8 stato un sempre pi\u00f9 grande interesse nelle risonanze di Schumann in un'ampia variet\u00e0 di campi.\nDescrizione.\nQuesto fenomeno di risonanza elettromagnetica globale prende il suo nome dal fisico Winfried Otto Schumann che lo previde matematicamente nel 1952. La risonanza di Schumann avviene poich\u00e9 lo spazio tra la superficie della Terra e la ionosfera conduttiva agisce come una guida d'onda. Le dimensioni limitate della Terra fanno comportare questa guida d'onda come una cavit\u00e0 di risonanza per le onde elettromagnetiche nella banda ELF. La cavit\u00e0 \u00e8 naturalmente eccitata dall'energia delle scariche dei fulmini. Le risonanze di Schumann sono osservabili nello spettro di potenza del rumore elettromagnetico naturale di fondo, come picchi separati nelle frequenze estremamente basse (ELF) attorno a 7,83 (fondamentale), 14,3, 20,8, 27,3 e 33,8 Hertz.\nLa frequenza fondamentale delle risonanze di Schumann \u00e8 un'onda stazionaria nella cavit\u00e0 Terra-ionosfera con una lunghezza d'onda uguale alla circonferenza della Terra. Questa frequenza fondamentale pi\u00f9 bassa (e di maggiore intensit\u00e0) della risonanza di Schumann \u00e8 pari a circa 7,83\u00a0Hz, tuttavia pu\u00f2 variare a causa di svariati fattori, come le perturbazioni della ionosfera indotte dal Sole, che comprimono la parete superiore della cavit\u00e0. Le frequenze superiori sono divise da intervalli di circa 6,5\u00a0Hz, caratteristica che viene attribuita alla geometria sferica dell'atmosfera. L'ottavo ipertono si colloca a circa 60\u00a0Hz.\nLe risonanze di Schumann vengono utilizzate per tracciare l'attivit\u00e0 globale dei fulmini. A causa della connessione tra l'attivit\u00e0 dei fulmini e il clima terrestre, queste possono anche essere usate per monitorare le variazioni della temperatura globale e del vapore acqueo presente nell'atmosfera. Con le risonanze di Schumann potrebbero essere rilevati e studiati anche i fulmini extraterrestri. La risonanza di Schumann \u00e8 stata usata per la ricerca e il controllo della bassa ionosfera sulla terra e fu suggerita per l'esplorazione dei parametri della bassa ionosfera sui corpi celesti. Possono anche essere usate per tracciare disturbi geomagnetici e ionosferici. Recentemente, le risonanze di Schumann vengono sfruttate per monitorare eventi luminosi transitori \u2013 sprite, getti, elfi, ed altri fulmini dell'alta atmosfera. Un altro campo di interesse nell'uso della risonanza di Schumann \u00e8 relativo alla previsione a breve termine di terremoti. La risonanza di Schumann \u00e8 andata oltre ai limiti della fisica, invadendo la medicina, interessando artisti e musicisti, e guadagnando interesse in frange come la psicobiologia.\nTeoria di base.\nLe scariche dei fulmini sono considerate la prima sorgente naturale delle risonanze di Schumann. I canali dei fulmini si comportano come una enorme antenna che irradia energia elettromagnetica come segnali impulsivi a frequenze sotto i 100\u00a0kHz. Questi segnali sono molto deboli, ma la guida d'onda Terra-Ionosfera si comporta come un risonatore alle frequenze ELF e amplifica i segnali spettrali dei fulmini alle frequenze di risonanza.\nIn una cavit\u00e0 ideale, la frequenza di risonanza del modo ennesimo formula_1 \u00e8 determinata dal raggio terrestre formula_2 e dalla velocit\u00e0 della luce formula_3.\nLa guida d'onda Terra-Ionosfera reale non \u00e8 una cavit\u00e0 elettromagnetica perfetta. Perdite dovute alla conduttivit\u00e0 elettrica finita della ionosfera fanno risonare il sistema a frequenze pi\u00f9 basse di quelle attese nel caso ideale, e i picchi osservati sono larghi. Inoltre ci sono una serie di asimmetrie orizzontali \u2013 transizione giorno-notte, cambiamenti latitudinali nel campo magnetico terrestre, disturbi improvvisi nella ionosfera, assorbimento nella calotta polare, ecc. che complicano lo spettro di potenza della risonanza di Schumann.\nMisure.\nOggi le risonanze di Schumann sono registrate da molte stazioni attorno al mondo. I sensori elettromagnetici usati per misurarle consistono in due antenne orizzontali per ricevere il campo magnetico nelle direzioni nord-sud ed est-ovest ed una antenna verticale per osservare il campo elettrico verticale. Siccome le frequenze di risonanza di Schumann sono estremamente basse, antenne pratiche dovrebbero misurare centinaia di chilometri. Inoltre, il campo elettrico di risonanza di Schumann \u00e8 molto pi\u00f9 piccolo del campo elettrico statico nell'atmosfera e il campo magnetico di risonanza di Schumann \u00e8 inferiore di diversi ordini di grandezza rispetto a quello terrestre. Quindi servono ricevitori speciali per misurare le risonanze di Schumann. La componente elettrica viene di solito misurata con una antenna sferica, suggerita da Ogawa et al. nel 1966, collegata ad un amplificatore ad alta impedenza. Il campo magnetico viene misurato con spire di induzione consistenti in decine di migliaia di avvolgimenti attorno a materiali con una altissima permeabilit\u00e0 magnetica.\nApplicazioni.\nAttivit\u00e0 globale dei fulmini.\nInizialmente gli studi di Schumann sulla risonanza furono utilizzati per monitorare l'attivit\u00e0 globale dei fulmini seguendo i cambiamenti nell'intensit\u00e0 dei campi di risonanza di Schumann. In un qualsiasi momento nel mondo ci sono circa 2000 tempeste di fulmini. Producendo circa 50 scariche al secondo, queste tempeste creano il segnale di risonanza di Schumann di fondo.\nDeterminare la distribuzione spaziale dei fulmini dalle registrazioni della risonanza di Schumann \u00e8 un problema complesso: per poter stimare correttamente l'intensit\u00e0 dei fulmini da tali rilevazioni \u00e8 necessario tener conto della distanza delle sorgenti dei fulmini. Il metodo comune \u00e8 fare assunzioni preliminari sulla distribuzione spaziale dei fulmini, basandosi sulle propriet\u00e0 conosciute della climatologia dei fulmini. Un metodo alternativo \u00e8 mettere un ricevitore al polo Nord o al polo Sud, che rimarrebbe approssimativamente equidistante dai centri principali delle tempeste di fulmini durante il giorno.\nVariazioni diurne.\nLe caratteristiche meglio documentate e dibattute del fenomeno della risonanza di Schumann sono le variazioni diurne dello spettro di potenza di fondo della risonanza di Schumann.\nUna caratteristica che le registrazioni diurne della risonanza di Schumann riflettono sono le propriet\u00e0 conosciute dell'attivit\u00e0 globale dei fulmini. Il campo elettrico verticale, il quale \u00e8 egualmente sensibile in tutte le direzioni e quindi misura i fulmini nel mondo, mostra tre massimi dominanti, associati con tre \u201chot spot\u201d dell'attivit\u00e0 planetaria dei fulmini: 9 picchi UT (Tempo universale), collegati alla incrementata attivit\u00e0 elettrica del sud-est asiatico; 14 picchi UT associati con il picco nell'attivit\u00e0 dai fulmini in Africa; e i 20 picchi UT risultati nell'incremento dell'attivit\u00e0 elettrica nel sud America. Il tempo e l'ampiezza dei picchi varia durante l'anno, riflettendo i cambiamenti stagionali nell'attivit\u00e0 elettrica.\nClassifica dei \"Camini\".\nIn generale il picco africano \u00e8 il pi\u00f9 forte, riflettendo il maggior contributo del \"camino\" africano all'attivit\u00e0 globale dei fulmini. La posizione degli altri due picchi \u2013 asiatico e americano \u2013 \u00e8 soggetta a vigorose dispute tra gli scienziati che studiano la risonanza di Schumann. Osservazioni condotte in Europa mostrano un contributo maggiore dall'Asia, rispetto al Sud America. Questo contraddice i dati climatologici e quelli ottenuti tramite satelliti ottici sui fulmini, che mostrano che il centro dei temporali sudamericano \u00e8 pi\u00f9 forte di quello asiatico. La ragione di tale disparit\u00e0 non \u00e8 chiara, ma potrebbe essere in relazione con la frequenza di 60\u00a0Hz dell'elettricit\u00e0 usata nel Nord America (60\u00a0Hz \u00e8 una delle risonanze di Schumann). Williams e S\u00e1tori suggeriscono che, per ottenere una classifica \"corretta\" dei camini asiatici e americani, \u00e8 necessario rimuovere l'influenza data dalle variazioni giorno/notte sulla conduttivit\u00e0 della ionosfera (l'influenza dell'asimmetria tra il giorno e la notte) dalle registrazioni della risonanza di Schumann. \nD'altra parte, queste registrazioni \"corrette\" presentate nel lavoro di S\u00e1tori et al. mostrano che anche dopo la rimozione dell'influenza dell'asimmetria tra il giorno e la notte dai tracciati della risonanza di Schumann, il contributo asiatico rimane maggiore di quello americano. Risultati simili sono stati ottenuti da Pechony et al., che hanno calcolato i campi di risonanza di Schumann da dati sui fulmini presi dai satelliti. Si era assunto che la distribuzione dei fulmini nelle mappe satellitari fosse una buona rappresentazione delle fonti d'eccitazione, anche se le osservazioni satellitari misurano prevalentemente i fulmini fra nube e nube, piuttosto che quelli fra nubi e terra, che sono i principali eccitatori delle risonanze. Entrambe le simulazioni \u2013 quelle che trascuravano l'asimmetria giorno-notte e quelle che tenevano conto di tale asimmetria \u2013 mostravano i camini asiatici e americani nello stesso ordine. A oggi, il motivo delle posizioni \"invertite\" dei camini di Asia e America nei tracciati della risonanza di Schumann rimane poco chiaro, e l'argomento richiede un'ulteriore, pi\u00f9 mirata ricerca.\nInfluenza della asimmetria tra giorno e notte.\nNella letteratura iniziale le variazioni diurne osservate nella potenza della risonanza di Schumann furono spiegate con la variazione della geometria del sistema sorgente-ricevitore (fulmine-osservatore). Fu concluso che nessuna particolare variazione sistematica della ionosfera (che serve da limite superiore per la guida d'onda) era necessaria a spiegare queste variazioni. Studi teorici successivi supportavano le prime stime della piccola influenza data dall'asimmetria giorno-notte della ionosfera (la differenza tra la conduttivit\u00e0 diurna e notturna della ionosfera) sulle variazioni osservate nelle intensit\u00e0 dei campi di risonanza di Schumann.\nL'interesse nell'influenza dell'asimmetria giorno-notte nella conduttivit\u00e0 della ionosfera sulle risonanze di Schumann riprese forza negli anni novanta, dopo la pubblicazione di un lavoro di Sentman e Fraser. Essi svilupparono una tecnica per separare i contributi globali e locali alle variazioni osservate nel campo di potenza utilizzando i tracciati ottenuti simultaneamente da due stazioni. Sentman e Fraser interpretarono i contributi locali come variazioni nell'altezza della ionosfera. Il loro lavoro convinse molti scienziati dell'importanza della asimmetria giorno-notte ionosferica e ispirarono numerosi studi sperimentali. Tuttavia recentemente \u00e8 stato mostrato che i risultati ottenuti da Sentman e Fraser possono essere simulati con un modello uniforme (senza tenere conto della variazione giorno-notte nella ionosfera) e quindi non possono essere interpretati in termini di variazione di altezza nella ionosfera.\nI tracciati dell'ampiezza della risonanza di Schumann mostrano variazioni diurne e stagionali significative, che in genere coincidono nel tempo con i tempi della transizione giorno-notte (il terminatore solare, la linea sulla quale la luce solare risulta tangente alla crosta terrestre). Questa corrispondenza temporale sembra supportare il suggerimento di una significativa influenza della asimmetria ionosferica sulle ampiezze della risonanza di Shumann. Ci sono tracciati che mostrano l'accuratezza di un orologio nei cambiamenti di ampiezza diurni. D'altra parte ci sono molti giorni in cui le ampiezze della risonanza di Schumann non aumentano all'alba o non diminuiscono al tramonto. Ci sono studi che mostrano che il comportamento generico dei tracciati di ampiezza della risonanza di Schumann possono essere ricreati dalla migrazione diurna e stagionale delle tempeste di fulmini, senza invocare variazioni ionosferiche. Due studi teorici indipendenti hanno mostrato che le variazioni nella potenza nella risonanza di Schumann relativi alla transizione giorno-notte sono molto pi\u00f9 piccoli di quelli associati ai picchi nell'attivit\u00e0 globale dei fulmini, e che quindi tale attivit\u00e0 globale gioca un ruolo molto pi\u00f9 importante nella variazione nella potenza di tale risonanza.\nL'importanza relativa della asimmetria giorno-notte nei tracciati dell'ampiezza della risonanza di Schumann \u00e8 ancora discussa. Il successo nel monitoraggio dell'attivit\u00e0 elettrica globale con le risonanze di Schumann si affida alla corretta interpretazione dei dati sperimentali. \u00c8 quindi vitale capire e interpretare correttamente le caratteristiche maggiori delle variazioni nella potenza del campo della risonanza di Schumann.\nIl \u201cproblema inverso\u201d.\nUno dei problemi interessanti negli studi sulla risonanza di Schumann \u00e8 la determinazione delle caratteristiche delle sorgenti di fulmini (il \u201cproblema inverso\u201d). Trovare temporalmente ogni singola scarica \u00e8 impossibile, ma ci sono intensi eventi transitori nelle ELF, anche chiamati \u2018\u2018Q burst'\u2019. I Q-burst sono azionati da scariche elettriche intense, associate ad un grande trasferimento di carica e spesso ad un'alta corrente di picco. I Q-burst possono superare l'ampiezza del segnale di fondo di un fattore di 10 e appaiono ad intervalli di circa 10 secondi, il che permette di considerarli eventi isolati e di determinare il luogo del fulmine che li ha generati. La posizione della sorgente viene determinata con tecniche sia multi-stazione che a stazione singola. Quelle multistazione sono pi\u00f9 accurate, ma richiedono laboratori pi\u00f9 complessi e costosi.\nRicerca sugli eventi luminosi transitori.\nSi crede ora che molti dei transitori nella risonanza di Schumann (Q burst) sono legati ad eventi luminosi transitori (TLE). Nel 1995 Bocippio et al. sugger\u00ec che gli sprite, i pi\u00f9 comuni TLE, sono prodotti da fulmini positivi nuvola-terra che avvengono nella regione stratiforme di un sistema di tempesta, e vengono accompagnati da Q burst nelle bande di risonanza di Schumann. Osservazioni recenti rivelano che le occorrenze di sprite e Q burst sono molto correlate e i dati sulla risonanza di Schumann possono essere usati per stimare la quantit\u00e0 di sprite che avvengono globalmente.\nRicerche sui cambiamenti climatici.\nIl mutamento climatico globale \u00e8 soggetto da intensi dibattiti e preoccupazioni. Uno degli aspetti importanti nel capire tale mutamento \u00e8 lo sviluppo di strumenti e tecniche che permetteranno un monitoraggio continuo e a lungo termine dei processi che interessano il clima globale. Le risonanze di Schumann sono uno dei pochissimi strumenti che possono fornire tali informazioni globali prontamente ed economicamente.\nTemperatura globale.\nWilliams [1992] ha suggerito che la temperatura globale potrebbe essere monitorata con le risonanze di Schumann. Il collegamento tra la risonanza di Schumann e la temperatura \u00e8 la frequenza di scariche elettriche, che aumenta non linearmente con la temperatura. La non linearit\u00e0 della relazione tra fulmini e temperatura fornisce un amplificatore naturale dei cambiamenti della temperatura e rende la risonanza di Schumann un \u201ctermometro\u201d sensibile. Inoltre, le particelle di ghiaccio che si crede partecipino nei processi di elettrificazione che risultano in una scarica elettrica hanno un ruolo importante nelle risposte degli effetti radioattivi che influenzano la temperatura atmosferica. Le risonanze di Schumann potrebbero quindi aiutarci a capire questi effetti di retroazione.\nVapore acqueo nella troposfera superiore.\nIl vapore acqueo troposferico \u00e8 un elemento chiave nel clima terrestre, che ha effetti diretti come un gas serra, cos\u00ec come un effetto indiretto attraverso l'interazione con le nuvole, gli aerosol e la chimica troposferica. Il vapore acqueo nella troposfera superiore (Upper Troposferic Water Vapor, UTWV) ha un impatto molto pi\u00f9 grande sull'effetto serra rispetto al vapore acqueo nella bassa atmosfera, ma se questo impatto sia una retroazione positiva o negativa \u00e8 ancora incerto. La sfida principale nel rispondere a questa domanda \u00e8 la difficolt\u00e0 nel monitorare il vapore acqueo nella troposfera superiore globalmente in lunghi periodi di tempo. Le tempeste di fulmini date da nuvole convettive profonde producono la maggior parte di scariche elettriche sulla terra. In aggiunta, esse trasportano una grande quantit\u00e0 di vapore acqueo nell'alta troposfera, dominando di fatto le variazioni nella quantit\u00e0 globale di vapore acqueo nella troposfera superiore. Price [2000] ha suggerito che i cambiamenti nel vapore acqueo nella troposfera superiore possono essere derivati dai tracciati delle risonanze di Schumann.\nFulmini extraterrestri.\nL'esistenza delle risonanze di Schumann \u00e8 condizionata primariamente da due fattori: \nModellare le risonanze di Schumann sui pianeti e sulle lune del sistema solare \u00e8 complicato dalla mancanza di conoscenza dei parametri della guida d'onda, e a oggi non vi \u00e8 la possibilit\u00e0 di validare i risultati. Tuttavia i risultati teorici aiutano a stimare la possibilit\u00e0 di rilevare le risonanze di Schumann su di un pianeta.\nLa prova pi\u00f9 forte per i fulmini su Venere viene dalle onde elettromagnetiche impulsive rilevate dai lander Venera 11 e 12. Le risonanze di Schumann su Venere sono state studiate da Nickolaenko e Rabinowicz [1982] e da Pechony e Price [2004]. Entrambi gli studi diedero risultati molto vicini, indicando che le risonanze di Schumann dovrebbero essere facilmente rilevabili su questo pianeta, sempre che un qualsiasi sensore sopravviva abbastanza a lungo nel duro ambiente venusiano.\nSu Marte non \u00e8 stata rilevata alcuna attivit\u00e0 elettrica, ma la separazione delle cariche e i fulmini sono considerati possibili nelle tempeste di polvere marziane. Le risonanze globali marziane sono state modellate da Sukhorukov [1991], da Pechony e Price [2004] e da Molina Cuberos ed al. [2006]. I risultati dei tre studi sono in qualche modo differenti, ma sembra che almeno i primi due modi di risonanza di Schumann dovrebbero essere rilevabili.\n\u00c8 stato a lungo suggerito che scariche elettriche avvengano su Titano, ma i recenti dati inviati dalla sonda Cassini-Huygens sembrano indicare che non c'\u00e8 attivit\u00e0 di fulmini sul pi\u00f9 grande satellite di Saturno. A causa del recente interesse verso Titano, associato alla missione Cassini-Huygens, la sua ionosfera \u00e8 forse la pi\u00f9 completamente modellata oggi. Le risonanze di Schumann su Titano sono state studiate da Besser et al. [2002], da Morente et al. [2003], Molina-Cuberos et al. [2004], Nickolaenko et al. [2003] e da Pechony e Price [2004]. Sembra che solo il primo modo della risonanza di Schumann potrebbe essere rilevato su Titano.\nGiove \u00e8 l'unico pianeta dove l'attivit\u00e0 dei fulmini \u00e8 ben stabilita. L'esistenza dell'attivit\u00e0 elettrica su questo pianeta \u00e8 stata prevista da Bar-Nun [1975] ed \u00e8 ora supportata dai dati della sonda Galileo, Voyager 1 e Voyager 2, Pioneer 10 e 11 e della Cassini-Huygens. Anche su Saturno ci si aspetta di trovare una intensa attivit\u00e0 elettrica, ma le tre sonde che lo hanno visitato \u2013 la Pioneer 11 nel 1979, la Voyager 1 nel 1980 e la Voyager 2 nel 1982, non hanno fornito finora alcuna prova convincente. Anche la forte tempesta monitorata su Saturno dalla sonda Cassini non ha prodotto fulmini visibili. Poco si sa dei parametri elettrici dell'interno di Giove e Saturno. Anche la domanda su quale sarebbe il limite inferiore della guida d'onda \u00e8 un problema non banale per i pianeti gassosi. Sembra che non ci siano lavori dedicati alla risonanza di Schumann su Saturno. C'\u00e8 stato solo un singolo tentativo di modellare le risonanze di Schumann su Giove. Se qualcuno trovasse il modo di appendere un sensore per la risonanza di Schumann nell'atmosfera di Giove, allora le risonanze di Schumann potrebbero essere facilmente rilevate."}
{"id": "1098740", "revid": "16758", "url": "https://it.wikipedia.org/wiki?curid=1098740", "title": "E tutti risero", "text": ""}
{"id": "1098743", "revid": "1776051", "url": "https://it.wikipedia.org/wiki?curid=1098743", "title": "Sam Yaffa", "text": "Particolarmente noto per aver fatto parte degli Hanoi Rocks durante gli anni ottanta, \u00e8 stato anche bassista dei New York Dolls. Ha fatto parte di diverse altre band come Jetboy e altri artisti come Johnny Thunders e Mad Juana. Ha affiancato il mitico Michael Monroe nei Jerusalem Slim e Demolition 23 . \u00c8 ora membro ufficiale della band di Michael Monroe."}
{"id": "1098744", "revid": "949200", "url": "https://it.wikipedia.org/wiki?curid=1098744", "title": "Studio definitivo per Il circo", "text": "Studio definitivo per Il circo (\u00c9tude compl\u00e8te pour Le cirque) \u00e8 un dipinto a olio su tela (55x46 cm) realizzato nel 1891 dal pittore francese Georges-Pierre Seurat.\n\u00c8 conservato nel Mus\u00e9e d'Orsay di Parigi.\nSi tratta dell'ultimo studio preparatorio di un altro quadro di Seurat, \"Il circo\", di cui il pittore fece numerosi bozzetti.\nRispetto al quadro finale (che fu peraltro l'ultimo dipinto da Seurat prima di morire) manca il clown che si trova alle spalle del domatore di cavalli sull'estrema destra della tela."}
{"id": "1098746", "revid": "767487", "url": "https://it.wikipedia.org/wiki?curid=1098746", "title": "Ritratto di Giuliano de' Medici (Botticelli Berlino)", "text": "Il Ritratto di Giuliano de' Medici \u00e8 un dipinto a tempera su tavola (54,5x36,5 cm) di Sandro Botticelli, databile al 1478-1480 circa e conservato nella Gem\u00e4ldegalerie di Berlino.\nEsistono tre versioni di questo dipinto: una conservata a Berlino, una a Bergamo e una a Washington.\nStoria.\nGiuliano de' Medici era il fratello minore di Lorenzo il Magnifico, ucciso durante la Congiura dei Pazzi che nel 1478 tent\u00f2 di estirpare il dominio mediceo da Firenze con l'aiuto di papa Sisto IV e di altri principi italiani, fallendo per\u00f2 per il popolo fiorentino che si strinse al suo signore.\nBotticelli venne chiamato subito dopo la congiura a dipingere le effigi dei congiurati condannati in contumacia come impiccati, da appendere alle mura di palazzo Vecchio, lato porta della Dogana. Sicuramente Botticelli dipinse anche un ritratto di Giuliano, almeno uno sicuramente quando era in vita, e forse uno o pi\u00f9 di uno dopo la morte, ispirandosi alla maschera funebre e ad altre effigi.\nLe tre versioni che si sono conservate sono tutte di discussa autografia e il dibattito su quale sia il prototipo delle altre non \u00e8 giunto a conclusioni pienamente condivise. Ci\u00f2 \u00e8 dovuto allo stato non ottimale della superficie pittorica, che non permette una valutazione sicura.\nDescrizione e stile.\nIl ritratto di Berlino, di solito indicato come l'ultimo della serie, mostra il busto di Giuliano su sfondo neutro color blu/verde ed appare come un ritaglio ingrandito degli altri due. Come negli altri, Giuliano \u00e8 rappresentano di tre quarti con la testa molto girata verso destra che la rende quasi di profilo. La fronte \u00e8 solcata al centro, il naso appuntito, la capigliatura riccia, scura e folta, il mento poco pronunciato, il labbro superiore sottile e quello inferiore carnoso, gli occhi guardano malinconicamente verso il basso.\nIl vestito \u00e8 quello della ricca borghesia dell'epoca, con una mantella rossa bordata di pelliccia, e una camicia verdastra.\nLa fisionomia appare piegata alla creazione di un'effigie dotata di un'altera consapevolezza di s\u00e9."}
{"id": "1098747", "revid": "1086846", "url": "https://it.wikipedia.org/wiki?curid=1098747", "title": "Football Club Internazionale Milano 1975-1976", "text": "Questa pagina raccoglie le informazioni riguardanti il Football Club Internazionale Milano nelle competizioni ufficiali della stagione 1975-1976.\nStagione.\nCon Giuseppe Chiappella nuovo allenatore, l'Inter ottenne il rientro in Europa classificandosi quarta nel torneo 1975-76: la \"Beneamata\" giunse ad un solo punto di ritardo dai concittadini del Milan, segnalando tra gli acquisti la giovane punta Libera. Strappato alla concorrenza di mercato degli stessi rossoneri, il centravanti trov\u00f2 poco spazio finendo per costituire suo malgrado una riserva di Boninsegna.\n\"Bonimba\" si conferm\u00f2 il miglior realizzatore della squadra, che in Coppa Italia manc\u00f2 l'accesso alla finale per una peggior differenza-gol nei confronti del Verona.\nOrganigramma societario.\nArea direttiva\nArea tecnica\nArea sanitaria\nRosa.\nLa rosa era cos\u00ec composta:\nStatistiche.\n\"Statistiche aggiornate al 26 giugno 1976\".\nStatistiche dei giocatori.\n\"Dati relativi al campionato\"."}
{"id": "1098751", "revid": "1305772", "url": "https://it.wikipedia.org/wiki?curid=1098751", "title": "SDMX", "text": "Lo standard SDMX (Statistical Data and Metadata eXchange) \u00e8 un linguaggio XML per lo scambio di dati e metadati statistici. L'iniziativa \u00e8 promossa e incoraggiata da istituzioni internazionali tra le quali la Banca dei regolamenti internazionali, la Banca centrale europea, l'Ufficio statistico della comunit\u00e0 europea (Eurostat), il Fondo monetario internazionale, l'OCSE, le Nazioni Unite (Statistics Division) e la Banca Mondiale.\nIl formato dei messaggi SDMX ha due espressioni di base, SDMX-ML (che usa la sintassi XML) e SDMX-EDI (che usa la sintassi EDIFACT).\nLo standard include anche specifiche addizionali (ad es. sui web service). Lo standard SDMX \u00e8 stato riconosciuto come uno standard ISO (ISO/Technical Specification 17369:2005)."}
{"id": "1098753", "revid": "104265", "url": "https://it.wikipedia.org/wiki?curid=1098753", "title": "Parametri orbitali di Urano", "text": "Urano orbita attorno al Sole ad una distanza media di 2,87 \u00d7 109 km, (corrispondente a 19,1846 unit\u00e0 astronomiche) con una eccentricit\u00e0 pari a 0,04716771, compie una rivoluzione in 84,07 anni siderali. Ha un perielio di 2\u00a0735\u00a0555\u00a0035\u00a0km, (corrispondente a 18,28605596 unit\u00e0 astronomiche), ed un afelio di 3\u00a0006\u00a0389\u00a0405\u00a0km, (corrispondente a 20,09647190 unit\u00e0 astronomiche). Possiede un'inclinazione sull'eclittica di 0,76986\u00b0 ed un'inclinazione rispetto all'equatore del Sole di 6,48\u00b0\nCaratteristico \u00e8 il fatto che il suo asse di rotazione \u00e8 inclinato fino a giacere sul piano dell'orbita intorno al Sole.\nEsso non si avvicina mai alla Terra a meno di 2,6 miliardi di chilometri. "}
{"id": "1098765", "revid": "1727771", "url": "https://it.wikipedia.org/wiki?curid=1098765", "title": "Rhythmbox", "text": "Rhythmbox \u00e8 un lettore multimediale libero. Originariamente ispirato ad iTunes, \u00e8 progettato per lavorare nell'ambiente desktop GNOME ed usa la piattaforma multimediale GStreamer. \u00c8 attualmente in pieno sviluppo.\nCaratteristiche.\nRhythmbox offre diverse caratteristiche avanzate come la gestione della libreria musicale, la modifica delle informazioni delle tracce, la creazione di playlist, eccetera.\nRiproduzione di musica.\nSupporta la riproduzione di un'ampia variet\u00e0 di musica digitale. I pi\u00f9 comuni file riprodotti sono quelli memorizzati nella \"Libreria\", oltre che radio in streaming e podcast; \u00e8 supportato lo standard \"Replay Gain\".\nSi possono ricercare ed ordinare i file musicali presenti nella libreria, oltre che ordinarli in playlist (che possono essere dinamiche).\nAi brani si pu\u00f2 anche assegnare una votazione automatica, che sar\u00e0 tanto pi\u00f9 alta quante pi\u00f9 volte si ascolta un brano.\nImportazione di brani musicali.\nLo si pu\u00f2 fare da CD audio, usando il pacchetto opzionale Sound Juicer; inoltre c'\u00e8 il supporto per iPod, seppur a livello sperimentale. Rhythmbox supporta anche il protocollo MTP per gestire i riproduttori portatili compatibili con tale protocollo.\nMasterizzazione CD Audio.\nSin dalla versione 0.9 Rhythmbox pu\u00f2 creare CD audio dalle playlist.\nVisualizzazione copertine album.\nSin dalla versione 0.9.5, Rhythmbox pu\u00f2 visualizzare le copertine degli album in quel momento in esecuzione.\nVisualizzazione testi brani.\nSin dalla versione 0.9.5, Rhythmbox pu\u00f2 visualizzare il testo del brano in esecuzione, purch\u00e9 sia memorizzato in archivi come leoslyrics.\nSupporto Last.FM.\nSin dalla versione 0.9.6, Rhythmbox pu\u00f2 inviare le informazioni relative ai brani ascoltati al proprio account Last.fm e dalla versione 0.9.7 pu\u00f2 anche riprodurre i flussi audio di Last.fm.\nCondivisione della musica via DAAP.\nRhythmbox supporta la condivisione della musica e la riproduzione dei brani condivisi sulla rete locale tramite il protocollo DAAP (compatibile con iTunes). Il plugin usa la libreria libdmapsharing per fornire questa funzionalit\u00e0."}
{"id": "1098789", "revid": "287204", "url": "https://it.wikipedia.org/wiki?curid=1098789", "title": "Bajio", "text": ""}
{"id": "1098790", "revid": "322321", "url": "https://it.wikipedia.org/wiki?curid=1098790", "title": "Castiglione in Teverina", "text": "Castiglione in Teverina \u00e8 un comune italiano di abitanti della provincia di Viterbo nel Lazio. Dista 38 chilometri dal capoluogo.\nGeografia fisica.\nTerritorio.\nCastiglione in Teverina si trova ai confini tra Lazio e Umbria, su una collina che si affaccia sulla valle del Tevere.\nClima.\nClassificazione climatica: zona D, 1826 GR/G\nStoria.\nIl suo territorio \u00e8 stato abitato da Villanoviani ed Etruschi. L'abitato \u00e8 sorto intorno all'Anno Mille attorno a una rocca, dove nel 1351 vi furono trasferiti gli abitanti della distrutta Paterno. Nel Medioevo fu feudo dei Monaldeschi della Cervara e dei Savelli. Ceduto ai Farnese nel 1539, fece parte del ducato di Castro fino al 1637, quando i castiglionesi, stanchi di passare da un padrone all'altro, \"si riscattarono\" contraendo un censo di 20.000 scudi.\nCastiglione visse rilevanti avvenimenti nel Risorgimento, particolarmente dopo il 1860, quando facendo ancora parte dello Stato pontificio venne a trovarsi a meno di un chilometro dal confine dal Regno d'Italia, nel quale fu annesso il 18 settembre 1870, due giorni prima della Breccia di Porta Pia. \nResistenza e Liberazione.\nDurante la resistenza al nazifascimo il 6 e 7 marzo 1944 per una delazione, dopo un rastrellamento vengono sorpresi dai fascisti della RSI di Orvieto i componenti di una banda antifascista in una grotta a Sermugnano, 7 persone vennero arrestate e dopo atroci torture il 29 Marzo 1944 vennero fucilate in una cava di ghiaia a Camorena localit\u00e0 nel comune di Orvieto. Subirono violenze e torture anche alcuni famigliari delle vittime e i contatini del luogo che secondo i nazifascisti li avevano sostenuti.\nCultura.\nTradizioni e folclore.\nSi festeggiano le seguenti ricorrenze religiose:\nEventi.\nE le seguenti ricorrenze civili\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 145 imprese operanti nel territorio comunale, che rappresentavano lo 0,62% del totale provinciale (23.371 imprese attive), hanno occupato 305 addetti, lo 0,51% del dato provinciale (59.399 addetti); in media, ogni impresa nel 2015 ha occupato due persone (2,1).\nInfrastrutture e trasporti.\nStrade.\nCastiglione in Teverina \u00e8 collegata tramite la Strada Provinciale 5 \"Teverina\", a Civitella d'Agliano, da dove si raggiungono Celleno e Viterbo.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Castiglione in Teverina pass\u00f2 dalla provincia di Roma a quella di Viterbo."}
{"id": "1098792", "revid": "329581", "url": "https://it.wikipedia.org/wiki?curid=1098792", "title": "Eucherio di Lione", "text": "Biografia.\nNacque in una famiglia abbiente dell'aristocrazia gallo-romana di Lugdunum (l'odierna Lione), che probabilmente gi\u00e0 professava il Cristianesimo. Alcune fonti attestano che divenne senatore, ma, dopo essersi sposato con una donna di nome Galla, decise di abbandonare tutti i suoi beni e di ritirarsi nella celebre abbazia di Lerino, insieme alla moglie \"Galla\" e ai due figli, Salonio e Verano: tra questi, il primo sarebbe poi divenuto vescovo di Ginevra, mentre il secondo sarebbe stato il futuro vescovo di Vence, ed entrambi sarebbero fatti santi. Comunque, questi ultimi furono affidati al convento di San Onorato, mentre Eucherio e la moglie si trasferirono sull'isola vicina per consacrarsi alla preghiera e allo studio. In seguito Eucherio venne eletto vescovo di Lione nel 435, partecip\u00f2 al Concilio di Orange nel 441 e, infine, mor\u00ec nel 450.\nOpere.\nFu autore di numerosi testi, tra cui quello della \"Passio Acaunensium martyrum\": redatto in base alle informazioni fornitegli dal vescovo di Sion, Teodoro, e dal vescovo di Ginevra, Isaac, \u00e8 il pi\u00f9 antico documento sul martirio della Legione Tebea guidata da San Maurizio. Compose inoltre degli opuscoli, fra cui \"Lode all'eremo\" e \"Sul disprezzo del mondo\", e scrisse anche alcune \"Regole per il senso spirituale\", le \"Istituzioni a Salonio\" (uno dei suoi figli) e una \"Lettera al vescovo Salvio\".\nSecondo Claudiano Mamerto, il noto sacerdote di Vienne che lo conobbe personalmente, Eucherio \u00abfu senza ombra di dubbio il pi\u00f9 grande fra tutti i grandi vescovi del suo tempo\u00bb."}
{"id": "1098794", "revid": "486946", "url": "https://it.wikipedia.org/wiki?curid=1098794", "title": "Giuseppe, il re dei sogni", "text": ""}
{"id": "1098795", "revid": "125600635", "url": "https://it.wikipedia.org/wiki?curid=1098795", "title": "Giuseppe - Il re dei sogni", "text": "Giuseppe - Il re dei sogni (\"Joseph: King of Dreams\") \u00e8 un film d'animazione \"direct-to-video\" del 2000 della DreamWorks, suo terzo film di animazione tradizionale. \u00c8 ispirato, con alcune licenze, al racconto biblico di Giuseppe, narrato nel Libro della Genesi, ed \u00e8 il prequel del film \"Il principe d'Egitto\".\nTrama.\nNella terra di Canaan Rachele, seconda moglie di Giacobbe, partorisce Giuseppe. Essendo Rachele stata considerata sterile, Giuda ipotizza che si tratti di un miracolo. Giacobbe mostra molta benevolenza e preferenza verso Giuseppe, tanto che risparmia a lui i lavori pi\u00f9 faticosi e lo ritiene un miracolo di Dio arrivando anche a donargli una regale tunica, che indosser\u00e0 ogni giorno. Per\u00f2, pi\u00f9 il figlio prediletto cresce pi\u00f9 si fanno fiammanti gli attriti con i fratellastri, che sono sempre pi\u00f9 invidiosi di Giuseppe e dei suoi privilegi. Giuseppe intanto si rende conto che, sempre grazie ad un dono di Dio, pu\u00f2 prevedere il futuro tramite i sogni: una notte sogna che l'ariete presente nel gregge in cui fa da pastore viene ucciso dai lupi mentre in un'altra sogna di essere al centro dei suoi fratelli che trasportano balle di fieno che si prostrano mentre la sua si innalza. Giuseppe racconta ai genitori e ai fratellastri il primo sogno, che si avvera qualche tempo dopo; ci\u00f2 induce Giacobbe a graziare ancora di pi\u00f9 Giuseppe e i fratellastri a odiarlo e invidiarlo ancora di pi\u00f9. Stanchi dei privilegi di Giuseppe, i fratellastri tendono a quest'ultimo una trappola: gli strappano la tunica e lo buttano nel pozzo.\nNottetempo, Giuseppe viene tirato fuori dal pozzo dai fratellastri, che per\u00f2 lo vendono subito a un mercante di schiavi. Completato il delitto, i fratelli macchiano con il sangue di un agnello del gregge la tunica strappata di Giuseppe e la portano a Giacobbe e Rachele per far credere loro che il fratello minore sia morto ucciso dai lupi. Giunto a Menfi, capitale del regno d'Egitto, Giuseppe viene acquistato da Putifarre e costretto a lavorare. Dopo che lo schiavo ha sventato una truffa a danno di Putifarre, quest'ultimo gli affida compiti sempre pi\u00f9 importanti e meno gravosi. Nel mentre Zuleika, la moglie di Putifarre, si invaghisce di lui e tenta di corteggiarlo e sedurlo ma il giovane la respinge. Infuriata, Zuleika accusa Giuseppe di averla molestata: Giuseppe cerca di difendersi ma Putifarre non gli crede e lo arresta. Nella prigione Giuseppe fa la conoscenza di due uomini tormentati da dei sogni e Giuseppe li interpreta: a tre giorni da allora il primo uomo verr\u00e0 scarcerato e ripreso al servizio del faraone come coppiere, il secondo verr\u00e0 decapitato. Nel momento fatidico, Giuseppe supplica il coppiere di raccontare al sovrano del suo dono cos\u00ec da poter essere liberato.\nTempo dopo nella cella giunge Putifarre che rivela a Giuseppe che il coppiere del faraone sostiene che Giuseppe ha la capacit\u00e0 di interpretare i sogni e che il faraone \u00e8 tormentato da un sogno che nessuno dei suoi saggi sa spiegare. Giuseppe \u00e8 convocato a palazzo e il faraone narra due sogni: nel primo vede sette vacche grasse che pascolano sulla riva del Nilo ma vengono successivamente divorate da sette vacche magre e orripilanti; nel secondo, invece, vede sette spighe piene che vengono divorate da sette spighe sterili, con il risultato che il grano va a male. Giuseppe spiega al faraone che il sogno \u00e8 effettivamente uno solo, ovvero che le vacche grasse e le spighe piene sono sette anni di abbondanza nel regno, mentre le vacche magre e le spighe sterili sono invece sette anni di carestia che seguiranno e manderanno in rovina le vettovaglie dell'Egitto. Il faraone chiede a Giuseppe se c'\u00e8 un modo per evitare la caduta dell'Egitto, e Giuseppe afferma che egli deve scegliere un uomo di fiducia che permetta ai contadini del regno di immagazzinare un quinto del raccolto di grano durante il periodo dei sette anni d'abbondanza, riserve che successivamente saranno distribuite al popolo durante il periodo dei sette anni di carestia. Dopo che Putifarre afferma che affiderebbe la propria vita a Giuseppe, il faraone nomina lo schiavo signore di tutto l'Egitto con il titolo di \"Zaphnath-Paaneah\": l'unica autorit\u00e0 superiore a Giuseppe sar\u00e0 quella del faraone stesso. Successivamente Giuseppe si sposa con Asenath, nipote di Putifarre e Zuleika, e da lei Giuseppe avr\u00e0 due figli, Manasse ed Efraim.\nPassati i sette anni di prosperit\u00e0, giungono gli anni di carestia. Un giorno, durante una distribuzione pubblica, Giuseppe riconosce i suoi fratellastri, giunti da una Canaan fortemente gravata dalla carestia; questi tentano di acquistare del grano utilizzando l'argento ottenuto con la vendita di Giuseppe, il quale per\u00f2 li ferma e, adirato, li accusa di essere spie. I fratelli, non riconoscendolo, si inchinano e giurano di essere venuti in pace (come nel vecchio sogno in cui loro si sarebbero inchinati dinnanzi a lui), ma Giuseppe \u00e8 ancora infuriato con loro per averlo tradito e venduto e cos\u00ec ordina loro di portare da lui Beniamino, l'altro figlio di Rachele e quindi vero fratello di Giuseppe, che servir\u00e0 come prova della loro innocenza; prima che se ne vadano, Giuseppe, per prendersi una rivincita, fa arrestare Simeone, che era stato l'ideatore del tradimento. Cos\u00ec i fratellastri di Giuseppe, dopo aver preso con loro Beniamino da Canaan, ritornano in Egitto e mostrano quest'ultimo a Giuseppe come prova della loro innocenza; subito Giuseppe, tenendosi fedele ai patti, fa scarcerare Simeone, e interroga Beniamino sulla famiglia: lui dice che sua madre Rachele \u00e8 ormai morta nel darlo alla luce, mentre il vecchio padre \u00e8 preoccupato per lui, oltre al fatto che, stando a quanto gli \u00e8 stato detto, suo fratello maggiore Giuseppe venne divorato dai lupi anni fa.\nDopo aver ospitato nel suo palazzo i suoi dieci fratellastri e il fratello naturale Beniamino, Giuseppe vuole vendicarsi una volta per tutte di loro: a tal scopo, dopo il banchetto al palazzo, fa nascondere la sua pregiata coppa d'oro nel sacco di grano di Beniamino. I fratellastri e il fratello naturale vengono accusati del furto e, al momento di aprire i sacchi, quello di Beniamino rivela anche la coppa d'oro, e Giuseppe ordina cos\u00ec che Beniamino sia reso schiavo, per vedere la reazione dei fratellastri. Tutti gli altri fratelli si offrono allora come prigionieri purch\u00e9 il fratello minore venga lasciato libero. Giuseppe domanda come mai farebbero tanto per un fratellastro viziato (come successe a lui), e i fratelli rivelano infine la verit\u00e0 su ci\u00f2 che fecero a Giuseppe e che per tutto quel tempo sono stati consumati dal rimorso e dal senso di colpa, cosa che ora li ha portati ad accettare qualsiasi punizione per quello che hanno commesso. Solo allora Giuseppe capisce che essi sono davvero cambiati e, rivelatosi, si scusa con loro per essersi sempre ritenuto un gradino sopra di loro, mentre essi si scusano a loro volta per averlo tradito nonostante fosse stato l'uomo scelto per salvare contemporaneamente l'Egitto e Canaan essendo egli un miracolo divino. Raggiante, Giuseppe e i suoi fratelli accompagnano tutti gli abitanti di Canaan, compreso Giacobbe e le famiglie degli stessi fratelli, ad abitare anche loro nel regno d'Egitto.\nMusiche.\nLa colonna sonora fu composta da Danny Pelfrey, che prese ispirazione dalle musiche de \"Il principe d'Egitto\" di Hans Zimmer. I brani e i rispettivi testi in lingua originale furono scritti da John Bucchino, ma non fu pubblicata una soundtrack ufficiale del film."}
{"id": "1098798", "revid": "36426", "url": "https://it.wikipedia.org/wiki?curid=1098798", "title": "Madonna del Libro (Botticelli)", "text": "La Madonna del Libro \u00e8 un dipinto a tempera su tavola (58x39,5 cm) di Sandro Botticelli, databile al 1480-1481 circa e conservato nel Museo Poldi Pezzoli di Milano.\nDescrizione.\nMaria tiene affettuosamente in grembo il figlio mentre sfoglia le pagine di un libro all'interno di una stanza su cui si apre una finestra che rivela un piccolo brano di paesaggio con alberi sullo sfondo di un cielo terso e che appare come dentro alla cornice di una finestra, quasi fosse un dipinto a s\u00e9. Solo parzialmente \u00e8 leggibile il contenuto del libro (vi si riconosce qualche brano dal Libro di Isaia), ma dalla forma e dall'impaginazione sembrerebbe trattarsi di un Libro d'Ore, destinato alla preghiera quotidiana. \nIl libro e gli oggetti visibili in penombra danno al dipinto il tono di un ambiente familiare, come la scatola di legno per dolci. Numerosi sono gli elementi simbolici che arricchiscono l'opera di significati religiosi, dalla stella ricamata sulla veste di Maria, antichissimo attributo che ricorda la cometa dei Magi, ai tre chiodi della crocifissione e alla corona di spine stilizzata che sono tenuti in mano dal Bambino, cos\u00ec come il cestino di maiolica fiorentina colmo di frutta, che simboleggiano il preannuncio del sangue della Passione (ciliegie), la dolcezza dell'affetto tra madre e figlio (prugne) e la Resurrezione (fichi). Lo sguardo del Bambino dichiara tutto l\u2019amore di un figlio. Non tutti ritengono autografi gli oggetti della Passione tenuti in mano dal piccolo Ges\u00f9, per l'incongruenza del gesto e per la modestia della loro fattura, ma gli interventi di restauro non sono stati in grado di sciogliere questo nodo.\nStile.\nLe forme sono ben calibrate, con la posizione curvata e protettiva di Maria verso il figlio e il felice intreccio di gesti e di sguardi che lega le due figure in un rapporto di profonda affettuosit\u00e0, venato da una serena malinconia degli sguardi che \u00e8 tipica dell'autore. \nLa luce che illumina le figure principali non proviene dalla finestra aperta, ma sembra piuttosto emanarsi da loro stesse, diffondendosi misticamente anche sull'ambiente circostante. Numerose sono le lumeggiature d'oro che amplificano questo effetto, sui capelli di Maria, sui tessuti, sulle foglie nella fruttiera e sulle aureole.\nNonostante si tratti di un'opera della piena maturit\u00e0 dell'artista, essa mostra ancora l'influenza di Filippo Lippi, primo maestro di Botticelli, nel gusto per le fisionomie di bellezza ideale e nella preferenza accordata al disegno ed alla linea di contorno rispetto alle altre variabili stilistiche. Le linee sono infatti morbide ed eleganti, il sentimento calmo, lontano ancora dall'intensit\u00e0 espressiva dell'ultima produzione dell'artista."}
{"id": "1098800", "revid": "2080390", "url": "https://it.wikipedia.org/wiki?curid=1098800", "title": "Ritratto d'uomo con medaglia di Cosimo il Vecchio", "text": "Il Ritratto d'uomo con medaglia di Cosimo il Vecchio \u00e8 un dipinto a tempera su tavola con calco in stucco dorato sulla medaglia (57,5x44 cm) di Sandro Botticelli, databile al 1474-1475 circa e conservato nella Galleria degli Uffizi di Firenze.\nStoria.\nL'opera, che a seconda delle identificazioni gli studiosi fanno oscillare la data tra il 1470 e il 1477, arriv\u00f2 agli Uffizi nel 1666 dalle raccolte del cardinale Carlo de' Medici. Gli inventari pi\u00f9 antichi delle Gallerie fiorentine citano l'opera di anonimo e in quello del 1825 \u00e8 assegnato a Filippino Lippi. Morelli fu il primo ad attribuirlo a Botticelli, seguito poi da tutta la critica con l'eccezione di Bode (1904), che non lo riteneva di qualit\u00e0 sufficientemente elevata.\nIl personaggio ritratto \u00e8 ignoto e nel tempo sono state fatte numerose ipotesi: da Pico della Mirandola (inventario del 1704) a Piero il Gottoso (inventario del 1825), Piero il Fatuo (M\u00fcntz), Giovanni di Cosimo de' Medici (Horne) o il suo presunto figlio illegittimo Bertoldo di Giovanni. Col tempo si \u00e8 fatta strada che si tratti del ritratto dell'autore della medaglia (Burkhardt, Friedlaender, J. de Foville, Mandel), facendo venire fuori i nomi di Niccol\u00f2 Fiorentino, Cristoforo di Geremia o Antonio Filipepi, fratello del pittore, che forse \u00e8 l'ipotesi pi\u00f9 plausibile.\nDescrizione e stile.\nUn giovane dalla folta chioma \u00e8 ritratto di tre quarti voltato verso sinistra, con le spalle, il busto e le mani, che reggono saldamente una grossa medaglia di Cosimo de' Medici detto \"il Vecchio\". Il vestito \u00e8 tipico della borghesia fiorentina dell'epoca, con la preziosa tinta nera, una delle pi\u00f9 costose, e una berretta rossa in testa. Gli occhi si voltano a fissare lo spettatore, con uno sguardo leggermente malinconico. Lo sfondo \u00e8 un paesaggio fluviale tratteggiato a grandi linee, con un cielo che si schiarisce verso l'orizzonte. L'iscrizione sulla medaglia, che fu realmente coniata tra il 1465 e il 1469 (ne esiste un esemplare al Bargello) recita (cio\u00e8 \"Primus Pater Patriae\").\nLightbown not\u00f2 la somiglianza del personaggio con un \"Ritratto d'uomo con una medaglia romana\" di Hans Memling nel Koninklijk Museum voor Schone Kunsten di Anversa. Eseguito intorno al 1470, presenta notevoli somiglianze, ma come era gi\u00e0 successo in altri casi per\u00f2, il richiamo ai modelli fiamminghi costitu\u00ec forse il semplice punto di partenza per l'artista che tese in seguito ad astrarre sempre pi\u00f9 le figure dal loro contesto. Notevole \u00e8 inoltre la somiglianza con l'autoritratto di Sandro nell'\"Adorazione dei Magi\", che farebbe propendere per l'ipotesi che l'effigiato sia suo fratello, orafo e medaglista dei Medici, citato per l'appunto in alcuni documenti dell'archivio mediceo per la doratura di alcune medaglie.\nLa medaglia, rappresentata con una notevole sensibilit\u00e0 materica nel restituire la consistenza dello stucco consumato, usato come modello per la medaglia vera e propria, \u00e8 quella coniata in occasione della nomina di Cosimo come \"Pater Patriae\" nel 1465, un anno dopo la sua morte. Si tratta di un'opera che dovette avere ampia diffusione, Rappresentata ad esempio ancora copiata in un manoscritto aristotelico redatto da Francesco di Antonio del Chierico per Piero di Lorenzo de' Medici.\nLo stile del ritratto \u00e8 tipico della tradizione fiorentina dell'epoca, con un giusto equilibrio tra sinteticit\u00e0 e gratificazione celebrativa del protagonista, a cui si aggiunge una sottile tensione psicologica data dal contatto visivo diretto con lo spettatore. Lo sguardo intenso, i lineamenti, fortemente personalizzati, addolciti dalla ricerca di una bellezza formale assoluta, che si lega con le teorie dell'Accademia neoplatonica che proprio in quegli anni cominciavano a diffondersi. Le mani sono agili e nervose e tengono con fermezza la medaglia, quasi a sottolineare un fiero attaccamento. Il ritratto \u00e8 dominato dal linearismo formale del contorno, che non esita a mettere in secondo piano la terza dimensione, come si vede nel blocco scuro del busto, in cui le spalle appaiono incertamente proporzionate."}
{"id": "1098801", "revid": "125449633", "url": "https://it.wikipedia.org/wiki?curid=1098801", "title": "Sant'Agostino nello studio (Botticelli Ognissanti)", "text": "Sant'Agostino nello studio \u00e8 un dipinto murale staccato (200x120 cm) di Sandro Botticelli, databile al 1480 circa e conservato nella chiesa di Ognissanti di Firenze. Botticelli ha dipinto un'altra versione del soggetto, conservata agli Uffizi.\nStoria.\nL'opera viene in genere datata al 1480, anno a cui risale il \"San Girolamo\" di Domenico Ghirlandaio che fa \"pendant\" con l'opera di Botticelli nella chiesa. Per le analogie dei due lavori si ritiene che entrambi vennero commissionati dai Vespucci, come dimostra anche l'arme della famiglia dipinta sotto l'iscrizione.\nStaccato durante i lavori di ammodernamento della chiesa del XVII secolo, perdendo gran parte della cornice architettonica dipinta, \u00e8 oggi appeso sulla parete destra della navata.\nDescrizione e stile.\nSant'Agostino, vescovo di Ippona, \u00e8 raffigurato come il tipico umanista dell'epoca, mentre \u00e8 colto da un'illuminazione divina all'interno del proprio studio, stipato di preziosi libri e da altri oggetti da studioso, come un calendario solare e una sfera armillare. Grande cura \u00e8 riposta nella descrizione dei dettagli, come i gioielli che decorano la mitria appoggiata accanto al tavolo da studio, in cui i singoli riflessi delle perle e delle pietre preziose derivano dall'esempio del realismo dei pittori fiamminghi, rinnovato in quegli anni proprio dall'arrivo del \"Trittico Portinari\" di Hugo van der Goes a Firenze. \nParticolare \u00e8 il libro aperto sopra la testa del santo con illustrazioni di geometria: le parole scritte sono in realt\u00e0 dei ghirigori, tranne per una riga, segnata sul bordo sinistro da una croce, dove si pu\u00f2 leggere \"Dov'\u00e8 Frate Martino? \u00c8 scappato. E dov'\u00e8 andato? \u00c8 fuor dalla Porta al Prato\". Si tratta probabilmente di una scherzosa menzione delle scappatelle di un frate alle quali Botticelli aveva suo malgrado assistito mentre lavorara nella chiesa, che d\u00e0 un'inedita immagine spiritosa dell'artista spesso descritto di carattere malinconico e acuto.\nLa figura del santo \u00e8 impostata a un'espressivit\u00e0 e un'energia plastica notevole che deriva dall'esempio di Andrea del Castagno, con una fedele rappresentazione dell'anatomia soprattutto nelle mani del santo, a cui l'illuminazione incisiva d\u00e0 un risalto scultoreo dalla forza quasi titanica. Ci\u00f2 fa serpeggiare una certa inquietudine nell'affresco, particolarmente evidente se lo si confronta con il sereno \"San Girolamo\" di Ghirlandaio sulla parete opposta. In queste tensioni si legge il riflesso dei drammatici avvenimenti del 1478 (la congiura dei Pazzi), che innescarono una crisi fatta di incertezze, culminante a fine del secolo nella teocrazia savonaroliana. Botticelli fu uno degli artisti pi\u00f9 profondamente colpiti da questa crisi, che segn\u00f2 anche la sua produzione verso forme sempre pi\u00f9 isolate e consapevolmente arcaizzanti."}
{"id": "1098802", "revid": "1494169", "url": "https://it.wikipedia.org/wiki?curid=1098802", "title": "Adriana", "text": ""}
{"id": "1098806", "revid": "36426", "url": "https://it.wikipedia.org/wiki?curid=1098806", "title": "Annunciazione di San Martino alla Scala", "text": "L'Annunciazione di San Martino alla Scala \u00e8 un dipinto murale staccato (243\u00d7555\u00a0cm) di Sandro Botticelli, databile alla primavera del 1481 e conservato nella sala di Botticelli della Galleria degli Uffizi di Firenze.\nStoria.\nIl dipinto si trovava originariamente nell'ospedale di Santa Maria alla Scala a Firenze, in una delle logge (diventato poi nel Cinquecento monastero di San Martino alla Scala). Nel 1624 sub\u00ec gravi danni per la trasformazione della loggia in atrio della chiesa, con il ritaglio della parte superiore in due lunette. Nel 1920 si decise di strapparlo, causando ulteriori danni sui confini della frattura che lo divideva in due parti, e di destinarlo agli Uffizi.\nIl Fantozzi lo menzion\u00f2 senza cercare di attribuirlo, mentre Crowe e Cavalcaselle lo assegnarono a Filippino Lippi. Il primo a restituirlo a Botticelli, venendo poi accolto da tutta la critica, fu Herbert Percy Horne.\nDescrizione e stile.\nLa scena \u00e8 ambientata nell'abitazione di Maria: l'Angelo sta per atterrare nella loggia aperta verso il giardino e il paesaggio, mentre Maria sta inginocchiata nell'anticamera della stanza da letto: ella sospende la lettura delle Sacre Scritture e si piega con un gesto di umile accettazione.\nNel dipinto spicca la vigorosa apparizione dell'Angelo, che plana con abiti gonfi e il giglio, sua offerta alla purezza di Maria, piegato dal vento dell'atterraggio. il gesto di Maria, cos\u00ec religiosamente remissivo, sembra anticipare alcune figure dell'attivit\u00e0 pi\u00f9 tarda, senata dal misticismo savonaroliano. Nel sicuro impianto prospettico e compositivo si ravvedono vari elementi tipici del tema dell'annunciazione: l\"hortus conclusus\" (giardino recintato), simbolo di verginit\u00e0, la camera da letto, simbolo di immacolata concezione, il libro, simbolo delle profezie che si avverano con l'accettazione della Vergine. Notevole \u00e8 la cura dei dettagli, come la viva decorazione a girali nei pilastri, o la resa materica dei veli setosi nella tenda e nelle lenzuola, oltre che nelle vesti. ."}
{"id": "1098808", "revid": "124808", "url": "https://it.wikipedia.org/wiki?curid=1098808", "title": "Don't Think About It", "text": ""}
{"id": "1098811", "revid": "36426", "url": "https://it.wikipedia.org/wiki?curid=1098811", "title": "Silvio Gonzaga Valenti", "text": ""}
{"id": "1098812", "revid": "767487", "url": "https://it.wikipedia.org/wiki?curid=1098812", "title": "Bangkok Shocks, Saigon Shakes, Hanoi Rocks", "text": "Bangkok Shocks, Saigon Shakes, Hanoi Rocks \u00e8 il primo album degli Hanoi Rocks, uscito nel marzo 1981 per l'Etichetta discografica Johanna Records."}
{"id": "1098814", "revid": "1442080", "url": "https://it.wikipedia.org/wiki?curid=1098814", "title": "Prove di Cristo", "text": "Prove di Cristo \u00e8 un affresco (345,5x555 cm) di Sandro Botticelli e aiuti, realizzato tra il 1480 e il 1482 e facente parte della decorazione del registro mediano della Cappella Sistina in Vaticano.\nStoria.\nIl 27 ottobre 1480 Botticelli, con altri importanti pittori fiorentini, part\u00ec alla volta di Roma dove era stato chiamato su consiglio di Lorenzo il Magnifico quale \"ambasciatore\" della superiorit\u00e0 culturale cittadina, in un progetto di riconciliazione con papa Sisto IV. I fiorentini iniziarono a lavorare alla cappella almeno dalla primavera del 1481, affiancandosi al gi\u00e0 presente Perugino.\nIl tema della decorazione era il parallelismo tra le \"Storie di Mos\u00e8\" e quelle \"di Cristo\", che evidenziasse la continuit\u00e0 tra Vecchio e Nuovo Testamento e la trasmissione della legge divina dalle tavole della Legge al messaggio evangelico di Ges\u00f9, il quale poi scelse san Pietro come suo successore, legittimando il potere, la supremazia e l'infallibilit\u00e0 dei suoi successori, cio\u00e8 i pontefici stessi.\nBotticelli, con i numerosi aiuti che richiedeva la vastit\u00e0 di un'opera del genere, dipinse tre scene e il 17 febbraio 1482 vide rinnovato il proprio contratto per la decorazione di altri riquadri necessari al completamento della cappella. Il 20 dello stesso mese per\u00f2 mor\u00ec suo padre, costringendolo a tornare a Firenze, da dove in seguito non ripart\u00ec.\nDescrizione.\nLa scena delle \"Prove di Cristo\" raffigura le tre Tentazioni di Ges\u00f9 e ha evidenti parallelismi con la scena sulla parete opposta in posizione simmetrica, sempre di Botticelli, le \"Prove di Mos\u00e8\". L'iscrizione sul fregio chiarisce il significato del dipinto: \"\".\nIn alto a sinistra Cristo incontra il demonio, sotto le sembianze di un eremita, che lo invita a tramutare in pane le pietre; al centro Cristo e il demonio sono sulla sommit\u00e0 del frontone di un tempio, ispirato all'Ospedale di Santo Spirito in Saxia, e il demonio sfida Ges\u00f9 a gettarsi nel vuoto e ad essere salvato dai suoi angeli; infine, a destra, Cristo fa precipitare il demonio nudo da una rupe dopo il suo rifiuto di dominare il mondo.\nIn primo piano si svolge un rito sacrificale, interpretato come quello offerto dal lebbroso dopo essere stato risanato da Cristo e in cui il sommo sacerdote simboleggia Mos\u00e8, che passa la Legge, e il giovane si identifica con Cristo, che sar\u00e0 lui stesso sacrificato per redimere l'umanit\u00e0 intera.\nStile.\nI pittori della Sistina si attennero a comuni convenzioni rappresentative in modo da far risultare il lavoro omogeneo come l'uso di una stessa scala dimensionale, struttura ritmica e rappresentazione paesaggistica; inoltre utilizzarono accanto ad un'unica gamma cromatica le rifiniture in oro in modo da far risplendere le pitture con i bagliori delle torce e delle candele.\nRispetto ai capolavori creati per i Medici, negli affreschi della Sistina Botticelli risulta pi\u00f9 debole e dispersivo, con difficolt\u00e0 nel coordinare le forme e la narrazione. La relegazione in secondo piano degli episodi principali non giova alla leggibilit\u00e0 della scena, che forma un insieme frammentario, forse a causa dello spaesamento del pittore nell'operare su dimensioni e tematiche non congeniali e in un ambiente a lui estraneo.\nIl tratto migliore resta per\u00f2 la vigoria dei ritratti e la ricchezza di invenzioni iconografiche. Notevole \u00e8 inoltre l'organizzazione formale che amplifica il carattere simbolico degli avvenimenti."}
{"id": "1098815", "revid": "33689", "url": "https://it.wikipedia.org/wiki?curid=1098815", "title": "Simulatore", "text": ""}
{"id": "1098824", "revid": "767487", "url": "https://it.wikipedia.org/wiki?curid=1098824", "title": "Oriental Beat", "text": "Oriental Beat \u00e8 il secondo album degli Hanoi Rocks, uscito nel 1982 per l'Etichetta discografica Geffen Records."}
{"id": "1098830", "revid": "21583", "url": "https://it.wikipedia.org/wiki?curid=1098830", "title": "Covers (Placebo)", "text": "Covers \u00e8 un album di cover dei Placebo, pubblicato il 22 settembre 2003.\n\"Covers\" \u00e8 uscito nel 2003 in formato CD, nel 2007 in formato digitale e nel 2010 in vinile.\nIl brano \"Running Up That Hill\", originariamente di Kate Bush, \u00e8 stato pubblicato come singolo insieme a un video musicale ufficiale nel 2006, in promozione dell'edizione statunitense del quinto album di inediti del gruppo, \"Meds\"."}
{"id": "1098832", "revid": "122246", "url": "https://it.wikipedia.org/wiki?curid=1098832", "title": "Museo nazionale di Capodimonte", "text": "Il Museo nazionale di Capodimonte \u00e8 un museo di Napoli, ubicato all'interno della reggia omonima, nella localit\u00e0 di Capodimonte: ospita gallerie di arte antica, una di arte contemporanea e un appartamento storico.\n\u00c8 stato ufficialmente inaugurato nel 1957, anche se le sale della reggia hanno ospitato opere d'arte gi\u00e0 a partire dal 1758. Conserva prevalentemente pitture, distribuite largamente nelle due collezioni principali, ossia quella Farnese, di cui fanno parte alcuni grandi nomi della pittura italiana e internazionale (tra cui Raffaello, Tiziano, Parmigianino, Bruegel il Vecchio, El Greco, Ludovico Carracci, Guido Reni), e quella della Galleria Napoletana, che raccoglie opere provenienti da chiese della citt\u00e0 e dei suoi dintorni, trasportate a Capodimonte a scopo cautelativo dalle soppressioni in poi (Simone Martini, Colantonio, Caravaggio, Ribera, Luca Giordano, Francesco Solimena). Importante anche la collezione di arte contemporanea, unica nel suo genere in Italia, in cui spicca \"Vesuvius\" di Andy Warhol.\nNel 2017 il museo ha fatto registrare 262\u00a0440 visitatori, collocandosi al 28\u00ba posto fra i 30 musei statali pi\u00f9 visitati.\nStoria.\nXVIII secolo.\nCarlo di Borbone, salito al trono di Napoli nel 1734, si pose il problema di fornire una degna sistemazione alle opere d'arte ereditate dalla madre, Elisabetta Farnese, facenti parte della sua collezione familiare, iniziata da papa Paolo III nel XVI secolo e portata avanti dai suoi eredi. Sparse ancora tra Roma e Parma, alcune opere, in particolare quelle il cui valore superava le spese di trasporto, vennero trasferite nel palazzo Reale di Napoli (tra i maggiori, Raffaello, Annibale Carracci, Correggio, Tiziano e Parmigianino), dove per\u00f2 mancava una galleria vera e propria: col tempo anche il resto della collezione venne spostata e conservata all'interno dei depositi del palazzo, minacciati nella loro integrit\u00e0 anche da elementi naturali come la vicinanza del mare. Nel 1738 il re avvi\u00f2 i lavori di costruzione di un palazzo, sulla collina di Capodimonte, da adibire a museo; al contempo una squadra di esperti defin\u00ec gli ambienti interni per sistemare la collezione: il progetto prevedeva che le opere fossero ospitate nelle stanze che affacciano verso sud, sul mare. Con una costruzione ancora incompleta, le prime tele furono sistemate nel 1758, in dodici cameroni, divise per artisti e scuole pittoriche: tuttavia non si conosce con esattezza quali opere fossero esposte nel museo, poich\u00e9 gli annuari dell'epoca sono andati distrutti durante la seconda guerra mondiale. Accanto all'allestimento museale, gi\u00e0 dal 1755, venne istituita la Reale Accademia del Nudo, affidata alla direzione del pittore stabiese Giuseppe Bonito.\nNel 1759 venne trasferito il resto della collezione: si trattava dei cartoni preparatori per gli affreschi della cappella Paolina di Michelangelo e quelli per la stanza di Eliodoro in Vaticano di Raffaello, dipinti di Giorgio Vasari, Andrea Mantegna e Masolino da Panicale. Tra i visitatori dell'epoca figuravano Jean-Honor\u00e9 Fragonard, il marchese de Sade, Joseph Wright of Derby, Antonio Canova, Johann Wolfgang von Goethe e Johann Joachim Winckelmann. Intorno alla fine degli anni '70, con il trasferimento di altri pezzi della collezione Farnese, il museo arrivava a possedere ventiquattro sale: furono inoltre acquistate nuove pitture, le prime dei pittori meridionalisti, come Polidoro da Caravaggio, Cesare da Sesto, Jusepe de Ribera, Luca Giordano, oltre ai pannelli di Anton Raphael Mengs, Angelika Kauffmann, \u00c9lisabeth Vig\u00e9e-Le Brun e Francesco Liani, mentre nel 1783 \u00e8 acquistata la collezione del conte Carlo Giuseppe di Firmian, contenente circa ventimila tra incisioni e disegni di artisti come Fra Bartolomeo, Perin del Vaga, Albrecht D\u00fcrer e Rembrandt. Nello stesso periodo venne inaugurato un laboratorio di restauro affidato prima a Clemente Ruta, poi a Federico Andres, su suggerimento del pittore di corte Jakob Philipp Hackert. Con Ferdinando I delle Due Sicilie, nel 1785, venne istituito il Regolamento del Museo di Capodimonte: furono quindi definiti gli orari di apertura, i compiti dei custodi, la responsabilit\u00e0 del consegnatario, l'accesso ai copisti, mentre non venne liberalizzato l'accesso alla popolazione, cosa che invece gi\u00e0 avveniva in altre realt\u00e0 museali borboniche, se non con un permesso rilasciato dalla Segreteria di Stato. Alla fine del XVIII secolo, quando il museo ospitava circa milleottocento dipinti, venne presa la decisione di creare un unico polo museale napoletano: la scelta ricadde sul Palazzo degli Studi, il futuro Museo archeologico nazionale, dove i lavori per la nuova fruizione pubblica erano gi\u00e0 iniziati dal 1777 a cura di Ferdinando Fuga, con l'intento di trasportarvi tutta la collezione Farnese e quella Ercolanense, quest'ultima formatasi a seguito dei ritrovamenti archeologici dagli scavi di Pompei, Ercolano e Stabia, oltre a farne sede della biblioteca e dell'accademia.\nXIX secolo.\nUn duro colpo al museo venne inferto nel 1799 con l'arrivo a Napoli dei francesi e la breve istituzione della Repubblica Napoletana: temendo il peggio, l'anno precedente Ferdinando aveva gi\u00e0 trasferito a Palermo quattordici capolavori. I soldati francesi depredarono infatti numerose opere: dei millesettecentottantatr\u00e9 dipinti che facevano parte della collezione, di cui trecentoventinove della collezione Farnese e il restante composto da acquisizioni borboniche, trenta furono destinati alla Repubblica, mentre altri trecento vennero venduti, in particolar modo a Roma. Ritornato a Napoli, Ferdinando ordin\u00f2 a Domenico Venuti di ritrovare le opere depredate: le poche recuperate non tornarono per\u00f2 a Capodimonte, bens\u00ec al Palazzo Francavilla, la nuova sede scelta per il museo cittadino.\nL'inizio del decennio francese nel 1806 corrispose all'abbandono definitivo del ruolo museale della reggia di Capodimonte a favore di quello abitativo: tutto venne spostato all'interno del palazzo degli Studi, anche se, per arredare le nuove sale del palazzo, vennero utilizzate pitture provenienti da monasteri soppressi come quello di Santa Caterina a Formiello, Monteoliveto e San Lorenzo, tant'\u00e8 che Gioacchino Murat ipotizz\u00f2 la creazione a Capodimonte di una galleria napoletana, con l'intento, come egli stesso dice, di:\nAnche con la restaurazione dei Borbone nel 1815, la reggia di Capodimonte continu\u00f2 a svolgere la sua funzione abitativa: le pareti delle sale vennero adornate con dipinti inviati da giovani artisti napoletani mandati a Roma per studiare a spese della Corona, e che potevano cos\u00ec mostrare i loro progressi. Nel 1817 arriv\u00f2 a palazzo la collezione del cardinale Borgia, fortemente voluta da Murat ma con l'acquisto completato da Ferdinando. In questi anni tuttavia non mancarono esempi di dispersione di opere facenti parte del vecchio museo, come quelle donate all'Universit\u00e0 degli Studi di Palermo nel 1838 o la vendita della collezione di Leopoldo di Borbone-Napoli, fratello di Francesco I delle Due Sicilie, al genero Enrico d'Orl\u00e9ans, per saldare i debiti di gioco e poi trasferita al castello di Chantilly.\nCon l'unit\u00e0 d'Italia e la nomina a direttore della Real Casa di Annibale Sacco, la reggia di Capodimonte, oltre a continuare ad assolvere al suo ruolo di abitazione, torn\u00f2 nuovamente ad avere, seppure non ufficialmente, una funzione museale. Dopo la cessione di circa novecento pitture, con Sacco e i suoi collaboratori Domenico Morelli e Federico Maldarelli furono trasferite nelle sale del palazzo numerose porcellane e biscuits, sistemate nell'ala nordoccidentale, pitture di fattura napoletana, che in poco pi\u00f9 di vent'anni superarono le seicento unit\u00e0, e oltre cento sculture: tutte le opere sono disposte cronologicamente, secondo i moderni standard museali, nelle sale intorno al cortile settentrionale, creando una sorta di pinacoteca al piano nobile. Nel 1864 venne trasferita la collezione di armi farnesiane e dell'Armeria borbonica; nel 1866 fu il turno del salottino in porcellana dal gusto cineseggiante di Maria Amalia di Sassonia, inizialmente ospitato in un ambiente della reggia di Portici, e nel 1880 sono trasferiti arazzi tessuti dalla Manifattura Reale e animali da presepe di artigianato napoletano. La reggia di Capodimonte torn\u00f2 a diventare un centro culturale napoletano tant'\u00e8 che nel 1877 al suo interno si svolse una festa in occasione dell'Esposizione Nazionale di Belle Arti.\nXX e XXI secolo.\nL'inizio del XX secolo segn\u00f2 un periodo di stasi nella fase di musealizzazione: il palazzo divenne abitazione fissa della famiglia del duca di Aosta, mentre le collezioni che formeranno il nucleo del futuro museo erano ancora raccolte nel palazzo degli Studi, che con l'Unit\u00e0 d'Italia aveva preso il nome di Museo nazionale. Nonostante l'acquisto di opere di pittori come Masaccio, nel 1901, e Jacopo de' Barbari, tra gli anni venti e trenta, si raggiunge l'apice delle cessioni: queste vennero compiute in parte per soddisfare le richieste avanzate da Parma e Piacenza, come sorta di risarcimento di ci\u00f2 che aveva preso Carlo di Borbone, sia per arredare sale delle sedi istituzionali dello Stato italiano, come il palazzo del Quirinale, palazzo Montecitorio, palazzo Madama, ambasciate all'estero e universit\u00e0. Con lo scoppio della seconda guerra mondiale, le collezioni dei musei napoletani furono trasferite, nell'estate del 1940, all'abbazia territoriale della Santissima Trinit\u00e0 di Cava de' Tirreni e, a seguito dell'avanzata dei tedeschi nel 1943, nell'abbazia di Montecassino. Tuttavia le truppe della divisione Goering riuscirono a trafugare pitture di Tiziano, Parmigianino, Sebastiano del Piombo e Filippino Lippi: queste saranno ritrovate alla fine del conflitto in una cava nei pressi di Salisburgo e restituite a Napoli nel 1947.\nNel dopoguerra, cavalcando l'onda di entusiasmo per l'opera di ricostruzione del paese, venne attuato un progetto di sistemazione dei musei napoletani. Bruno Molajoli quindi trasfer\u00ec definitivamente tutte le pitture presso la reggia di Capodimonte, liberata anche della sua funzione abitativa dopo la partenza dei duchi di Aosta nel 1946. Si esaudiva cos\u00ec la richiesta gi\u00e0 espressa diversi anni prima da personalit\u00e0 illustri della cultura italiana, tra cui Benedetto Croce, di dedicare il Museo archeologico nazionale esclusivamente alla collezione di antichit\u00e0, anche perch\u00e9 quest'ultima aveva acquistato nel corso degli anni sempre pi\u00f9 spazio sia dalla galleria che dalla biblioteca, gi\u00e0 trasferita al palazzo Reale nel 1925. Con un decreto firmato nel 1949 nacque ufficialmente il Museo nazionale di Capodimonte. I lavori di ristrutturazione degli ambienti della reggia iniziarono nel 1952, grazie al finanziamento della Cassa del Mezzogiorno, e vennero seguiti dallo stesso Molajoli, da Ferdinando Bologna, Raffaello Causa ed Ezio De Felice, che si occup\u00f2 principalmente del profilo architettonico e dell'allestimento museografico, ammirato per modernit\u00e0 e funzionalit\u00e0 e a lungo preso come modello. Al primo piano furono quindi sistemati i dipinti dell'Ottocento e ricostruiti gli ambienti dell'appartamento reale, oltre ai laboratori per la conservazione e il restauro, mentre al secondo piano venne creata una pinacoteca per i dipinti classici.\nIl museo fu ufficialmente inaugurato nel 1957: con un approccio molto moderno, i dipinti erano divisi innanzitutto per collezioni storiche, evidenziandone la diversa storia; seguivano poi un ordine cronologico e per scuole di pittura, con l'aggiunta di disegni e testi esplicativi, oltre a una illuminazione zenitale e con un sistema di filtraggio della luce. Successivamente si arricch\u00ec di nuove collezioni: venne donata, nel 1958, la collezione De Ciccio, con le sue numerose arti applicate, e la collezione di Disegni e Stampe, oltre a numerose opere provenienti dalle chiese cittadine, spostate nella reggia di Capodimonte a scopo conservativo.\nDurante gli anni settanta furono ospitate una serie di mostre temporanee finalizzate alla conoscenza della produzione artistica napoletana: accanto a queste, nel 1978, Alberto Murri propose una mostra di arte contemporanea, il cui successo invogli\u00f2 a crearne una permanente. A seguito del terremoto dell'Irpinia del 1980, grazie ai numerosi finanziamenti, il museo chiuse parzialmente per un totale restauro: nel 1995 riapr\u00ec il primo piano, mentre nel 1999 riapr\u00ec completamente; Nicola Spinosa, coadiuvato da Ermanno Guida, si occup\u00f2 della nuova collocazione delle opere, seguendo un ordine storico e geografico, privilegiando anche la provenienza degli oggetti, integrando la storia di questi con quella della loro musealizzazione.\nDescrizione.\nIl Museo nazionale di Capodimonte si estende sui tre livelli della reggia di Capodimonte e la disposizione delle opere risale agli ultimi lavori di restauro che si sono tenuti dall'inizio degli anni ottanta fino al 1999: al piano terra, ma sfruttando anche zone del seminterrato, sono posti i servizi per i visitatori e alcune sale didattiche, al piano ammezzato \u00e8 il Gabinetto dei Disegni e delle Stampe, e le esposizioni dell'Ottocento Privato e dei manifesti Mele, al primo piano si trova la Galleria Farnese, la collezione Borgia, l'Appartamento Reale, la collezione delle porcellane, la collezione De Ciccio e l'Armeria farnesiana e borbonica, al secondo piano \u00e8 la Galleria Napoletana, la collezione d'Avalos, la sala degli arazzi d'Avalos e la sezione di arte contemporanea: quest'ultima continua anche al terzo piano dove \u00e8 inoltre posta la Galleria dell'Ottocento e la galleria fotografica.\nPiano terra, seminterrato e piano ammezzato.\nAl piano terra sono posti i servizi per i visitatori quali biglietteria, bookshop, caffetteria e guardaroba: \u00e8 inoltre presente un auditorium in grado di ospitare conferenze, proiezioni, traduzioni simultanee e concerti dal vivo, abbellito alle pareti con due arazzi della collezione d'Avalos. Nell'atrio, prima dello scalone d'onore \"Giove che fulmina i Titani\", scultura in Biscuit di Filippo Tagliolini, e un'installazione di Luciano Fabro del 1989 dal titolo \"Nord, Sud, Ovest e Est giocano a Shanghai\", in alluminio e ferro, mentre nel giardino, poco prima dell'ingresso, un'opera di arte contemporanea, \"Segno Australe Croce del Sud\", di Eliseo Mattiacci.\nNel seminterrato si trovano due sale didattiche: la prima, chiamata sala Sol LeWitt, dal nome del suo ideatore, \u00e8 utilizzata per incontri, conferenze, esposizioni, seminari e concerti riservati a un pubblico giovane con un'installazione dello stesso LeWitt chiamata \"White bands in a black room\", mentre la seconda, la sala Causa, si estende per oltre 700 m\u00b2 e \u00e8 utilizzata principalmente per mostre temporanee.\nNel piano ammezzato si trova la collezione Mele: si tratta di manifesti pubblicitari dei Grandi Magazzini Mele, aperti a Napoli nel 1889 dai fratelli Emiddio e Alfonso Mele e donati al museo di Capodimonte nel 1988. Questi rappresentano un'importante testimonianza del linguaggio figurativo napoletano in un periodo compreso tra la fine del XIX e l'inizio del XX secolo: i manifesti erano commissionati all'Officina Grafica Ricordi e i disegni realizzati da artisti come Franz Laskoff, Leopoldo Metlicovitz, Leonetto Cappiello, Aleardo Villa, Gian Emilio Malerba, Achille Beltrame e Marcello Dudovich. Sempre al piano ammezzato, nell'ala meridionale del palazzo, si trova il Gabinetto dei Disegni e delle Stampe, la cui esposizione \u00e8 iniziata nel 1994: sono raccolti circa duemilacinquecento fogli e venticinquemila stampe che spaziano dai cartoni preparatori ai disegni di autori quali Annibale Carracci, Guido Reni e Giovanni Lanfranco, di cui sono raccolti circa quattrocento fogli preparatori per affreschi eseguiti in chiese napoletane, ma anche Pontormo, Tintoretto, Andrea del Sarto, Jusepe de Ribera e Aniello Falcone. Nelle stesse sale sono anche esposte le collezioni del conte Carlo Firmian, acquistate nel 1782 e che raccolgono oltre ventimila stampe di Albrecht D\u00fcrer, Stefano della Bella, Giovanni Benedetto Castiglione e Rembrandt, e la collezione Borgia, acquistata nel 1817, comprendente ottantasei tra acquerelli e disegni indiani. Sono inoltre presenti anche altre collezioni, donate dopo l'apertura del museo, come quella di Mario e Angelo Astarita, offerta nel 1970, composta da quattrocentodiciannove disegni, acquerelli e olii di artisti della scuola di Posillipo, tra cui spicca Giacinto Gigante, o acquisti statali come la raccolta di sessantaquattro studi e rilievi dell'architetto Federico Travaglini. Conclude il piano ammezzato la collezione dell'Ottocento Privato: allestita del 2012 nell'ala meridionale del palazzo, raccoglie in sette sale dipinti del XIX e XX secolo; originariamente queste sale, dal 1816, ospitavano l'appartamento privato di Ferdinando I, per poi essere utilizzate dalla principessa Carolina durante la met\u00e0 del XIX secolo e quindi destinate al ramo cadetto della famiglia dei duchi di Aosta nella prima met\u00e0 del XX secolo: con l'istituzione del museo nel 1957, le sale accolsero gli uffici della Soprintendenza, mentre, durante i lavori di restauro negli anni novanta, vennero riportate al loro aspetto architettonico originario, destinate a un uso museale con l'aggiunta di arredi, tessuti e tendaggi di fattura napoletana.\nLa sala 1 \u00e8 dedicata alla corrente neoclassica con opere di Vincenzo Camuccini, le sale 2 e 3 raccolgono paesaggi napoletani di autori della scuola di Posillipo come Anton Sminck van Pitloo, Gigante e i fratelli Palizzi, nella sala 4 pitture del realismo della seconda met\u00e0 del XIX secolo con artisti come Vincenzo Gemito, Domenico Morelli, Michele Cammarano e Giuseppe De Nittis, nella sala 5 opere che si ispirano all'arte orientale e nelle sale 6 e 7 diverse donazioni di privati o di artisti come Gioacchino Toma, Achille D'Orsi, Giovanni Boldini e Giacomo Balla.\nPrimo piano.\nIl primo piano si divide nelle aree della Galleria Farnese e dell'Appartamento Reale: in particolare, alla Galleria Farnese appartengono gli ambienti che vanno dalla sala 2 alla sala 30 dove \u00e8 ospitata la collezione Farnese, escluse la sala 7, dedicata alla collezione Borgia, e la 23, mentre gli ambienti dalla sala 31 alla sala 60, a cui si aggiunge la sala 23, ospitano la sezione dell'Appartamento Reale, caratterizzato dalle sale 35 e 36 dedicate alla Galleria delle Porcellane, dalle sale 38 alla 41 dedicate alla collezione De Ciccio e dalle sale che vanno dalla 46 alla 50 riservate all'Armeria farnesiana e borbonica.\nGalleria Farnese.\nLa collezione Farnese d\u00e0 il nome all'omonima galleria e tutte le opere sono ordinate per zona di provenienza in sequenza temporale: la collezione fu iniziata nella met\u00e0 del XVI secolo da papa Paolo III, il quale raccolse nel suo palazzo a Campo de' Fiori sia opere antiche, soprattutto statuaria proveniente dai ritrovamenti archeologici nell'area di Roma come dalle Terme di Caracalla, sia moderne, per lo pi\u00f9 opere pittoriche di artisti come Raffaello, Sebastiano del Piombo, El Greco e Tiziano. Con Ottavio Farnese e suo figlio Alessandro, durante il corso del XVII secolo la collezione si arricch\u00ec di numerosi pezzi, grazie anche alla donazione, nel 1600, di Fulvio Orsini al cardinale Odoardo e alla confisca, nel 1612, dei beni appartenenti ad alcuni membri dell'aristocrazia parmense e piacentina, ritenuti responsabili di una congiura ordita l'anno prima ai danni di Ranuccio I Farnese. Entrano quindi a far parte della collezione opere di artisti come Correggio e Parmigianino, a cui si affiancarono acquisti dai palazzi romani. Inoltre, quando Alessandro divenne sovrano dei Paesi Bassi, accanto alla scuola pittorica italiana si aggiunse anche quella fiamminga: tuttavia, secondo alcune fonti dell'epoca, il monarca non sarebbe stato un attento collezionista contrariamente al padre e alla madre Margherita d'Austria. Nel 1693 si aggiunse la collezione di Margherita Farnese, sorella di Ranuccio. In seguito la collezione pass\u00f2 nelle mani di Elisabetta, e quindi a suo figlio Carlo di Borbone, il quale quando divent\u00f2 re di Napoli trasfer\u00ec tutte le opere nella capitale del suo regno: ampliata ancora con nuove acquisizioni anche con oggetti in ambra, bronzo, cristallo di rocca, maioliche e argenti, la raccolta venne ospitata nella reggia di Capodimonte, appositamente costruita. Nel corso degli anni per\u00f2 la collezione venne spostata in vari palazzi della citt\u00e0 fino al termine della seconda guerra mondiale quando si decise un riassetto dei musei napoletani: la statuaria rimase al Museo archeologico nazionale, mentre le pitture furono nuovamente spostate alla reggia di Capodimonte nel neonato museo, ripristinando l'antica Galleria farnesiana.\nLa sala 2 segna l'ingresso alla Galleria Farnese e permette una visione, con i suoi dipinti, delle personalit\u00e0 di spicco della famiglia Farnese: molte delle opere presenti, come il \"Ritratto di Paolo III\" e il \"Ritratto di Paolo III con i nipoti Alessandro e Ottavio Farnese\", sono opera di Tiziano, la cui raccolta di Capodimonte rappresenta per l'artista la pi\u00f9 importante e numerosa sia in Italia che nel mondo; sono inoltre esposti dipinti di Raffaello, come il \"Ritratto del cardinale Alessandro Farnese\", di Giorgio Vasari e Andrea del Sarto, oltre a sculture di Guglielmo Della Porta e a un arazzo raffigurante il \"Sacrificio di Alessandro\".\nLa piccola sala 3 \u00e8 interamente dedicata alla \"Crocifissione\" di Masaccio; questa non fa parte della collezione Farnese, ma \u00e8 stata acquistata nel 1901 da un privato come opera di un ignoto fiorentino del Quattrocento e solo in seguito ritenuta essere lo scomparto centrale del \"Polittico di Pisa\" che Masaccio aveva realizzato per la chiesa del Carmine del capoluogo pisano, poi frazionato in vari pezzi conservati in altri musei europei e statunitensi.\nNella sala 4 sono raccolti quattro disegni a carboncino: due di Michelangelo, uno di Raffaello e uno di Giovan Francesco Penni appartenuto a Fulvio Orsini, ed ereditati, secondo testamento del membro della famiglia Farnese, da Ranuccio; le opere giunsero nella reggia di Capodimonte nel 1759, sotto Giuseppe Bonaparte, poi trasferite al Regio Palazzo degli Studi, costituendo il nucleo principale del Gabinetto dei Disegni e delle Stampe e infine riportate nuovamente nel palazzo di Capodimonte. Nella stessa sala una pittura attribuita a Hendrick van den Broeck, \"Venere e Amore\", copia dell'omonimo carboncino di Michelangelo, esposto al suo fianco e oggetto di numerose repliche anche da parte di altri artisti.\nDalla sala 5 le opere sono disposte secondo un ordine cronologico e divise per ambiti culturali: tra quelle principali spiccano due tavole di Masolino da Panicale, la \"Fondazione di Santa Maria Maggiore\" e l'\"Assunzione della Vergine\", elementi centrali di un trittico originariamente posto sull'altare maggiore della basilica di Santa Maria Maggiore a Roma.\nLa sala 6 raccoglie dipinti sia della collezione farnesiana che borbonica di artisti rinascimentali umbro-toscani, i quali mostrano le novit\u00e0 pittoriche dell'epoca, come l'uso della prospettiva: ne fanno parte artisti quali Filippino Lippi, Lorenzo di Credi, Sandro Botticelli, Raffaellino del Garbo e Raffaello, con una sua opera giovanile \"Eterno tra cherubini e testa di Madonna\", opera principale della sala; si scosta dal tema predominante invece la tela di Francesco Zaganelli, con il \"Cristo portacroce\", pi\u00f9 vicino alla pittura di D\u00fcrer.\nDalla sala 8 ha inizio quella serie di stanze, affacciate lungo il lato occidentale del palazzo, che gi\u00e0 nel XVIII secolo ospitarono i primi dipinti della collezione farnesiana: il soffitto della sala, insieme a quello delle sale 9 e 10, presenta ancora gli affreschi decorativi del XIX secolo, restaurati poi durante gli anni cinquanta del XX secolo; nell'ambiente si trovano esposte opere pittoriche dell'arte veneta datate tra il XV e l'inizio del XVI secolo con artisti come Bartolomeo Vivarini, Andrea Mantegna e Lorenzo Lotto, tutte appartenenti alla collezione Farnese, mentre lavori di altri autori come Giovanni Bellini e Jacopo de' Barbari sono legati ad acquisti borbonici. Le tele mostrano tutte le innovazioni del periodo storico nel quale sono state dipinte, come la raffinatezza cromatica, l'uso della prospettiva aerea e il ruolo chiave della luce.\nNella sala 9 sono esposti lavori di Sebastiano del Piombo, Giulio Romano e Daniele da Volterra, a testimonianza della fervida stagione artistica romana del XVI secolo; nella stanza inoltre sono esposti tre dipinti, \"Madonna del Velo\" e \"Ritratto di Clemente VII con la barba\" di Sebastiano del Piombo e \"Ritratto di giovane\" di Daniele da Volterra, realizzati su ardesia, una tecnica sperimentale utilizzata come alternativa alla tela e alle tavole. Interessante inoltre la copia da Michelangelo del \"Giudizio universale\" dipinta da Marcello Venusti, testimonianza di come si presentava l'opera della cappella Sistina prima degli interventi di Daniele da Volterra atti a coprire quelle parti considerate indecenti.\nLa sala 10 raccoglie le pitture di artisti toscani realizzate nel primo quarto del XVI secolo: si tratta di Pontormo, Rosso, Fra Bartolomeo, Franciabigio, Andrea del Sarto, Domenico Puligo e Pieter de Witte, artisti che apriranno le porte al manierismo.\nLa sala 11 raccoglie opere venete: in particolare le attivit\u00e0 di un ormai maturo Tiziano come \"Danae\", \"Ritratto di una giovinetta\" e \"Maddalena\", di un giovane Dominikos Theotok\u00f3poulos, meglio conosciuto come El Greco, allievo di Tiziano e pittore di corte dei Farnese, e di Jacopo Palma il Vecchio. Del primo, degno di nota \u00e8 \"Ragazzo che soffia su un tizzone acceso\", opera in forte chiave chiaroscurale, con evidenti accenti caravaggeschi.\nLa sala 12 raccoglie una delle pi\u00f9 importanti collezioni di pittura emiliana del XVI secolo al mondo, frutto del collezionismo dei Farnese e delle confische ai danni di alcune famiglie piacentine e parmensi che avevano ordito una congiura contro Ranuccio Farnese; tra gli artisti: Correggio, con i suoi temi sacri e mitologici e figure umane dalle forme morbide e dai colori tenui, Parmigianino, uno dei protagonisti del manierismo italiano e di una pittura fatta di sperimentazioni, Girolamo Mazzola Bedoli, Benvenuto Tisi da Garofalo, Dosso Dossi, Lelio Orsi e Ippolito Scarsella, questi ultimi due dalla caratteristica vena favolistica e narrativa. Completano l'ambiente alcuni busti in marmo di epoca romana.\nLa sala 13 raccoglie quelle opere di artisti che lavorarono alla corte Farnese a Parma, un luogo in pieno fervore intellettuale durante quel periodo: in particolare si tratta di Jacopo Zanguidi, meglio conosciuto come il Bertoja, con una \"Madonna col Bambino\", e Girolamo Mirola, a cui si affiancano anche artisti stranieri come Jan Soens.\nLa sala 14 \u00e8 la Galleria delle Cose Rare, comunemente chiamata \"Wunderkammer\", ossia una sorta di stanza delle meraviglie che aveva il compito di affascinare e stupire i visitatori: accanto alle normali pitture essa raccoglie infatti quelle opere preziose e rare di quel che resta delle arti decorative della collezione Farnese, una volta ospitata nella Galleria Ducale di Parma. Tra le opere presenti nella sala: il \"Cofanetto Farnese\", realizzato da Manno Sbarri con cristalli incisi da Giovanni Bernardi, bronzetti provenienti dalle varie scuole italiane ed europee come quelli del Giambologna, altri dalla tipica fattura rinascimentale, come il \"David\" di Francesco di Giorgio Martini e il \"Cupido\" di Guglielmo Della Porta, e manieristici, monete, oggetti in avorio come un vassoio e una brocca di Johann Michael Maucher, medaglie rinascimentali opera del Pisanello, Matteo de' Pasti e Francesco da Sangallo, smalti, tra cui uno che raffigura \"Diana cacciatrice\" di Jacob Miller il Vecchio, maioliche di Urbino, tra cui un servizio in maiolica blu appartenuto ad Alessandro Farnese, cristalli di rocca, microintagli lignei e manufatti e reperti esotici come una \"Ranocchia\" in pietra dura proveniente dal Messico e la statuetta di \"Huitzilopochtli\", dio della guerra azteco.\nLa sala 15 raccoglie esclusivamente i dipinti del pittore fiammingo Jacob de Backer; si tratta di sette opere ritraenti i sette peccati capitali, filone molto in voga nella cultura fiamminga del XVI secolo: al centro del dipinto \u00e8 raffigurato il vizio e alle spalle scene del Nuovo e del Vecchio Testamento. Le opere sono acquistate da Cosimo Masi nelle Fiandre e confiscate nel 1611 da Ranuccio Farnese: arrivate a Napoli non godettero di molta fortuna, tant'\u00e8 che vennero conservate nei depositi del palazzo degli Studi prima di essere cedute alla Camera dei deputati a Roma, per abbellire le pareti; tornarono a Napoli nel 1952, beneficiando di una nuova rivalutazione.\nLa sala 16 \u00e8 dedicata alla pittura lombarda del Quattrocento e del Cinquecento, con una collezione non molto rilevante, che vide in centri come Cremona, Brescia, Bergamo e soprattutto Milano il suo apice: tra gli artisti esposti Bernardino Luini e Cesare da Sesto, ispirati da Leonardo da Vinci, e Giulio Cesare Procaccini, che con la sua \"Madonna col Bambino e angelo\" mostra i segni della rigida morale della Controriforma nella pittura sacra, dove tuttavia si riscontrano i primi segni del barocco; completano l'ambiente alcuni busti di imperatori romani, esposti in origine a palazzo Farnese a Roma.\nNella sala 17 si trovano dipinti della zona fiamminga e tedesca; in particolare sono esposti i due capolavori di Pieter Bruegel il Vecchio, la \"Parabola dei ciechi\" e il \"Misantropo\", rappresentanti due momenti della fase matura dell'artista: acquistati da Cosimo Masi, segretario del principe Alessandro, e confiscati dai Farnese a un suo erede, Giovanni Battista Masi, nel 1611. Sono inoltre presenti dei trittici, come la \"Crocifissione\" e l'\"Adorazione dei Magi\" di Joos van Cleve, con ante mobili e ricchi di elementi decorativi, tant'\u00e8 che sembrano riproporre elementi tipici dell'arte italiana, e un gruppo di quadretti del Civetta che raffigurano paesaggi, gi\u00e0 citati negli inventari del marchese Girolamo Sanvitale: altri artisti esposti sono Jacob Cornelisz van Oostsanen e Bernard van Orley, quest'ultimo con il \"Ritratto di Carlo V\"; la maggior parte di queste tele sono parte della collezione Farnese grazie alle acquisizioni del cardinale Odoardo a partire dal 1641.\nLa sala 18 \u00e8 quasi interamente dedicata a Joachim Beuckelaer: non si conosce n\u00e9 quando n\u00e9 chi acquist\u00f2 le opere, ma queste appartenevano sicuramente alla collezione Farnese di Parma gi\u00e0 a partire dal 1587, come citato in alcuni inventari di famiglia, insieme a una quarantina di dipinti che appartenevano al duca Ottavio e a Ranuccio, in quel periodo in cui le nature morte e le scene popolari come quelle di mercati e di campagne, che le tele propongono, ottennero un grande successo in Italia. Unica opera che non appartiene a Beuckelaer \u00e8 \"Ges\u00f9 tra i fanciulli\", di Maarten de Vos.\nNella sala 19 sono in mostra le opere degli esponenti della famiglia Carracci, ossia i fratelli Agostino e Annibale, i maggiori esecutori per la famiglia Farnese, e il cugino Ludovico: le loro tele sono condizionate dalle privazioni imposte dal Concilio di Trento, anche se riescono a trovare una nuova soluzione artistica secondo cui l'artista deve avere una visione della realt\u00e0 per far uscire la pittura italiana da quello stato di crisi.\nLa sala 20 continua a raccogliere opere della scuola emiliana con Annibale Carracci, questa volta presente con una pittura matura e ispirata ai miti greci come \"Rinaldo e Amida\" e l'\"Allegoria fluviale\", Giovanni Lanfranco e Sisto Badalocchio.\nLa sala 21 \u00e8 interamente dedicata alle pitture di Bartolomeo Schedoni, artista che ha legato la sua esistenza professionale ai Farnese, lavorando per la famiglia tra Modena e Parma e assicurando loro la maggior parte delle sue opere, anche quelle che, dopo la sua morte, si trovavano depositate in bottega: studioso di Correggio, Federico Barocci e dei Carracci, fa della luce la novit\u00e0 predominante delle sue pitture, a cui accosta figure eccentriche.\nLa sala 22 \u00e8 ancora dedicata alla pittura emiliana: l'opera principale \u00e8 quella di \"Atalanta e Ippomene\" di Guido Reni, a cui si accostano Giovanni Lanfranco e Michele Desubleo; tutti i dipinti presentano quelle tematiche e lo stile della nascente corrente barocca.\nNella sala 24 sono raccolte pitture fiamminghe del '600 con artisti come Antoon van Dyck e il suo \"Cristo Crocifisso\", acquistata da Diego Sartorio per millecinqucento ducati, Pieter Paul Rubens e Daniel Seghers: si tratta di opere appartenenti alla collezione Farnese oppure acquisti successivi e che offrono un confronto tra le pittura italiana e quella olandese del periodo.\nAnche nella sala 25 prosegue l'esposizione di pittori fiamminghi, in particolare di opere che trattano di vedute, genere che, dalla fine del XVI secolo, ebbe un enorme successo grazie anche alla richiesta di ricchi borghesi che amano adornare le pareti dei loro palazzi con tele ritraenti scene di vita quotidiana: tra gli artisti esposti nell'ambiente Sebastian Vrancx, Gillis Mostaert e Pieter Brueghel il Giovane con \"Paesaggio invernale\".\nNella sala 26 si ritrovano ancora artisti fiamminghi: questa volta per\u00f2 il tema si sposta sulle nature morte, che avr\u00e0 un'enorme diffusione in tutto il Seicento; si tratta di raffigurazioni intime di scene familiari con ritratti di frutta, selvaggina, fiori, stoviglie e cristalli come dimostra la tela di David de Coninck \"Selvaggina e animali\" o di David Teniers il Giovane con \"Interno da cucina\".\nNella sala 27 si prosegue con gli artisti emiliani, in particolare quelli influenzati dall'esperienza dell'Accademia degli Incamminati: sono esposte opere di Ludovico Carracci, come la \"Caduta di Simon Mago\", che apre la visione a una nuova concezione dello spazio e con i segni di un primo barocco, Domenichino con l'\"Angelo custode\", che invece resta ancorato al classicismo, e Alessandro Tiarini che continua a seguire lo stile della scuola caravaggesca.\nLo stile tardo manieristico della fine del Cinquecento \u00e8 espresso nelle opere custodite nella sala 28 con artisti toscani e liguri; importante in queste tele \u00e8 l'uso del colore, quasi a dare una tonalit\u00e0 sovrannaturale ma donando comunque una luminosit\u00e0 dolce e soffusa: ne sono testimonianza la \"Piet\u00e0\" di Cigoli, \"Venere e Adone\" di Luca Cambiaso e \"San Sebastiano condotto al sepolcro\" di Domenico Cresti.\nNella sala 29 sono ospitate opere di diversa provenienza e appartenute a differenti classi culturali, a dimostrazione che la famiglia Farnese, a causa di dissapori interni, non era pi\u00f9 in grado di commissionare ad artisti quadri per la propria collezione; le pi\u00f9 rappresentative della stanza sono di artisti di Genova, citt\u00e0 che visse tra il Cinquecento e il Seicento una buona stagione artistica: caratteristici gli olii su rame di Carlo Saraceni a tema mitologico e opere di Orazio de Ferrari e Giovan Battista Gaulli, mentre \"Paesaggio con la ninfa Egeria\" di Claude Lorrain proviene dalla collezione borbonica.\nLa sala 30 conclude la collezione Farnese: in essa sono ospitate le opere di Sebastiano Ricci, veneziano del Seicento, uno dei pittori di casa Farnese a Parma che ha goduto della protezione di Ranuccio; nella sala anche \"Sacra Famiglia e santi\" di Giuseppe Maria Crespi.\nCollezione Borgia.\nLa sala 7 ospita la collezione Borgia: si tratta di una collezione acquistata nel 1817 da Ferdinando I, di propriet\u00e0 del cardinale Borgia il quale, durante il corso del XVIII secolo, raccolse, grazie alle varie missioni cattoliche in giro per il mondo, numerose testimonianze artistiche dai popoli pi\u00f9 disparati, come quelli orientali ed esotici. Le opere erano conservate dal cardinale sia in un palazzo romano che nella sua dimora a Velletri, dove diede origine a un vero e proprio museo, aperto agli studiosi e suddiviso in dieci sezioni: antichit\u00e0 egizie, etrusche e volsce, greco-romane, romane, arte dell'Estremo Oriente, antichit\u00e0 arabe, manufatti etno-antropologici dell'Europa Settentrionale, dell'America Centrale e il Museo Sacro, composto da opere legate all'iconografia e alla liturgia sacra. Alla morte del cardinale le opere vennero ereditate da suo nipote Camillo Borgia e in seguito acquistate dal sovrano borbonico: la collezione fu quindi dapprima esposta al Real Museo Borbonico e in seguito, nel 1957, trasferita alla reggia di Capodimonte dove, dopo lunghi lavori di inventariato, ne sono esposte tre sezioni, ossia il Museo Sacro, l'Arabo Ciufico e l'Indico.\nDella collezione fanno parte opere pittoriche come la \"Sant'Eufemia\" di Andrea Mantegna, la \"Madonna col Bambino e i santi Pietro, Paolo e Antonio Abate\" di Taddeo Gaddi, la \"Madonna col Bambino\" di Bartolomeo Caporali, la \"Madonna\" di Jacopo del Casentino, il \"San Sebastiano\" di Taddeo di Bartolo, le \"Virt\u00f9 e scene della vita di Giasone\" di Giovanni Bernardi; e ancora sono presenti oggetti di manifattura siriana, spagnola, birmana e francese composti da vari materiali come il \"Polittico della Passione\", in alabastro, di scuola inglese, vetri, oreficerie, smalti come \"Pace\" di Nicol\u00f2 Lionello, e avori, come la \"Crocifissione\" bizantina del X secolo.\nAppartamento Reale.\nLa sala 31 fino alla sala 60, a cui si aggiunge la sala 23 ma si escludono la sala 35 e 36, quelle dalla 38 alla 41 e quelle dalla 46 alla 50, ospitano l'Appartamento Reale.\nModificate in parte nel loro aspetto originario sia nell'architettura che nell'arredamento, costituiscono l'appartamento che ha ospitato re borbonici, francesi e la famiglia dei duchi di Aosta: la stanza principale \u00e8 la sala 23 che ospitava la sala da letto di Francesco I e Maria Isabella di Borbone-Spagna, realizzata tra il 1829 e il 1830 su progetto di Antonio Niccolini con particolari decorazioni parietali che ricordano gli affreschi rinvenuti agli scavi di Pompei e Ercolano e tappezzeria della manifattura di San Leucio. La sala 31 \u00e8 denominata Salone della Culla in quanto ospitava una culla donata dai sudditi napoletani ai reali per la nascita di Vittorio Emanuele III di Savoia: particolarit\u00e0 dell'ambiente \u00e8 il pavimento in marmo proveniente da una villa romana di Capri, Villa Jovis. La sala 42 \u00e8 il Salone delle Feste, in origine pensato per ospitare le opere dalla collezione farnesiana e poi trasformato per assolvere alle funzioni di rappresentanza della famiglia reale: \u00e8 uno dei pochi ambienti a conservare l'aspetto originario, con decorazioni di Salvatore Giusti, in stile neoclassico, pavimentazione in marmo e lampadari in cristallo. La sala 52 ospita il Salottino di Porcellana: si tratta di un salotto composto da oltre tremila pezzi di porcellana realizzato per la regina Maria Amalia tra il 1757 e il 1759 da Giovanni Battisti Natali, originariamente posto nella reggia di Portici e solo nel 1866 trasferito a Capodimonte in una stanza opportunamente adattata. La sala 56, realizzata per volere di Annibale Sacco e dal chiaro gusto neoclassico, prende il nome di Salone Camuccini ed \u00e8 cos\u00ec chiamata per la presenza di opere pittoriche realizzate appunto da Vincenzo Camuccini, a cui si affiancano altri artisti come Pietro Benvenuti e Francesco Hayez: custodisce inoltre un buon numero di statue. Tutti gli ambienti conservano un gran numero di tele degli autori pi\u00f9 disparati come Alexandre-Hyacinthe Dunouy, Claude Joseph Vernet, Antonio Joli, Francisco Goya, Angelika Kauffmann e Giacinto Gigante, oltre a numerosi oggetti di arredamento come porcellane, vasi, presepi, strumenti musicali, divani, lampadari e camini, questi ultimi previsti solo negli ambienti di rappresentanza.\nGalleria delle Porcellane.\nNelle sale 35 e 36 costituiscono la cosiddetta Galleria delle Porcellane: composta da oltre tremila pezzi, di cui, per motivi di spazio, \u00e8 esposta solo una piccola parte pi\u00f9 rappresentativa dei servizi di porcellane di manifattura italiana ed europea, in particolare porcellane di Capodimonte, di Meissein, di S\u00e8vres, con alcuni pezzi decorati a Napoli, di Vienna e di Berlino. Tutte le opere, eccetto l'\"Immacolata\" acquistata nel 1972, provengono dalla collezione borbonica; fino al 1860 questi pezzi sono stati normalmente utilizzati, mentre in seguito, a partite dal 1873, per volere di Vittorio Emanuele III, \u00e8 iniziata un'opera di musealizzazione delle porcellane, a cura di Annibale Sacco.\nNella sala 35 sono esposte le creazioni della Real Fabbrica di Napoli, mentre nella sala 36 le pi\u00f9 importanti manifatture europee: tra le opere principali il \"Servizio dell'Oca\" sulle cui stoviglie sono dipinte vedute di Napoli e dei suoi dintorni, mentre quelle prive di decorazioni sono in deposito, un \"Corredo d'altare\" comprendente sei candelabri e un crocifisso, opera di Giuseppe Gricci per la cappella Reale di Portici, un \"Servizio da scrittoio\", un \"Servizio da cioccolata\" con ghirlanda di fiori e poi numerosi vasi, statue, alzate e piatti.\nCollezione De Ciccio.\nNelle sale 38, 39, 40 e 41 \u00e8 ospitata la collezione De Ciccio: si tratta di una collezione, ordinata secondo l'allestimento originario, di circa milletrecento pezzi, per lo pi\u00f9 arti applicate, comprendente dipinti e sculture ma anche bronzetti, avori, maioliche, porcellane e talvolta reperti archeologici, donati al Museo nazionale di Capodimonte nel 1958 dal collezionista Mario De Ciccio, che li aveva raccolti nel corso di circa cinquant'anni di acquisizioni tra Napoli, Palermo e diversi mercati internazionali.\nTra le varie opere, le ceramiche sono in stile ispanico-moresco, le maioliche rinascimentali, tra cui una mattonella a stella della manifattura persiana di Rey, le porcellane di Meissen, Vienna e Ginori; tra le statue quelle di una \"Madonna col Bambino\" della scuola di Lorenzo Ghiberti, \"San Matteo\", in bronzo, attribuito ad Alessandro Vittoria, mentre tra i dipinti una tavola di Marco del Buono e Apollonio di Giovanni, gi\u00e0 decoro di un cassone. E ancora vasi, piatti, coppe, fra le quali alcune cinesi di epoca K'ang Hsi e Chien Lung, bronzetti del rinascimento di Andrea Briosco, Alessandro Vittoria e Tiziano Aspetti, vetri di Murano e reperti archeologici come vasi attici del VI e V secolo a.C., \"rhyta\" del IV secolo a.C. e sculture italiche ed etrusche.\nArmeria fernesiana e borbonica.\nNelle sale 46, 47, 48, 49 e 50 sono esposte le collezioni dell'Armeria farnesiana e borbonica: si tratta di circa quattromila pezzi il cui primo allestimento risale al 1958 e di cui conservano ancora l'aspetto originario. Della collezione farnesiana fanno parte armi per lo pi\u00f9 di fattura milanese e bresciana, ma anche esempi spagnoli e tedeschi di armi da fuoco, taglio e difesa, armature da torneo e da guerra, pistole, spade, pugnali e archibugi, tra cui spicca l\"'Armatura di Alessandro Farnese\" detta del Giglio, di Pompeo della Cesa, e un fucile a ruota italiano appartenuto a Ranuccio Farnese. Della serie borbonica fanno parte armi da fuoco, alcune giunte da Madrid con Carlo di Borbone, altre di manifattura napoletana provenienti dalla Real Fabbrica d'Armi di Torre Annunziata per assolvere alle necessit\u00e0 dell'esercito borbonico, e armi da caccia realizzate per puro scopo ludico come un fucile a pietra focaia appartenuto a Maria Amalia. A queste si aggiungono armi donate a Carlo e Ferdinando come carabine e fucili di fattura sassone, viennese e spagnola, armi bianche prodotte sia dalla Real Fabbrica che dalla Fabbrica degli Acciai, quest'ultima posta nel parco di Capodimonte dal 1782: tra i realizzatori della opere Carlo la Bruna, Biagio Ignesti, Michele Battista, Natale del Moro ed Emanuel Estevan. Sono inoltre custodite armi di manifattura orientale e modellini da guerra utilizzati per la scuola di artiglieria, armature italiane da giostra e guerre del Seicento, spade del XVI e XVIII secolo di cui una probabilmente appartenuta a Ettore Fieramosca, armi da fuoco italiane ed europee del XVIII e XIX secolo. Particolare un modello in gesso raffigurante \"Carlo V\" di Vincenzo Gemito.\nSecondo piano.\nIl secondo piano si divide nelle aree della Galleria Napoletana e della collezione di arte contemporanea: in particolare dalle sale 61 alla 97, esclusa la 62, \u00e8 ospitata la galleria delle arti a Napoli dal Duecento al Settecento, la sala 62 \u00e8 dedicata agli arazzi d'Avalos e le sale dalle 98 alla 101 alla collezione d'Avalos, mentre la zona dell'arte contemporanea occupa due sale pi\u00f9 altre che sono al terzo piano.\nGalleria Napoletana.\nLa Galleria Napoletana \u00e8 composta da quarantaquattro sale e accoglie dipinti, ma anche sculture e arazzi, realizzati da artisti napoletani o comunque personalit\u00e0 non del posto ma che lavorato o spedito opere in citt\u00e0 e hanno influenzato la scuola locale in un periodo compreso tra il XIII e il XVIII secolo. La raccolta \u00e8 iniziata all'inizio del XIX secolo, sia a seguito delle soppressioni dei monasteri durante il periodo della dominazione napoleonica sia dagli emissari borbonici alla ricerca di opere da far entrare nella collezione reale, per proseguire ancora nel 2008 grazie a numerose acquisizioni statali, donazioni, o, come avvenuto tra il 1970 e il 1999, a scopo cautelativo, soprattutto per quei lavori custoditi in chiese chiuse o comunque poco sorvegliate. I temi trattati sono quindi soggetti religiosi, che abbellivano le chiese, ma anche battaglie, scene mitologiche e nature morte, temi pi\u00f9 profani, spesso commissionati da privati per le loro case borghesi. L'allestimento museale degli ambienti tende a riprodurre di conseguenza quello stretto rapporto che intercorre tra la storia e la storia dell'arte nell'area napoletana e del sud Italia in generale, con opere commissionate sia dalla casa regnante sia dagli aristocratici che hanno reso il capoluogo partenopeo un centro culturale internazionale.\nCon la sala 61 ha inizio la Galleria Napoletana: sono quindi ospitate opere di diversa tipologia, a dimostrazione della variet\u00e0 e complessit\u00e0 delle realizzazioni artistiche di Napoli, ma anche quei lavori sottoposti a restauro; dell'esposizione fanno parte il \"Polittico con storie della Passione\", in alabastro e legno di manifattura di Nottingham, un arazzo raffigurante la \"Deposizione dalla Croce\" e statue lignee di Giovanni da Nola.\nLa sala 63 e le due successive ospitano lavori della cultura campana che spaziano dalla fine del XII secolo all'inizio del XV: degni di nota sono un \"San Domenico\", polittico da una chiesa napoletana, un oggetto in marmo facente parte di un candelabro, e una tempera su tavola con soggetto \"Santa Maria de Flumine\", proveniente da una chiesa nei pressi di Amalfi, che mostra le influenze bizantine e arabe presenti nella penisola sorrentina.\nLa sala 64 esibisce gli influssi che ha sull'arte napoletana l'arrivo della dinastia angioina e quella del loro mondo cortese; i nuovi sovrani infatti apportano in citt\u00e0 importanti lavori di riqualificazioni, con la costruzione di palazzi e chiese che devono quindi essere successivamente decorati. E gli artisti chiamati a questo lavoro si ispirano a Giotto, presente personalmente in citt\u00e0, e alla sua bottega: \u00e8 il caso degli esposti in questa sala come Roberto d'Oderisio, con la sua \"Crocifissione\" e la \"Madonna dell'Umilt\u00e0\" e il senese Andrea Vanni con \"San Giacomo Apostolo\".\nNella sala 65 si notano gli influssi del ramo ungherese della dinastia degli Angi\u00f2, in particolare di Carlo III di Napoli e di Ladislao I di Napoli, quest'ultimo che commissiona opere a un pittore anonimo conosciuto come il Maestro delle Storie di San Ladislao: i due sovrani, impegnati costantemente in campagne militari, favoriscono la presenza a Napoli di numerosi artisti, in larga parte provenienti dalla Toscana, come Niccol\u00f2 di Tommaso.\nLa sala 66 \u00e8 esclusivamente dedicata al capolavoro di Simone Martini, \"San Ludovico di Tolosa che incorona il fratello Roberto d'Angi\u00f2\": la tavola, che ricade ancora nel periodo angioino di Napoli, \u00e8 stata voluta da Roberto d'Angi\u00f2, per ricordare e celebrare il fratello Ludovico che ha rinunciato al trono del regno dopo aver aderito alla corrente francescana.\nLa sala 67 accoglie lavori che segnano la fine del regno angioino a Napoli e l'inizio di quello aragonese, con le sue novit\u00e0 pittoriche: nell'ambiente sono esposti artisti fiamminghi, pittori e scultori molto cari ad Alfonso V d'Aragona, ma anche italiani come Colantonio con la \"Consegna della regola francescana\", \"San Girolamo nello studio\" e il \"Polittico di san Vincenzo Ferrer\", primi esempi di pittura rinascimentale napoletana, a met\u00e0 strada tra stile italiano e stile internazionale, con influssi fiammingo-catalani.\nNella sala 68 sono esposti quegli artisti che operano a Napoli durante il regno di Ferdinando I di Napoli e di Alfonso II di Napoli, favoriti da quest'ultimo per la costruzione dell'arco trionfale del Maschio Angioino: si tratta di lombardi come Cristoforo Scacco di Verona e Protasio Crivelli, veneti, siciliani, dalmati e spagnoli come Juan de Borgo\u00f1a, ma anche Francesco Pagano e Pietro Befulco.\nLa sala 69, con le sue opere, mostra la stretta relazione che si instaura alla fine del XV secolo tra Alfonso II e la Toscana, ma anche come gli artisti umbri siano molto apprezzati in citt\u00e0: sono esposti lavori di Pinturicchio e Matteo di Giovanni, artisti fondamentali anche per la formazione dei pittori locali come Francesco Cicino, assiduo realizzatore di polittici tra cui spicca la \"Madonna col Bambino in trono e santi\".\nLa sala 70 segna l'inizio del dominio spagnolo a Napoli all'inizio del XVI secolo: le opere ospitate dimostrano un importante maturazione dell'arte locale, qui rappresentata con artisti come Giovanni Filippo Criscuolo e Andrea Sabatini, che si rifanno ancora alla pittura umbro-toscana mista al classicismo tipico di Raffaello, o comunque artisti che formatisi in altre zone d'Italia, come Cesare da Sesto, presente nella stanza con \"Adorazione dei Magi\", far\u00e0 da tramite per le innovazioni nella pittura partenopea; l'influsso spagnolo inoltre si risente con la pittura di Pedro Fern\u00e1ndez.\nLa sala 71 raccoglie un importante collezione di sculture in marmo del Cinquecento, produzione artistica in cui Napoli si distingue particolarmente con artisti come Girolamo Santacroce e Giovanni da Nola: si tratta di elementi decorativi di opere precedentemente ospitate nella chiesa di Santa Maria Assunta dei Pignatelli e quattro altorilievi dalle chiese di Sant'Agnello Maggiore e di Santa Maria delle Grazie Maggiore a Caponapoli.\nNella sala 72 sono esposte le pitture di Polidoro da Caravaggio, allievo e aiutante di Raffaello, che si forma a Roma nella prima met\u00e0 del Cinquecento e che lavorer\u00e0 brevemente poi anche a Napoli: tra le tavole esposte l'\"Andata al Calvario\", la \"Deposizione\", \"San Pietro\" e \"Sant'Andrea\", che mettono in risalto il carattere originale e inquietante dell'artista.\nArtisti come Marco Cardisco e Pedro Machuca si trovano nella sala 73: il primo risente dell'influsso manieristico di Polidoro e classicheggiate di Andrea da Salerno, ben visibile nella \"Disputa di sant'Agostino\", mentre il secondo, autore della \"Morte e assunzione della Vergine\", \u00e8 caratterizzato da una pittura con figure morbide su composizioni alquante articolate che ricorda per certi versi quella di Rosso Fiorentino.\nIl rapporto tra Pedro \u00c1lvarez de Toledo y Z\u00fa\u00f1iga e la Toscana crea un intenso scambio culturale tra Napoli e Firenze o Siena, ben visibile nella sala 74 dove sono esposti artisti come Marco dal Pino, allievo del Beccafumi, a lungo attivo in citt\u00e0, il Sodoma, e, principalmente, Giorgio Vasari, con la \"Cena in casa del fariseo\" e la \"Presentazione al Tempio\".\nL'opera principale della sala 75 \u00e8 l'\"Annunciazione\" di Tiziano, raro esempio di pittura veneta a Napoli e originariamente collocata nella cappella Pinelli alla chiesa di san Domenico Maggiore. Caratteristica inoltre \u00e8 la piccola sala denominata 75 bis con due dipinti a carattere devozionale, ossia \"Andata al Calvario\" di Giovanni Bernardo Lama e \"Piet\u00e0 e santi\" di Silvestro Buono, quest'ultima chiaramente ispirata ai pittori fiamminghi in voga a Napoli alla fine del XVI secolo.\nNella sala 76 sono presentate tavole di grosse dimensioni destinate a essere pale d'altare maggiore in una Napoli che viveva con Filippo II di Spagna un fervido periodo sia di costruzioni religiose sia di decorazioni di chiese gi\u00e0 esistenti ma che dovevano seguire i dettami della controriforma; tra gli artisti che lavorano alla realizzazione di tali opere si ricordano Aert Mytens e Dirk Hendricksz, autori fiamminghi, Francesco Curia con \"Annunciazione\", considerato uno dei capolavori della pittura meridionale del Cinquecento, e Girolamo Imparato.\nLa sala 77, con le sue opere, segna l'apice dell'arte napoletana del Cinquecento, con artisti che propongono rappresentazioni sacre che parlassero con chiarezza ai fedeli; sono esposti: Scipione Pulzone, con la sua pittura fredda e purista, Ippolito Borghese e la sua pennellata sfumata nella \"Piet\u00e0\", Fabrizio Santafede, pi\u00f9 vicino alla cultura popolare, e Luigi Rodriguez; caratteristici i quadretti del Cavalier d'Arpino, uno degli ultimi miniaturisti attivi a Napoli, in particolar modo nella certosa di San Martino.\nLa sala 78 \u00e8 ad appannaggio esclusivo della \"Flagellazione di Cristo\" di Caravaggio, opera che inaugura la grande stagione del Seicento napoletano: l'artista \u00e8 stato attivo a Napoli tra il 1606 e il 1607 e tra il 1609 e 1610 contribuendo a trasformare radicalmente la pittura sacra del capoluogo che fino a quel momento \u00e8 fatta di santi, angeli, corone, in una invece pi\u00f9 semplice, essenziale e cupa, che si rispecchia anche nei vicoli della citt\u00e0, una realt\u00e0 fino ad allora ignorata, gettando, soprattutto a partire dal secondo decennio del XVII secolo, le basi per il naturalismo napoletano.\nNella sala 79 sono ospitate le opere dei cosiddetti caravaggisti, ossia quegli artisti che nelle loro opere si rifanno a Caravaggio, come Filippo Vitale, Carlo Sellitto, che nasce come pittore elegante e stilizzato per poi abbracciare in pieno il nuovo stile, e Battistello Caracciolo, il pi\u00f9 grande caravaggista napoletano, che riescono comunque a trovare una propria identit\u00e0 con una pittura astratta e vivace sui fondi, ben dimostrata nelle tele esposte come l'\"Ecce homo\", il \"Cristo alla Colonna\", il \"Compianto sul corpo di Abele\" e \"Venere e Adone\".\nLe sale 81, 83 e 84 sono destinate all'esposizione ciclica di stampe e disegni custoditi nel museo di Capodimonte: la scelta delle opere da esporre avviene sia in base a criteri conservativi, sia per far luce sull'attivit\u00e0 disegnativa degli artisti che orbitavano a Napoli; sono inoltre presentate incisioni realizzate tra il XVII e il XIX secolo. Caratterizzano l'ambiente uno stipo di manifattura inglese e due oli su rame di Francesco Guarini.\nNella sala 87 sono esposte opere di artisti che operarono a Napoli all'inizio del Seicento, periodo in cui le chiese cittadine sono state interessate da importanti lavori di abbellimento che richiamano artisti non solo della zona ma anche dall'estero, facendo vivere alla pittura partenopea il suo periodo d'oro: opera principale della stanza \u00e8 \"Giuditta e Oloferne\" di Artemisia Gentileschi.\nLe sale 88, 89 e 90 hanno una disposizione dei dipinti tale da farle sembrare le cappelle di una chiesa adornate da grandi tale: gli artisti presenti sono quelli del primo naturalismo napoletano, che seguono la strada aperta da Caravaggio e i suoi giochi di luce sul fondo buio, anche se non mancano influenze dalla pittura emiliana e veneta che divenne famosa a Napoli a partire dagli anni '40 del Seicento; tra gli artisti custoditi Artemisia Gentileschi, Battistello Caracciolo, Simon Vouet, Massimo Stanzione con il \"Sacrificio di Mos\u00e8\" e il \"Martirio di sant'Agata\", Pietro Novelli, Cesare Fracanzano e Jusepe de Ribera con la \"Maddalena in meditazione\", \"Eterno Padre\", \"Trinitas terrestris\" e \"San Girolamo e l'angelo del Giudizio\".\nLa sala 91 espone uno dei capolavori del Ribera, ossia il \"Sileno ebbro\", tuttavia non mancano pitture di Pietro Novelli e Francesco Fracanzano che aprono l'arte napoletana a una cultura europea: caratteristici inoltre i lavori del cosiddetto Maestro dell'Annuncio ai pastori che tratta temi sacri raffigurati in un tipico mondo pastorale, apprezzati anche nel resto d'Europa grazie all'opera di esportazione di mercanti d'arte quali Gaspar Roomer e Jan e Ferdinand van den Eynde.\nNella sala 92, oltre all'\"Interno di cucina\" di Francesco Fracanzano, sono caratteristici i lavori di Matthias Stomer, pittore olandese in attivit\u00e0 tra Roma, Napoli e la Sicilia, che nonostante segua la scuola di Caravaggio si apre a delle sperimentazioni: nelle sue opere infatti, come l'\"Adorazione dei Pastori\", la \"Cena in Emaus\" e la \"Morte di Seneca\", gioca un ruolo fondamentale la luce, naturale o artificiale come quella di una candela, che illumina gli ambienti bui in cui \u00e8 incentrata la scena.\nLa sala 93 ospita la seconda generazione di artisti napoletani formatisi nel primo decennio del XVII secolo, protagonisti di una pittura frutto delle sperimentazioni caravaggesche, con gli influssi di quella emiliana ed europea: sono esposti Giovan Battista Spinelli, vicino all'arte francese con il suo \"David con la testa di Golia\", Francesco Guarini, con l'uso di ombre naturali ben visibili in \"Sant'Agata\" e \"Santa Cecilia al cembalo e angeli\", e Andrea Vaccaro, uno dei massimi esponenti di questo periodo, con i suoi dipinti che mescolano sacro e profano, ben evidenziabile nel \"Trionfo di David\" e nell'\"Adorazione del vitello d'oro\".\nNella sala 94 trovano spazio numerose opere di Bernardo Cavallino, un artista che riusc\u00ec a cogliere a pieno il gusto dell'epoca rivolgendosi a collezionisti che preferivano una pittura elegante e narrativa, fatta di tele di piccole dimensioni create per ornare i palazzi napoletani, con temi che si rifanno ai componimenti poetici di Torquato Tasso e di Giovan Battista Marino, e che descrivono la vita semplice e quotidiana; nella stessa sala inoltre \u00e8 esposto Johann Heinrich Sch\u00f6nfeld, attento studioso di Cavallino.\nLa sala 95 \u00e8 incentrata su quegli artisti che operano maggiormente tra gli anni trenta e quaranta del Seicento, ossia i vari Micco Spadaro, Salvator Rosa, Aniello Falcone e Andrea De Lione, i quali aprono a un nuovo tipo di pittura fatta di battaglie storiche e mitologiche, adatta quindi anche a rappresentare martiri di santi, in un'ambientazione poco sacra.\nNella piccola sala 96 sono esposte nature morte non napoletane: si tratta di rappresentazioni di Bartolomeo Bimbi, Carlo Maratta e Christian Berentz, dai toni un po' spenti ma che hanno goduto di particolare fama tra il Seicento e il Settecento.\nNella sala 97 si continua con le nature morte, questa volte per\u00f2 di artisti napoletani: si tratta di un genere molto in voga nella Napoli dell'epoca grazie alle influenze sempre pi\u00f9 diffuse del barocco che partono dalla met\u00e0 del XVII secolo; vengono quindi raffigurati pesci, fiori in vasi di cristallo e argento, frutta e agrumi ed i principali artisti artefici di nature morte esposte nella sala sono Luca Forte, Giovan Battista Ruoppolo, Giuseppe Recco, che si ispirano alla pittura naturalistica, con colori mediterranei, Andrea Belvedere e Paolo Porpora, influenzati invece dalla nascente vena artistica rococ\u00f2, fatta di una pittura pi\u00f9 delicata.\nLa sala 102 \u00e8 interamente dedicata a Mattia Preti, artista che insieme a Luca Giordano rappresenta per circa un decennio uno dei pi\u00f9 titolati in attivit\u00e0 a Napoli: nella sala sono presenti due bozzetti preparatori per gli affreschi da realizzare sulle porte della citt\u00e0 come ex voto per la fine della peste del 1656, e ancora tele come \"Ritorno del Figliuol prodigo\", \"Convito di Assalonne\" e \"San Sebastiano\", che mostrano il particolare punto di vista ribassato dell'autore.\nLa sala 103 \u00e8 ad appannaggio di Luca Giordano nei cui lavori mostra tutte le novit\u00e0 della nascente corrente barocca e che si pone come anticipatore della cultura rococ\u00f2: e quindi grandi spazi, figure dalla linea morbida con pelli rosate e capelli biondi sono ben visibile nelle tele come l'\"Estasi di san Nicola da Tolentino\", l'\"Elemosina di san Tommaso da Villanova\", la \"Madonna del Baldacchino\", la \"Madonna del Rosario\" e la \"Sacra Famiglia ha la visione dei simboli della Passione\".\nNella sala 104 sono esposte opere del Settecento napoletano con pittori come Francesco Solimena, erede di Luca Giordano, con i suoi caratteristici personaggi ritratti quasi in posa teatrale come si pu\u00f2 notare nell'\"Enea e Didone\", e ancora Paolo De Matteis, anch'egli della scuola di Giordano, Domenico Antonio Vaccaro e Francesco De Mura, autore di una pittura pi\u00f9 elegante rispetto al suo maestro Solimena.\nLa sala 105 \u00e8 dedicata ai bozzetti dei maggiori realizzatori di affreschi del Settecento: si tratta di testimonianze di opere a volte non concluse, come il bozzetto di \"San Domenico resuscita il nipote del cardinale Orsini\", che Domenico Antonio Vaccaro realizza per la chiesa di San Domenico Maggiore, o andati perduti con il tempo, come \"Massacro dei Giustiniani a Scio\", di Francesco Solimena; nella stanza inoltre sono in mostra Giacomo del P\u00f2 e Francesco De Mura.\nLa sala 106 conclude il percorso della pittura napoletana dal Duecento al Settecento, raccogliendo opere dell'ultima met\u00e0 del XVIII secolo che segna l'avvento dei Borbone sul trono del regno di Napoli; i nuovi sovrani, come \u00e8 possibile notare negli artisti esposti nell'ambiente, abbandonando quelli napoletani, se si fa eccezione per Giuseppe Bonito, e si aprono verso artisti con un respiro pi\u00f9 europeo: \u00e8 il caso di Gaspare Traversi, autore di una pittura ironica, Corrado Giaquinto e Pietro Bardellino, con pitture rococ\u00f2 e soggetti di stampo mitologico.\nSala degli Arazzi.\nLa sala 62, conosciuta anche come Sala degli Arazzi, custodisce gli \"Arazzi della battaglia di Pavia\", eseguiti tra il 1528 e il 1531, prendendo spunto da cartoni di Bernard van Orley e tessuti a Bruxelles come dimostra la sigla dell'arazziere William Dermoyen: nel 1531 sono stati donati dagli Stati Generali di Bruxelles all'imperatore Carlo V d'Asburgo e nel 1571 entrano a far parte delle collezione di Francesco Ferdinando d'Avalos, fino al 1862, quando sono dati in dono allo Stato italiano da Alfonso d'Avalos e da qui trasferiti al museo di Capodimonte. Le sette opere prendono il titolo di:\nCollezione d'Avalos.\nLe sale 98, 99, 100 e 101 ospitano la collezione d'Avalos, ossia una raccolta privata iniziata nel Seicento dal principe di Montesarchio Andrea d'Avalos che collezion\u00f2 e commission\u00f2 uno dei pi\u00f9 importanti numeri di opere di artisti napoletani del XVII secolo, e donata prima allo Stato italiano e in seguito al museo di Capodimonte nel 1862: parte della collezione \u00e8 quindi distribuita nelle quattro sale del museo, secondo la disposizione originale. La maggior parte delle opere tratta nature morte ma anche temi storici, mitologici e letterari: ne sono quindi artefici artisti come Pacecco De Rosa, Luca Giordano, con un vasto gruppo di tele, Andrea Vaccaro, Giuseppe Recco e Jusepe de Ribera con uno dei suoi capolavori, simbolo della maturit\u00e0 artistica, ossia \"Apollo e Marsia\", su cui lo stesso Giordano basa la sua formazione.\nArte contemporanea.\nLa collezione di arte contemporanea \u00e8 stata inaugurata nel 1996, tuttavia gi\u00e0 precedentemente nel museo erano state ospitate mostre su questo genere: nel 1978 infatti era stata presentata l'esposizione di Alberto Burri, mentre nel 1985 fu la volta di Andy Warhol, allestita in quello che all'epoca era chiamato Salone Camuccini, in seguito divenuto sala 2, e scelto per ospitare eventi di arte contemporanea, ruolo che ha assolto dal 1986 al 1991 con le mostre di Gino De Dominicis nel 1986, Mario Merz nel 1987, Carlo Alfano e Sol LeWitt nel 1988, Michelangelo Pistoletto, Luciano Fabro e Jannis Kounellis nel 1989, Eliseo Mattiacci nel 1991, anno in cui si concluse il ciclo di mostre con quella di Sigmar Polke, per consentire i lavori di restauro del museo; alla sua riapertura si decise per un'esposizione permanente di opere contemporanee.\nLa galleria ha inizio con tre opere realizzate in situ, ospitate in tre stanze: la prima, chiamata \"Senza titolo\", di Jannis Kounellis, \u00e8 creata con orci, ferri, sacchi e carbone, la seconda prende il titolo di \"Indizi\" di Daniel Buren, ossia delle installazioni di carta adesiva colorata su cartongesso e pavimento in marmo, e la terza \u00e8 intitolata \"Grande Cretto Nero\", un pannello di Alberto Burri in maiolica e smalto. Altre opere contemporanee sono esposte nella sala 82, e realizzate con i pi\u00f9 disparati materiali, come olio su tela, bronzo, ferro, vetro, legno dipinto e tempere, da artisti come Guido Tatafiore, Renato Barisani, Domenico Spinosa, Augusto Perez, Gianni Pisani, Raffaele Lippi, Lucio Del Pezzo, Carmine Di Ruggiero e Mario Persico.\nTerzo piano.\nIl terzo piano ospita il prosieguo della collezione di arte contemporanea, la Galleria dell'Ottocento e la sezione fotografica.\nLa sezione di arte contemporanea continua dal secondo piano: nell'ambiente ricavato nel sottotetto della reggia di Capodimonte trova sede l'installazione di Mario Merz, \"Onda d'urto\", realizzata con ferro, neon, giornali, pietre e vetro, quella di Joseph Kosuth, \"Un'osservazione grammaticale\", una scritta su parete illuminata da neon e specchi e quella di Carlo Alfano, \"Camera\", con bussole in alluminio, grafite e neon. Tra le altre opere, quella di maggior prestigio \u00e8 \"Vesuvius\" di Andy Warhol, a cui si aggiungono le opere di Enzo Cucchi, Mimmo Paladino, Hermann Nitsch, Sigmar Polke, Gino De Dominicis, Joseph Kosuth, Michelangelo Pistoletto, Luigi Mainolfi e Ettore Spalletti.\nLa Galleria dell'Ottocento espone opere di artisti acquistate o donate al museo nel periodo immediatamente successivo all'Unit\u00e0 d'Italia: si tratta sia di autori napoletani sia di altri provenienti da diverse zone d'Italia, in modo tale da formare un unico linguaggio figurativo nazionale che sia in grado di cogliere gli aspetti storici, sociali, naturalistici e culturali del periodo. La collezione si apre con le due personalit\u00e0 pi\u00f9 di spicco del momento, ossia Domenico Morelli e Filippo Palizzi, pi\u00f9 votato alle raffigurazioni naturalistiche. Degno di nota \u00e8 il filone degli artisti appartenenti alla Scuola di Res\u00ecna, come Marco De Gregorio, Federico Rossano, Michele Cammarano e Giuseppe De Nittis. Caratteristici inoltre Gioacchino Toma concentrato verso la comprensione degli stati d'animo, raffigurati con pacatezza e tranquillit\u00e0, Vincenzo Migliaro, Francesco Paolo Michetti, rivolto a scene di vita popolare, Antonio Mancini, le cui opere hanno per protagonisti i bambini del popolo, e ancora Giovanni Boldini, Francesco Saverio Altamura, Giacomo Balla e Giuseppe Pellizza da Volpedo.\nLa sezione fotografica \u00e8 stata inaugurata nel 1996 ed \u00e8 composta da cinquantadue fotografie opera di Mimmo Jodice che ritraggono i protagonisti della fase della cultura napoletana che va dal 1968 al 1988, con soggetti come Emilio Notte, Nino Longobardi, Andy Warhol e Joseph Beuys."}
{"id": "1098836", "revid": "78273", "url": "https://it.wikipedia.org/wiki?curid=1098836", "title": "Legione tebea", "text": ""}
{"id": "1098837", "revid": "1305772", "url": "https://it.wikipedia.org/wiki?curid=1098837", "title": "Anconitana", "text": ""}
{"id": "1098841", "revid": "30610", "url": "https://it.wikipedia.org/wiki?curid=1098841", "title": "Niente di personale (programma televisivo)", "text": "Niente di personale (spesso abbreviato con la sigla NDP, logo del programma) era un talk show andato in onda il venerd\u00ec sera, e successivamente la domenica, su LA7 condotto dall'ex-direttore del TG LA7 Antonello Piroso.\nLogo e sigla del programma sono stati realizzati dall'art director Alberto Traverso.\nDal 22 marzo 2011, il talk show \u00e8 stato spostato al marted\u00ec. A partire dalla stagione 2012/2013, il programma non \u00e8 presente in palinsesto. La sigla della trasmissione era cantata da Giorgio Faletti.\nStruttura.\nOgni puntata dura circa tre ore e prevede una prima parte dove alcuni ospiti raccontano storie personali in dialogo con Piroso.\nDurante la seconda parte, invece, i due ospiti raccontano se stessi partendo da nove spunti abbinati ad una foto che scelgono casualmente poich\u00e9 celati sotto i numeri da 1 a 9 che compaiono sul video wall.\nAll'interno del programma, tra un argomento e l'altro, si susseguono interpretazioni musicali della band della trasmissione e rubriche satiriche, come \"La Corriera della Sera\".\nOspiti.\nTra i principali ospiti delle ultime edizioni ricordiamo Gigi Proietti, Simona Ventura, Mara Venier, Leo Gullotta, Gino Paoli, Giusy Ferreri, Tinto Brass, Alessio Boni, Alessandro Gassmann, Lucio Dalla, Amadeus, Claudio Baglioni, Enrico Mentana, Ornella Vanoni, Ry\u016bichi Sakamoto, Lillo e Greg, Cinzia Giorgio, Franco Califano e Platinette."}
{"id": "1098845", "revid": "767487", "url": "https://it.wikipedia.org/wiki?curid=1098845", "title": "Self Destruction Blues", "text": "Self Destruction Blues \u00e8 il terzo album degli Hanoi Rocks, uscito nel 1982 per l'Etichetta discografica Geffen Records."}
{"id": "1098847", "revid": "123417608", "url": "https://it.wikipedia.org/wiki?curid=1098847", "title": "Tate", "text": "Tate \u00e8 un complesso di quattro gallerie d\u2019arte britanniche, due dei quali si trovano a Londra (Tate Britain, 1897, gi\u00e0 noto come Tate Gallery, e Tate Modern, 2000), uno a Liverpool (Tate Liverpool, 1988) e un altro a St Ives in Cornovaglia (Tate St Ives, 1993).\nLa sede si trova nella ex Tate Gallery, edificio di Millband progettato da Sidney R. J. Smith.\nCon il susseguirsi degli anni la collezione aument\u00f2 notevolmente e quindi venne suddivisa in diversi musei.\nStoria e sviluppo.\nInizialmente chiamata \"National Gallery of British Art\", la galleria era situata a Pimlico, Londra. L'idea di un museo nazionale di arte fu proposta nel 1820 da Sir John Leicester. Il progetto divent\u00f2 concreto quando Robert Vernon don\u00f2 la sua collezione alla National Gallery, nel 1847. Dieci anni dopo John Sheepshanks consegn\u00f2 la propria collezione al \"South Kensington Museum\" (oggi Victoria and Albert Museum); tutto ci\u00f2 era conosciuto come \"National Gallery of Art\" all'epoca. Quaranta anni dopo, Henry Tate, collezionista di arte vittoriana accademica, si offr\u00ec di finanziare l'edificio della galleria, a condizione che lo stato pagasse per il mantenimento, in quanto museo nazionale. Anche Tate don\u00f2 la propria collezione al museo. Inizialmente, il museo documentava l'arte moderna britannica, soprattutto di et\u00e0 vittoriana. La galleria fu controllata e amministrata dalla National Gallery fino al 1954.\nSuccessivamente la collezione \u00e8 stata ampliata fino a includere arte straniera e contemporanea. A met\u00e0 '900 il ruolo della Tate fu di illustrare sia l'arte britannica sia quella internazionale. Nel 1954 la \"Tate Gallery\" fu separata dalla \"National Gallery\". Negli anni '50 e '60, il dipartimento di arti visive e l\"'Art Council of Great Britain\" finanziarono e organizzarono mostre temporanee alla \"Tate Gallery\", includendo, nel 1966 una retrospettiva su Marcel Duchamp. In seguito si cominci\u00f2 a stilare un programma delle mostre temporanee. Nel 1979 un'importante banca giapponese finanzi\u00f2 un ulteriore ampliamento: la Clore Wing, aperta nel 1987. Fu inaugurato, inoltre, un auditorium da 200 posti. Il \"Centenary Development\", l'ammodernamento in occasione del centenario del museo, ha previsto, nel 2001, l'ampliamento delle aree aperte al pubblico. Fu una scelta logica quella di separare le collezioni \"British\" e \"Modern\", che attualmente sono ospitate in differenti edifici. La \"Tate Modern\" \u00e8 situata a sud del Tamigi in un edificio ricavato dalla riconversione di una centrale elettrica dimessa ed espone opere dal 1900 a oggi. La galleria originale, oggi chiamata \"Tate Britain\", \u00e8 dedicata all'arte britannica dal 1500 al presente. Opere di arte moderna britannica, quindi, possono essere trovate in entrambe le gallerie.\nLa \"Tate Modern\" \u00e8 considerato un grande successo, per merito del direttore, Sir Nicholas Serota. Nel primo anno di apertura \u00e8 stato il museo pi\u00f9 visitato del mondo, con 5.250.000 visitatori. \nTate Online \u00e8 il sito ufficiale della \"Tate\". Fin dalla sua apertura, nel 1998, offre informazioni sulle quattro gallerie \"Tate\" (Tate Britain, Tate St Ives, Tate Liverpool e Tate Modern), tutte sotto lo stesso dominio. Il sito \u00e8 un'efficace introduzione alla visita: vi sono illustrate tutte le opere della collezione, sia di quella moderna che di quella britannica, e vi sono archiviate pi\u00f9 di 400 ore di materiale video e articoli estratti dal giornale \"TATE ETC\".\nSedi.\nTate Modern.\nLa Tate Modern \u00e8 una galleria d'arte, dedicata all'arte moderna internazionale. \u00c8 ospitata in una ex centrale elettrica."}
{"id": "1098853", "revid": "32014", "url": "https://it.wikipedia.org/wiki?curid=1098853", "title": "San Giorgio di Perlena", "text": "San Giorgio di Perlena \u00e8 l'unica frazione di Fara Vicentino in provincia di Vicenza.\nSituata circa a met\u00e0 strada tra Bassano del Grappa e Schio, sorge in una zona collinare dalla quale domina la pianura vicentina. Confina a nord con il comune di Salcedo, a est con quello di Colceresa, a sud con Breganze e a ovest con il capoluogo comunale.\nGeografia fisica.\nIl paese posto sopra un colle, all'altezza di circa 291 metri sul livello del mare, ha per confini naturali ad est il torrente Laverda e a ovest il torrente Chiavone Nero. Il suolo \u00e8 di natura vulcanica e assai fertile. Il clima non \u00e8 mai particolarmente freddo, perch\u00e9, come gli altri paesi circostanti, \u00e8 difeso a nord dall'Altopiano dei Sette Comuni.\nStoria.\nIl toponimo di San Giorgio trova origine nell'epoca longobarda. Incerto \u00e8 il significato del toponimo Perlena, forse di origine romana, deriva da \"fundus Pernenae\", fondo di Pernena, il proprietario.\nCome la pieve di Breganze fu matrice di San Giorgio, cos\u00ec Perlena era un \"vicus\" nell'area del \"pagus\" di Breganze. Viene ricordata tra le pertinenze di Breganze in un documento di investitura del 1148; in un altro del 1262 figura tra i beni posseduti da Vicenza, dopo essere stata possedimento di Ezzelino III. Nella decima papale del 1297 la \"ecclesia S. Jeorgii de Perlena\", tenuta da un \"clericus\", era soggetta alla pieve di Breganze.\nFino ad alcuni secoli fa, Perlena indicava un territorio pi\u00f9 ampio dell'attuale, giungendo a nord fino ai confini dei Sette Comuni. Nel settembre 1455 il Comune di Perlena con un provvedimento preso dal Consiglio dei Cento di Vicenza, data la grande estensione, venne diviso nei quattro decanati di Porciglia, Fortelongo, Castagnomoro e Salcedo.\nMonumenti e luoghi d'interesse.\nNella contrada Cima, a lato della strada San Giorgio - Salcedo, sorge una graziosa chiesetta chiamata San Giorgetto e localmente anche dei Roa. Ha uno stile neogotico tipico di numerose chiese della seconda met\u00e0 dell'Ottocento ed \u00e8 un esempio della forza di volont\u00e0 e realizzativa della popolazione. La chiesetta \u00e8 dedicata alla Beata Vergine della Consolazione ed \u00e8 stata inaugurata l'11 settembre 1904. Fu costruita su iniziativa degli abitanti del luogo e soprattutto della famiglia dei Galvan, una delle pi\u00f9 benestanti del paese per le numerose propriet\u00e0 di terreni. La famiglia si fece carico della ingente spesa per i materiali edilizi, mentre la gente del luogo prest\u00f2 gratuitamente la manodopera necessaria. Il terreno venne donato da Giuseppe Cantele, come appare scritto sulla facciata. In un secondo tempo venne costruita la piccola sacrestia. All'interno una scritta che porta la data del 1924 ricorda che la costruzione della chiesa fu il frutto della piet\u00e0 per la Vergine Maria e del reverendo Giovanni Galvan, dei suoi fratelli Valentino e Francesco e dei fedeli. \nLa chiesetta di San Giorgetto dipende dalla parrocchiale di San Giorgio di Perlena. La zona di Cima con la sua chiesetta viene vista come un piccolo San Giorgio, un San Giorgetto appunto.\nL'altro nome di uso corrente \"chiesa dei Roa\" fa riferimento alla famiglia Galvan che, come si \u00e8 visto sopra, si era fatta carico all'inizio del Novecento della spesa per il materiale edilizio. \"Roa\" era infatti fin dal Settecento il soprannome delle famiglie Galvan, sia di quelle che nell'Ottocento abitavano a Cima, sia di quelle che abitavano a sud di Farneda di Sotto, in una localit\u00e0 segnata nella carta dell'I.G.M. del 1887 col nome di \"casa Roa\".\nChiesa parrocchiale di San Giorgio martire.\nL'origine della chiesa di San Giorgio in base ai documenti disponibili \u00e8 oscura. Non appare in nessuno tra i documenti del 1231, 1250, 1259 che riguardano in modo abbastanza dettagliato anche il territorio di Perlena. Ci\u00f2 non significa che essa non esistesse, perch\u00e9 l'eventuale assenza nei suoi immediati dintorni di propriet\u00e0 dei Ponzi prima e di Ezzelino III da Romano poi, sarebbe stata sufficiente a spiegare la mancanza delle citazioni. In ogni caso per\u00f2 di essa non sappiamo nulla prima del 1297, sicch\u00e9 sul periodo anteriore possiamo soltanto fare delle ipotesi plausibili.\n\u00c8 certo che il territorio dell'attuale San Giorgio era nel Duecento in buona parte messo a coltura e abitato; quindi l'esistenza di una chiesetta campestre appare verosimile, soprattutto se si considera che alla data del 1250 risultano gi\u00e0 esistenti, attestate da quegli stessi documenti, una chiesetta isolata e marginale come quella di San Pietro di Lugo, situata poco lontano dal confine di nord-ovest di Fara, e una localit\u00e0 chiamata San Giorgio presso Lugo il cui nome presuppone una chiesa. L'esistenza di una cappella a Perlena in quel secolo appare verosimile soprattutto considerando che i territori circostanti avevano gi\u00e0 a quel tempo le loro chiese. Nel 1250 risultano funzionanti nel raggio di pochi chilometri ben quattro chiese costruite in momenti diversi durante il secolo precedente. Sono le vicine chiese parrocchiali di Mure, Molvena, \"Villa di Molvena\" e Pianezze. Senza contare poi le chiese di San Fortunato e di San Bartolomeo di Fara gi\u00e0 allora antiche.\nLa prima volta che un importante documento nomina la chiesa di San Giorgio \u00e8 nel 1297. Nel grande elenco delle chiese italiane compilato per volont\u00e0 del papa nel 1297, \u00e8 elencata tra le chiese della diocesi di Padova anche la \"chiesa di San Giorgio di Perlena\", retta dal chierico Giacobino e soggetta alla Pieve di Breganze. La chiesa \u00e8 sorta probabilmente nella prima met\u00e0 del Duecento, durante l'epoca degli Ezzelini. L'intitolazione a San Giorgio pu\u00f2 infatti essere spiegata col fatto che il santo fu nel Medioevo protettore della cavalleria e il suo culto ebbe un larghissimo sviluppo in tutto l'Occidente. La bellicosa epoca degli Ezzelini \"da Romano\" terminata nel 1259 potrebbe spiegare l'intitolazione, in un territorio come quello di Breganze che fu devoto, come tutta la fascia pedemontana, alla grande famiglia guerriera.\nCome ogni nuova chiesa autorizzata dall'autorit\u00e0 ecclesiastica all'esercizio del culto, anche quella di San Giorgio doveva avere fin dall'origine un proprio patrimonio terriero, necessario per il mantenimento del sacerdote. Nel 1430 veniamo a sapere che essa era dotata di beni situati nella zona di Castegnamoro. Una sommaria valutazione della chiesa venne fatta dal vicario del vescovo di Padova Diotisalvi da Foligno in occasione di una visita pastorale fatta nel 1455. Il vicario trov\u00f2 la chiesa completamente sporca, il fonte battesimale non chiuso e in pessime condizioni, alcune propriet\u00e0 agricole parrocchiali usurpate da proprietari locali, riscontr\u00f2 l'assenza di un inventario dei beni della chiesa e anche la sopravvivenza di antiche superstizioni.\nOltre trent'anni dopo, nel 1488, venne in visita pastorale alla chiesa il vescovo di Padova Pietro Barozzi. La relazione del segretario del vescovo ne da una descrizione precisa: \"la chiesa \u00e8 lunga metri 6.43, larga metri 5, alta metri 3.93, ha un'abside pi\u00f9 larga che alta con un altare consacrato. La chiesa stessa \u00e8 consacrata. L'intonaco \u00e8 in parte dipinto, in parte no. Le travature sono in pessime condizioni e deformate. Il pavimento in tavole di abete \u00e9 compatto, ma nella parte che conduce all'altare \u00e8 rotto. Il reddito del beneficio parrocchiale \u00e8 di dieci campi arativi che sono affittati\". La dotazione di arredi sacri, minutamente descritta, sembra ampia e in discrete condizioni. La notevole altezza della chiesa fa pensare un tetto di paglia o di scandole, che per funzionare aveva bisogno di avere una forte pendenza e di essere quindi alto da terra.\nNel 1571 il vescovo Ormaneto in visita pastorale trov\u00f2 ancora esistente la vecchia chiesetta, che era rimasta immutata.\nNel 1770 inizi\u00f2 la costruzione di quella nuova, che durante la visita pastorale del vescovo Giustiniani nel 1775 era ancora incompiuta. Egli defin\u00ec quella vecchia \"molto angusta\" e destinata in parte a diventare la sacrestia una volta terminata la nuova chiesa. La quale, anche se incompleta, entr\u00f2 in funzione nel 1805. Successivamente nel 1808 furono terminati la facciata e il pavimento, nel 1812 la spaziosa sacrestia.\nLa parrocchia di S. Giorgio, per oltre un millennio legata alla chiesa di Breganze, venne staccata nel maggio 1818 quando Pio VII restitu\u00ec Breganze alla diocesi vicentina.\nNel 1866 e 1867 ai tre altari precedenti ne furono aggiunti due di nuovi. Il campanile, per qualche tempo sostituito da uno in legno, fu ricostruito in pietra a forma di torre tra il 1821 e il 1828. La consacrazione della chiesa avvenne nel 1889 e l'anno dopo essa divenne arciprete.\nLa chiesa nel 1962 fu restaurata e abbellita. Nel 1992 ebbero inizio i lavori di sistemazione del tetto della chiesa e della tinteggiatura esterna, nel 1993 ebbero inizio i lavori di restauro del campanile e nel 1994 i lavori di restauro all'interno della chiesa.\nSan Giorgio di Perlena fino a pochi anni fa fu sede di vicariato e comprendeva Calvene, Fara, Lugo, Mure, Salcedo e San Giorgio.\nEconomia.\nNel corso dei secoli, grazie a un'importante opera di disboscamento, oggi si coltiva l'ulivo, e in particolare, la vite, dalla quale si producono vini di ottima qualit\u00e0 come il vespaiolo, il cabernet, il pinot e il torcolato; il territorio di Fara e della frazione di San Giorgio di Perlena fanno parte del comprensorio dei vini D.O.C. di Breganze. \nNel 1873, qui venne fondata la Laverda SpA."}
{"id": "1098876", "revid": "767487", "url": "https://it.wikipedia.org/wiki?curid=1098876", "title": "Two Steps from the Move", "text": "Two Steps from the Move \u00e8 il quinto album degli Hanoi Rocks, uscito nel 1984 per l'Etichetta discografica Epic Records."}
{"id": "1098883", "revid": "599013", "url": "https://it.wikipedia.org/wiki?curid=1098883", "title": "Olivier Renard", "text": "Carriera.\nClub.\nHa iniziato la sua carriera nello Charleroi, per poi militare nell', nel , nel , nello e nel Mechelen."}
{"id": "1098884", "revid": "119991", "url": "https://it.wikipedia.org/wiki?curid=1098884", "title": "Abbazia di San Miniato", "text": ""}
{"id": "1098885", "revid": "780781", "url": "https://it.wikipedia.org/wiki?curid=1098885", "title": "Grimaldi (Ventimiglia)", "text": "Grimaldi \u00e8 una frazione di 281 abitanti del comune di Ventimiglia, in provincia di Imperia. \u00c8 situata presso il confine francese di Ponte San Luigi. Il centro abitato pi\u00f9 antico, posto a 220 m s.l.m., prende il nome di Grimaldi Superiore, per distinguerlo dalle case sorte lungo l'Aurelia, che costituiscono Grimaldi Inferiore.\nStoria.\nL'origine del toponimo Grimaldi deriverebbe dal principe di Monaco Carlo Grimaldi che, nel corso del 1351, acquist\u00f2 queste terre comprese tra il vallone della Mortola e Garavano e la sommit\u00e0 della collina. La zona nel corso dei secoli mut\u00f2 pi\u00f9 volte il nome: da \"Grimalde\" (citato nel 1514) a \"Grimaude\" (1655), e ancora \"Grimardi\" nel 1760 fino all'attuale versione di \"Grimaldi\".\nIl 7 dicembre 1944 una pattuglia tedesca della 34. Infanterie-Division, guidata da una spia del luogo, fece irruzione nell'albergo \"Vittoria\" e vi cattur\u00f2 tre famiglie che vi avevano trovato riparo. I dodici prigionieri vennero poi portati fuori dall'hotel e quivi fucilati.\nStoricamente segu\u00ec le vicende del capoluogo intemelio.\nMonumenti e luoghi d'interesse.\nArchitetture religiose.\nLa locale chiesa parrocchiale, situata nel centro storico, \u00e8 intitolata agli Angeli Custodi; la parrocchia \u00e8 stata istituita nel 1947.\nArchitetture civili.\nIl castello Voronoff, o Grimaldi, \u00e8 sito in corso Mentone 50, nella frazione di Grimaldi Inferiore. Deve la sua notoriet\u00e0 al fatto che vi abit\u00f2 ed oper\u00f2 per anni il noto chirurgo e ricercatore russo Serge Voronoff.\nArchitetture militari.\nLa torre Grimaldi (o torre della Dogana o torre Saracena o anche torre dei Corsi).\nAree naturali.\nNella vicina localit\u00e0 dei Balzi Rossi, nella cosiddetta \"Grotta dei Fanciulli\", oltre ai numerosi Cro-Magnon europoidi alti 1,90 e molto muscolari, il canonico de Villeneuve scopr\u00ec nel 1901, a 8,5 m di profondit\u00e0, due scheletri molto ben conservati di una donna anziana e di un ragazzo, sepolti sotto un ricoprimento dove furono trovati resti degli uomini di Cro-Magnon; tuttavia quei due reperti sembravano molto pi\u00f9 antichi e dovevano appartenere per caratteristiche, molto simili a quelle del tipo negroide, ad altra tipologia umana mai rinvenuta nella zona; in studi successivi venne appurato che si trattava di contraffazione eseguita all'epoca per giustificare con un \"anello mancante\" la discontinuit\u00e0 tra negroidi africani e cro-magnon europei (vedi Balzi Rossi). Inoltre questa civilt\u00e0 (chiamata \"Civilt\u00e0 Grimaldiana\" dal paleontologo Ugo Rellini), simile ma non identica a quella Aurignaciana, usava gi\u00e0 il culto dei morti, come dimostrano i resti ivi ritrovati.\nA Grimaldi e nei suoi dintorni vi sono aree protette di particolare pregio naturalistico: la parte a sud, lungo l\u2019ultimo tratto di SS1 Aurelia, nella frazione di Mortola Inferiore, ricade in parte nel SIC (Sito d'Importanza Comunitaria) IT 1316118 di Capo Mortola, mentre i sentieri a nord dell'abitato della frazione di Grimaldi Superiore ricadono nel SIC IT 1315717 del Monte Grammondo e del torrente Bevera.\nIl sito di Capo Mortola \u00e8 rappresentato da un lembo di costa in cui la vegetazione naturale ha un carattere \u201crelittuale\u201d nell'ambito di un territorio notevolmente antropizzato, ma che conserva i Giardini botanici Hanbury, un celebre giardino botanico di importanza internazionale.\nIl sito di Monte Grammondo e del Torrente Bevera ha un notevole interesse sotto il profilo paesaggistico e per la presenza di significative forme di erosione carsica superficiale. In generale si tratta di un\u2019interessante area di tensione tra dominio mediterraneo e alpino, con significativa presenza di endemismi. Sono presenti habitat di interesse prioritario e la fioritura di orchidee \u00e8 davvero straordinaria.\nAltrettanto interessante \u00e8 la presenza di stazioni disgiunte di Paeonia officinalis subsp. villosa, specie rara, proposta dalla Regione Liguria per l\u2019inclusione nell'Allegato II della direttiva 92/43\nCEE. Sono presenti inoltre diverse specie protette da direttive/convenzioni internazionali. Va evidenziata la presenza di Lacerta lepida (Timon lepidus), specie rarissima in Italia e avente in Liguria il suo limite orientale, per la quale si \u00e8 proposto il conferimento (per le sole popolazioni italiane) di specie prioritaria. Di grande valore per la rarit\u00e0 in Liguria di questo tipo di ambiente \u00e8 l\u2019area fluviale denominata \u201cmeandri del Bevera\u201d.\nTra gli abitati di Grimaldi e la localit\u00e0 francese di Garavan (Mentone) vi \u00e8 un sentiero denominato Passo della Morte, percorso dall'Ottocento ad oggi da chi voleva e vuole recarsi in Francia senza possedere documenti in regola."}
{"id": "1098888", "revid": "4175", "url": "https://it.wikipedia.org/wiki?curid=1098888", "title": "Principati danubiani", "text": "Principati danubiani () fu il nome convenzionale dato ai Principati di Moldavia e di Valacchia che nacquero nel XIV secolo. Il termine fu coniato all'interno della Monarchia asburgica dopo il Trattato di Kuchuk Kainarji (1774) per designare l'area del basso Danubio che presentava la stessa situazione geopolitica. Il termine fu utilizzato largamente dai circoli politici stranieri e dall'opinione pubblica fino all'unione dei due principati, nel 1859. Insieme alla Transilvania, i principati danubiani (o \"principati rumeni\") divennero la base dello stato nazionale rumeno.\nStoria.\nL'inizio.\nI due principati emersero come vassalli del Regno d'Ungheria (nel caso della Valacchia, la sovranit\u00e0 ungherese era presente gi\u00e0 da prima di Basarab I), e rimasero in questa situazione fino all'indipendenza del 1330 per la Valacchia e del 1359 per la Moldavia. Nel 1476 la Valacchia e nel 1538 la Moldavia caddero nel dominio dell'Impero Ottomano, anche se mantennero una certa indipendenza in quasi tutti i campi tranne negli affari esteri, eccetto nei periodi in cui i singoli principi sfidavano gli ottomani stabilendo relazioni con stati esteri; uno dei principi, Michele il Bravo, giunse addirittura a stabilire una breve unione personale dei Principati danubiani con la Transilvania nel 1600.\nDopo il declino dell'indipendenza e della prosperit\u00e0 dei secoli XVI e XVII (direttamente legato alle richieste della Sublime Porta durante la stagnazione dell'Impero Ottomano), furono bloccate dagli ottomani ulteriori richieste di indipendenza con l'introduzione dei Fanarioti nel 1711 in Moldavia e nel 1714 in Valacchia, il che port\u00f2 i due paesi a un'offensiva condotta insieme alla Monarchia asburgica e all'Impero russo nella Grande Guerra turca.\nQuesto fu un periodo disastroso per la storia di questi Paesi, che intanto erano divenuti il teatro di una serie di contese tra le forze russe, asburgiche e ottomane (fino alla met\u00e0 del XIX secolo queste zone furono sotto occupazione a tratti russa e a tratti austriaca e talvolta caddero anche sotto amministrazione di queste potenze, come accadde in Oltenia, Bucovina, e Bessarabia). L'alta tassazione, le repressioni e le guerre durante questo secolo condussero a un deterioramento delle condizioni economiche e di vita, e alla decrescita della popolazione, che diminu\u00ec del 30%.\nL'inizio del 1800.\nI due Paesi vennero in contatto con la causa di indipendenza della Grecia durante la Guerra d'Indipendenza della Grecia: la Filik\u00ed Eter\u00eda, supportata da gran parte dei fanarioti, agiva in Moldavia, mentre la rivolta in Valacchia del 1821 combin\u00f2 sentimento anti-fanarioti con un'alleanza con l'Eteria. Questi due aspetti giunsero poi in conflitto all'interno del movimento stesso, e l'iniziativa valacchiana fu rovesciata da un'amministrazione dell'Eteria che dovette ritirarsi in vista di un'invasione ottomana.\nSebbene questi eventi abbiano portato il dissestamento del governo dei fanarioti, questi fatti furono di secondaria importanza, in quanto una nuova guerra russo-turca port\u00f2 un nuovo periodo di occupazione russa sotto la formale supervisione ottomana, estesa tra il 1829 e la Guerra di Crimea. Fu posta in essere anche un'amministrazione militare parallela russa, mentre ai due principati furono dati i primi accenni di governo comune, che contribuirono a modernizzare il governo stesso, a riformare l'amministrazione pubblica e a influenzare la vita politica nei decenni successivi. Le pressioni russe per cambiamenti nel testo erano percepite dagli abitanti della Valacchia e della Moldavia come un tentativo di rimuovere i territori dal dominio turco e annetterli a un impero assolutista ancora pi\u00f9 centralizzato. Questo coincide con un periodo di risveglio del sentimento nazionale rumeno, e con le rivoluzioni del 1848.\nI Principati uniti.\nLa sconfitta russa del 1856 nella Guerra di Crimea favor\u00ec una ripresa di controllo da parte degli Ottomani e condusse alla convocazione del congresso di Parigi cui parteciparono il Regno Unito di Gran Bretagna e Irlanda, il Secondo Impero Francese, il Regno di Sardegna, l'Impero austriaco, il Regno di Prussia e l'Impero russo. Mentre la causa unionista della Moldavia e della Valacchia era vista con simpatia da francesi, russi, prussiani e piemontesi, era viceversa rigettata dagli austriaci, e guardata con sospetto da Gran Bretagna e Impero ottomano. I negoziati giunsero a un accordo sull'unione formale e resero possibile il governo di Alessandro Giovanni Cuza come Domnitor dei \"Principati Uniti di Valacchia e Moldavia\" (\"di Romania\" dal 1861).\nAnche se riconosciuta internazionalmente solo nel periodo del governo di Cuza, l'unione era cementata dagli interventi di Cuza nel testo dell'ex legge organica e anche nelle circostanze della sua deposizione nel 1866, quando la rapida elezione di Carlo I \u2014 supportato dalla Prussia \u2014 e la guerra austro-prussiana resero impossibile la dissoluzione dell'unione.\nNel 1878, dopo la guerra di indipendenza rumena, la Romania si liber\u00f2 del dominio ottomano e giunse in conflitto con l'Impero russo a causa delle richieste del Budjak (Bessarabia meridionale); fu in seguito assegnata alla Romania la Dobrugia Settentrionale in cambio della Bessarabia meridionale. Nel 1881 nacque il Regno di Romania."}
{"id": "1098889", "revid": "133248", "url": "https://it.wikipedia.org/wiki?curid=1098889", "title": "SNSP", "text": ""}
{"id": "1098890", "revid": "1543377", "url": "https://it.wikipedia.org/wiki?curid=1098890", "title": "Le avventure di Winnie the Pooh", "text": "Le avventure di Winnie the Pooh (\"The Many Adventures of Winnie the Pooh\") \u00e8 un film del 1977 diretto da Wolfgang Reitherman e John Lounsbery. \u00c8 il 22\u00ba Classico Disney, e fu distribuito negli Stati Uniti dalla Buena Vista Distribution l'11 marzo 1977. \"Le avventure di Winnie the Pooh\" \u00e8 il primo lungometraggio con protagonista il personaggio di Winnie the Pooh, e si basa su alcuni capitoli dei libri di A. A. Milne \"Winnie Puh\" e \"La strada di Puh\". \u00c8 composto per la maggior parte dai cortometraggi \"Winny-Puh l'orsetto goloso\" (1966), \"Troppo vento per Winny-Puh\" (1968) e \"Tigro e Winny-Puh a tu per tu\" (1974), a cui furono aggiunte delle sequenze di raccordo e un finale basato sull'ultimo capitolo de \"La strada di Puh\".\nTrama.\nAttraverso un libro presente nella stanza del bambino Christopher Robin, un narratore racconta le avventure dell'orsacchiotto di pezza Winnie the Pooh, che vive nel Bosco dei Cento Acri. Pooh, mentre fa i suoi esercizi di ginnastica mattutini, viene colto dalla fame, ma scopre che il suo vaso di miele \u00e8 vuoto. Decide allora di provare a prendere del miele da un alveare nella cavit\u00e0 di un albero: dopo essere caduto a terra facendo un gran volo in quanto il ramo su cui si \u00e8 arrampicato si \u00e8 spezzato, va a casa del suo amico Christopher Robin e prende in prestito un palloncino che vuole usare per un piano che ha elaborato: si rotola nel fango per, a sua detta, far credere alle api di essere una nuvola nera, e poi tenta di raggiungere l'alveare salendo con il palloncino, ma il piano fallisce, in quanto le api non ci cascano, cos\u00ec lui e Christopher Robin sono costretti a fuggire. Pooh, sempre affamato, va allora a casa del coniglio Tappo, sperando che lo inviti a colazione, cosa che il coniglio fa a malincuore, e mangia tutto il miele presente nella tana dell'amico, ma poi rimane incastrato nel buco di entrata a causa della pancia che gli \u00e8 cresciuta. Per estrarlo, Christopher Robin e gli altri amici di Pooh sono costretti ad aspettare diversi giorni affinch\u00e9 dimagrisca, finch\u00e9 un giorno, mentre tutti tirano da fuori per cercare di far uscire l'orsetto (in quanto quella mattina Tappo, appoggiandosi distrattamente a Pooh, aveva notato che si era mosso leggermente), Tappo si spazientisce e sferra dall'interno una testata fortissima al fondoschiena di Pooh, facendolo schizzare via. L'orsetto finisce nuovamente incastrato, ma stavolta nella cavit\u00e0 di un alveare, dove pu\u00f2 mangiare miele a volont\u00e0.\nIn una giornata molto ventosa, soprannominata dal castoro De Castor \"Ventod\u00ec\", Pooh e il suo amico porcellino Pimpi giungono, per una serie di circostanze (Pimpi \u00e8 stato sollevato per aria dal vento e Pooh lo trattiene per la sciarpa venendo trascinato), alla casa sull'albero del gufo Uffa, che viene presto abbattuta dal vento. L'asino Ih-Oh quindi si offre volontario per cercargli un'altra abitazione. Quella notte, Pooh riceve una visita del tigrotto Tigro, in cerca di qualcosa da mangiare. Disgustato dal miele di Pooh, Tigro se ne va avvertendo l'orsetto che nel bosco ci sono Efelanti e Noddole, esseri mostruosi e golosissimi che rubano il miele. Pooh si mette allora a fare la guardia al suo miele, ma alla fine si addormenta e ha un incubo sugli Efelanti e le Noddole. In seguito la nottata ventosa si trasforma in una nottata piovosa: un'alluvione si abbatte sul Bosco dei Cento Acri e Pimpi, spaventato, prima scrive un messaggio di aiuto che getta nell'acqua in una bottiglia e poi viene portato via dall'acqua su una sedia. Pooh, invece, dopo aver tentato di mettere al sicuro il miele sul ramo di un albero, finisce incastrato a testa in gi\u00f9 in un vaso di miele e galleggia anche lui lontano dalla sua casa. I due arrivano insieme ad una cascata e, mentre precipitano gi\u00f9, Pimpi passa nel vaso e Pooh sulla sedia. Quando arrivano a casa di Christopher Robin, il bambino pensa erroneamente che sia stato Pooh a salvare Pimpi, e offre all'orsetto una festa da eroe. Durante la festa, Ih-Oh annuncia di aver trovato una nuova casa per Uffa, ma essa si rivela essere la casa di Pimpi. Tuttavia, Pimpi decide di dare la sua casa a Uffa, e Pooh offre a Pimpi di andare a vivere con lui. La festa diventa cos\u00ec una festa per due eroi, per celebrare le buone azioni di Pooh e Pimpi.\nStanco che Tigro salti sempre addosso a tutti, Tappo con Pooh e Pimpi fa una riunione in cui i tre decidono di abbandonare Tigro per una notte in una zona poco conosciuta del bosco, per poi tornare a prenderlo la mattina dopo, in modo da fargli prendere un grande spavento che gli faccia passare la voglia di saltare. Inizialmente il piano sembra funzionare, ma alla fine sono gli stessi Tappo, Pooh e Pimpi a non sapere pi\u00f9 dove sono. Tappo allora va a cercare da solo la strada nel bosco mentre Pooh e Pimpi lo attendono vicino a una buca, ma alla fine si perde anche lui nella nebbia, confuso da strane visioni e dai rumori del bosco, e viene salvato proprio da Tigro, che dice che i tigri non si perdono mai. Alla prima nevicata, il cangurino Roo va a giocare con Tigro. Quest'ultimo, per farlo divertire, salta fin sulla cima di un albero altissimo e poi ha troppa paura per scendere. I suoi amici arrivano e cercano invano di farlo saltare su una giacca di Christopher Robin. Alla fine Tigro arriva a promettere che non salter\u00e0 pi\u00f9 se mai verr\u00e0 liberato da quella situazione, cos\u00ec il narratore inclina il libro finch\u00e9 Tigro finisce a terra. Tigro \u00e8 cos\u00ec felice che vorrebbe saltare, ma Tappo gli ricorda subito la promessa fatta, cos\u00ec Tigro si allontana tristissimo, rendendo a sua volta tristi tutti i suoi amici, finch\u00e9 anche Tappo ammette suo malgrado di preferire il Tigro saltellante. A quelle parole Tigro, nuovamente felice, torna a saltare insieme a tutti i suoi amici.\nAlla fine Christopher Robin deve lasciarsi alle spalle il Bosco dei Cento Acri in quanto sta per iniziare ad andare a scuola, ed il giorno prima va con Pooh nel loro posto incantato. I due parlano di ci\u00f2 che piace loro fare, finch\u00e9 Christopher chiede a Pooh di andare in quel posto da solo ogni tanto, e gli fa promettere che non lo dimenticher\u00e0 mai.\nDistribuzione.\nData di uscita.\nLe date di uscita internazionali sono state:\nEdizione italiana.\nIn Italia il film non fu distribuito nei cinema, ma direttamente in home video nel novembre 1997 con vent'anni di ritardo (l'unico altro Classico Disney a subire questo destino fu \"Le avventure di Ichabod e Mr. Toad\"). A differenza della versione in inglese, che conserva il doppiaggio originario dei tre cortometraggi, quella italiana fu doppiata ex-novo in modo da avere lo stesso cast in tutto il film. Il doppiaggio fu eseguito dalla Royfilm con la collaborazione della Angriservices Edizioni e diretto da Renzo Stacchi, e rispetto alla serie \"Le nuove avventure di Winnie the Pooh\" cambiano i doppiatori di Kanga, Pimpi, Roo e Christopher Robin. Dialoghi e canzoni vennero trascritti dalle versioni italiane dei tre cortometraggi (ad opera di Roberto De Leonardis per i primi due), dando per\u00f2 luogo ad alcuni errori, inoltre Cangu e Ro ripresero i nomi originali Kanga e Roo (perdendo il gioco di parole italiano con il termine \"canguro\"). La direzione musicale \u00e8 a cura di Ermavilo e le canzoni furono incise da Maurizio Mariani presso la Trafalgar Digital Recording Studio.\nEdizioni home video.\nIn America del Nord il film fu distribuito in VHS, Betamax e Laserdisc nei primi anni ottanta. Una nuova edizione VHS usc\u00ec il 27 marzo 1996 nella collana \"Walt Disney Masterpiece Collection\", in occasione del ventesimo anniversario. In Italia il film usc\u00ec direttamente in VHS nel novembre 1997.\nL'edizione DVD-Video del film usc\u00ec in America del Nord il 7 maggio 2002, in occasione del 25\u00ba anniversario, e fu particolarmente lodata per la sua qualit\u00e0. Il DVD include come extra il making of \"La storia dietro il capolavoro\", un video musicale di Carly Simon, una galleria di disegni e foto, alcuni giochi interattivi e il cortometraggio \"Il compleanno di Ih-Oh\". In Italia il DVD usc\u00ec sette mesi dopo.\nUna nuova edizione DVD, chiamata \"The Friendship Edition\", fu distribuita in America del Nord il 19 giugno 2007. Il DVD presenta il film rimasterizzato e include tutti i contenuti speciali dell'edizione precedente, aggiungendovi il primo episodio della serie \"I miei amici Tigro e Pooh\".\nIl film \u00e8 stato distribuito in Blu-ray Disc in America del Nord il 27 agosto 2013, in un'edizione che include il film anche in DVD e in copia digitale. Il BD presenta il film in formato 1,66:1, e come extra include cortometraggio (in HD), making of e video musicale gi\u00e0 presenti nel DVD, il video educativo \"Pooh Play-Along\" e cinque episodi della serie TV interstiziale \"Le piccole avventure di Winnie the Pooh\" (formata da clip di produzioni precedenti del franchise con nuovo audio).\nAccoglienza.\nIl film ricevette un'accoglienza principalmente positiva da parte della critica. Il sito Rotten Tomatoes ha raccolto 17 recensioni tutte positive, con un voto medio di 8,4. Leonard Maltin defin\u00ec i cortometraggi originali \"gemme\" i cui disegni ricordano le illustrazioni dei libri e la cui durata ha fatto s\u00ec che i realizzatori non dovessero \"comprimere o protrarre la sceneggiatura\". In particolare, Maltin considera i primi due cortometraggi come i pi\u00f9 affascinanti prodotti dallo studio in quegli anni, sia visivamente che nella loro interezza. Per Christopher Finch \"Troppo vento per Winny-Puh\" \u00e8 il migliore dei tre per l'interazione tra il libro e la storia che contiene. Dave Kehr scrisse per il \"Chicago Reader\" che il fascino dei cortometraggi \"\u00e8 innegabile, anche se risiede principalmente nel materiale di partenza\". Tuttavia Ruth Hill Viguers, nel libro \"A Critical History of Children's Literature\", cit\u00f2 i primi due cortometraggi di Winnie the Pooh tra gli adattamenti Disney che \"hanno distrutto l'integrit\u00e0 dei libri originali\"."}
{"id": "1098894", "revid": "682976", "url": "https://it.wikipedia.org/wiki?curid=1098894", "title": "Anconitana (Ruzante)", "text": "L'Anconitana \u00e8 una commedia del drammaturgo padovano Angelo Beolco detto Ruzante. \u00c8 per molti aspetti considerata un preludio della commedia dell'arte. La sua datazione \u00e8 incerta, nonch\u00e9 una delle principali problematiche filologiche odierne."}
{"id": "1098898", "revid": "1433186", "url": "https://it.wikipedia.org/wiki?curid=1098898", "title": "Guayanilla", "text": "Guayanilla \u00e8 una citt\u00e0 di Porto Rico situata sulla costa meridionale dell'isola. L'area comunale confina a nord con Adjuntas, a est con Pe\u00f1uelas e a ovest con Yauco. \u00c8 bagnata a sud dalle acque del Mar dei Caraibi. Il comune, che fu fondato nel 1833, oggi conta una popolazione di quasi 25.000 abitanti ed \u00e8 suddiviso in 17 circoscrizioni (\"barrios\")."}
{"id": "1098900", "revid": "1086846", "url": "https://it.wikipedia.org/wiki?curid=1098900", "title": "Football Club Internazionale Milano 1974-1975", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1974-1975.\nStagione.\nStagione deludente per l'Inter che raccoglie 30 punti in 30 partite, con un poco onorevole nono posto finale. La societ\u00e0 nerazzurra affida la panchina a Luis Su\u00e1rez, dopo aver cercato a lungo d'ingaggiare Kov\u00e1cs, mentre tra i giocatori si \u00e8 limitata all'acquisto del fantasista Cerilli dalla Massese e ha lasciato andare Bellugi al Bologna, Bedin alla Sampdoria e il duo Burgnich-Massa al Napoli. Con 18 reti Roberto Boninsegna \u00e8 risultato ancora il miglior realizzatore stagionale dei nerazzurri, un bottino cos\u00ec suddiviso: 9 reti in campionato, 6 centri in Coppa Italia e 3 reti in Coppa UEFA. Lo scudetto \u00e8 stato vinto dalla Juventus con 43 punti, davanti alle sorprese Napoli con 41 e Roma con 39 punti.\nNella Coppa Italia l'Inter vince a settembre il girone 1 di qualificazione, ma poi nel girone finale, disputato a giugno, non riesce ad ottenere il pass per la finale.\nIn Coppa UEFA l'Inter supera nei trentaduesimi di finale i bulgari dell'Etar Tarnovo, ma poi si ferma nei sedicesimi per opera degli olandesi del FC Amsterdam.\nOrganigramma societario.\nArea direttiva\nArea tecnica\nArea sanitaria"}
{"id": "1098903", "revid": "110859167", "url": "https://it.wikipedia.org/wiki?curid=1098903", "title": "Riserva naturale controllata Lago di Serranella", "text": "La riserva naturale controllata Lago di Serranella \u00e8 un'area naturale protetta situata nei comuni di Casoli, Altino, Sant'Eusanio del Sangro, in provincia di Chieti ed \u00e8 stata istituita nel 1990.\nDescrizione.\nL'area protetta ha un'estensione di circa 300 ettari e si trova alla confluenza tra i fiumi Sangro ed Aventino.\nLa gestione \u00e8 affidata ai comuni, insieme al WWF, ed alla Cooperativa Cogecstre che collabora nella gestione di molte riserve abruzzesi.\nFlora.\nL'elleborina palustre \u00e8 una presenza importante in questa riserva, anche perch\u00e9 abbastanza rara in Italia, poi troviamo anche la farnia, l'ontano nero, diversi specie di salici e pioppi.\nFauna.\nIn localit\u00e0 Sant'Eusanio del Sangro \u00e8 stato realizzato un centro di recupero di tartarughe d'acqua dolce, dove si stanno riproducendo esemplari autoctoni, ed altri domestici, il progetto \u00e8 denominato EMYS Abruzzo.\nLa fauna \u00e8 quella tipica delle zone umide.\nParticolarmente ricca l'avifauna. Tra le specie pi\u00f9 frequenti e particolari ricordiamo l'airone bianco maggiore, la cicogna nera, il fenicottero, il falco di palude, il falco pescatore ed il nibbio reale."}
{"id": "1098904", "revid": "79109", "url": "https://it.wikipedia.org/wiki?curid=1098904", "title": "Stereometria", "text": ""}
{"id": "1098907", "revid": "599013", "url": "https://it.wikipedia.org/wiki?curid=1098907", "title": "Dcu", "text": ""}
{"id": "1098908", "revid": "716642", "url": "https://it.wikipedia.org/wiki?curid=1098908", "title": "Professional Futbol Klubi Mash'al", "text": "Il Professional Futbol Klubi Mash'al \u00e8 una societ\u00e0 calcistica di Mubarek, in Uzbekistan. Il suo colore sociale \u00e8 il blu, e attualmente milita in Oliy Liga, la massima serie del campionato nazionale."}
{"id": "1098909", "revid": "916580", "url": "https://it.wikipedia.org/wiki?curid=1098909", "title": "Celtis asperrima", "text": "Il bagolaro siciliano (\"Celtis asperrima\" Lojac.) \u00e8 una specie, della famiglia delle Ulmaceae, endemica della Sicilia.\nDescrizione.\nArbusto o piccolo alberello fino 3\u20135 m, caducifoglio, con foglie piccole, semplici, picciolate a margine doppiamente dentato e base leggermente asimmetrica. Il frutto \u00e8 una drupa verde che a maturit\u00e0 diventa di colore giallo ocra, di circa 8\u00a0mm di diametro e lungamente peduncolata.\nDistribuzione.\nDescritta da Michele Lojacono Pojero, botanico siciliano dell'Ottocento, su Rocca Busambra in localit\u00e0 Ciacca di Mezzogiorno, recentemente ne \u00e8 stata rinvenuta una consistente popolazione sui Monti Sicani sud-orientali in Contrada Misita di Santo Stefano Quisquina (Agrigento).\nConservazione.\n\"Celtis asperrima\" \u00e8 considerata una specie minacciata (EN).\nSistematica.\n\"Celtis asperrima\" \u00e8 affine a \"Celtis tournefortii\" (diffusa nel bacino del Mediterraneo orientale) e viene considerato da alcuni studiosi una sottospecie di questa.\nCuriosit\u00e0.\nLe drupe sono eduli e spesso appetite dagli uccelli e dagli ovini."}
{"id": "1098912", "revid": "1543377", "url": "https://it.wikipedia.org/wiki?curid=1098912", "title": "Contea di Lewis and Clark", "text": "La contea di Lewis and Clark (in inglese Lewis and Clark County) \u00e8 una contea del Montana, negli Stati Uniti. Il suo capoluogo amministrativo \u00e8 Helena.\nStoria.\nLa contea di Lewis and Clark venne creata nel 1864 e fu una delle nove contee originarie del Montana. Deve il suo nome ai due esploratori Meriwether Lewis e William Clark.\nGeografia fisica.\nLa contea ha un'area di , di cui di terra e coperti d'acqua. Confina con le seguenti contee:"}
{"id": "1098916", "revid": "117349344", "url": "https://it.wikipedia.org/wiki?curid=1098916", "title": "STP (Brindisi)", "text": "La Societ\u00e0 Trasporti Pubblici Brindisi spa \u00e8 azienda territoriale di mobilit\u00e0 a capitale pubblico che realizza l'attivit\u00e0 di trasporto nella citt\u00e0 di Brindisi e provincia. Presenta 310 dipendenti e circa 200 autobus, assicurando la mobilit\u00e0 a oltre 20.000 passeggeri al giorno.\nPropriet\u00e0.\nGli azionisti della STP Brindisi sono: Comune di Brindisi e Provincia di Brindisi. Fa parte del consorzio pugliese Cotrap.\nParco automezzi.\nNel 2020 il parco veicoli STP era cos\u00ec composto:"}
{"id": "1098927", "revid": "44876", "url": "https://it.wikipedia.org/wiki?curid=1098927", "title": "Murat (Bari)", "text": "Il quartiere Murat \u00e8 un quartiere di Bari, si estende tra la ferrovia e, a nord, in piccola parte la costa e la Citt\u00e0 vecchia, con cui costituisce l'odierno centro della citt\u00e0.\nIl quartiere Murat, che assieme al \"centro storico\" costituisce parte del I municipio dal 2014 (ex IX circoscrizione), centro pulsante della citt\u00e0 capoluogo pugliese, confina:\nDescrizione.\nIl quartiere prende nome da Gioacchino Murat, il quale inizi\u00f2, durante il suo governo a capo del Regno di Napoli (che gli fu assegnato da Napoleone Bonaparte, del quale era cognato), la costruzione della nuova zona barese a ridosso dell'antica citt\u00e0 medievale. La prima casa del nuovo borgo fu costruita nel 1816.\nFu infatti Murat a promulgare il decreto di costruzione del \"borgo nuovo\" (o \"gioacchino\", poi \"muratiano\") in una zona pianeggiante a sud del vecchio centro, mentre le mura che cingevano la citt\u00e0 vecchia vennero smantellate nel 1820 (porta del Castello fu smantellata il 1\u00ba marzo 1819).\nLa zona, caratterizzata dalla maglia urbana ortogonale, ospita Corso Vittorio Emanuele II, Piazza Umberto I ed il palazzo dell'Universit\u00e0 degli Studi."}
{"id": "1098935", "revid": "119752486", "url": "https://it.wikipedia.org/wiki?curid=1098935", "title": "Getting Better", "text": "Getting Better \u00e8 una canzone composta e registrata dai Beatles nel 1967, e fa parte del loro ottavo album, \"Sgt. Pepper's Lonely Hearts Club Band\".\nIl brano.\nOrigine e storia.\nPaul McCartney cre\u00f2 la canzone basandosi su una frase ripetuta pi\u00f9 volte dal batterista Jimmy Nicol. Alla vigilia del loro tour mondiale del giugno 1964, Ringo Starr ebbe una crisi di tonsillite e dovette essere subito ricoverato di urgenza in ospedale. Senza tempo tecnico per poter sospendere i concerti, Brian Epstein cerc\u00f2 un sostituto, nonostante la resistenza dei membri della band che ritenevano pi\u00f9 opportuno sospendere il tour fino al recupero di Starr. George Martin sugger\u00ec di ingaggiare un batterista di studio chiamato Jimmy Nicol, di 24 anni. In un solo pomeriggio Nicol dovette imparare a suonare tutte le canzoni che il quartetto doveva portare in tour. Durante le prove Paul e John chiedevano costantemente a Nicol se le cose andassero bene. La risposta era sempre \"\u00abIt's Getting Better!\u00bb.\"\nDurante le prove ad Abbey Road, Paul vide il sole apparire da dietro le nuvole ed esclam\u00f2 \"\u00abIt's getting better!\u00bb\", gli venne in mente il timido Nicol e scoppi\u00f2 a ridere. L'idea per una canzone era nata.\nStruttura.\nLa canzone, che musicalmente risente dell'influenza di \"Penny Lane\", \u00e8 sorretta dagli accordi prodotti dalla chitarra di Lennon, dal piano elettrico suonato da McCartney, e da George Martin, che percuoteva le corde di un pianoforte direttamente con una mazza. Questo suono forte, stridente e ripetitivo conferisce al brano il suo caratteristico sound. George Harrison aggiunse il suono di un tambura indiano alla parte finale, accentuando l'impatto della canzone.\nTesto.\nIl titolo del brano e la melodia suggeriscono un certo ottimismo, ma certe strofe hanno una connotazione negativa. Questo riflette le due contrastanti personalit\u00e0 dei compositori. In risposta al verso di McCartney, \"\u00abIt's getting better all the time\u00bb (Va sempre meglio)\", Lennon replica, \"\u00abIt can't get no worse!\u00bb (Non potrebbe andare peggio!)\" Lennon disse anche, che il verso: \"\u00abI used to be cruel to my woman...\u00bb (Ero crudele con la mia donna\u2026)\" si riferiva al suo passato da \u201cduro\u201d, quando non si faceva troppi scrupoli a trattare male le donne.\nInoltre, la canzone tratta dell'insofferenza nei confronti delle regole costituite, in particolar modo di quelle imposte dalla scuola. A tal proposito, nel testo del brano sono volutamente stati inseriti degli errori grammaticali. Nella seconda strofa, i due autori hanno utilizzato l'espressione \"\u00abMe used to be angry young man/ Me hiding me head in the sand\u00bb (\u201cMe\u201d ero un giovane arrabbiato / \u201cMe\u201d nascondevo la testa sotto la sabbia).\" L'uso di \"me\" anzich\u00e9 \"I\" \u00e8 un altro modo di sfidare le rigide convenzioni imposte dal sistema scolastico. McCartney dichiar\u00f2 in proposito: \"\u00abNoi due ce l'avevamo molto con gli insegnanti che ti punivano troppo o che non ti avevano capito ai tempi della scuola.\u00bb\"\nLennon in acido sul tetto.\nUna delle sedute di registrazione di \"Getting Better\" \u00e8 celebre per un incidente che coinvolse John Lennon. Durante la sessione del 21 marzo 1967, mentre George Martin stava aggiungendo un assolo di piano alla canzone, Lennon disse che non si sentiva bene e che non riusciva a concentrarsi. Aveva preso per sbaglio una dose di LSD credendo di prendere un'anfetamina. All'oscuro di tutto, Martin port\u00f2 Lennon sulla terrazza sul tetto degli Abbey Road Studios a prendere una boccata d'aria, e ritorn\u00f2 allo Studio 2 dove McCartney e Harrison stavano registrando. Loro due sapevano il perch\u00e9 Lennon si sentisse male, e appena venuti a conoscenza di dove era stato portato, corsero velocemente sul tetto per riportarlo gi\u00f9 e prevenire un possibile incidente.\nFormazione.\nThe Beatles"}
{"id": "1098944", "revid": "1086846", "url": "https://it.wikipedia.org/wiki?curid=1098944", "title": "Football Club Internazionale Milano 1973-1974", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1973-1974.\nStagione.\nHelenio Herrera fece ritorno sulla panchina nerazzurra dopo 5 anni, con l'organico rinforzato dal terzino Fedele e dalla punta Magistrelli: al pari dell'esordiente Muraro \u2014 accostato a Jair per la velocit\u00e0 \u2014 l'ex centravanti orobico raccolse una sola presenza, chiuso in avanti da Mazzola e Boninsegna. In campionato l'Inter si classific\u00f2 solamente quarta, pur posizionando \"Bonimba\" \u2014 autore di 23 realizzazioni \u2014 in vetta ai marcatori: il centravanti and\u00f2 peraltro a segno dopo soli 14\" nel derby milanese del 2 dicembre 1973, poi deciso da una rete di Facchetti col temporaneo pari siglato da Benetti.\nCol \"Mago\" sostituito da Masiero alla guida per via di un infarto sub\u00ecto nel febbraio 1974, la \"Beneamata\" si aggiudic\u00f2 anche la stracittadina di ritorno tenutasi il 24 marzo 1974 col risultato di 5-1: tale punteggio, ovvero una vittoria nerazzurra con almeno 4 gol di scarto, sar\u00e0 eguagliato solamente 35 anni pi\u00f9 tardi dal 4-0 inflitto al \"Diavolo\" il 29 agosto 2009.\nOrganigramma societario.\nArea direttiva\nArea tecnica\nArea sanitaria"}
{"id": "1098948", "revid": "74173", "url": "https://it.wikipedia.org/wiki?curid=1098948", "title": "Principato danubiano", "text": ""}
{"id": "1098951", "revid": "1006354", "url": "https://it.wikipedia.org/wiki?curid=1098951", "title": "Golfo di Cagliari", "text": "Il golfo di Cagliari (in sardo: \"su golfu de Casteddu\"), noto anche come golfo degli Angeli, \u00e8 un tratto ai limiti del mar Tirreno sul quale si affaccia la costa meridionale della Sardegna.\nDescrizione.\nIl golfo di Cagliari \u00e8 delimitato a est da capo Carbonara e dall'isola dei Cavoli e a ovest da capo Spartivento. La costa \u00e8 in parte sabbiosa e in parte rocciosa ma con un profilo poco frastagliato, con poche insenature.\nLe scogliere sono costituite dalle formazioni rocciose scistose o granitiche che si estendono in corrispondenza del massiccio del Sulcis a ovest e di quello del Sarrabus a est e dal promontorio calcareo di Sant'Elia al centro.\nNumerose piccole spiaggette sono disseminate lungo la costa nelle piccole insenature che si alternano ai tratti di scogliera. La pi\u00f9 importante per estensione e per numero di frequentatori \u00e8 il Poetto, una striscia naturale di 8\u00a0km che separa il golfo dallo stagno di Molentargius davanti alle citt\u00e0 di Cagliari e Quartu Sant'Elena.\nCagliari \u00e8 l'unico centro abitato che si affaccia effettivamente sul golfo, mentre gli altri centri dell'area metropolitana sono dislocati a pochissimi chilometri dalla costa.\nOrigine del nome.\nLa toponomastica del golfo degli Angeli e del promontorio di Sant'Elia sono associate ad una leggenda secondo la quale Dio volle offrire in dono agli angeli una terra in cui vivere a patto che la cercassero. Dopo una lunga ricerca, trovarono la Sardegna, unico luogo in cui non regnavano l'odio e la cattiveria e gli abitanti vivevano serenamente dediti alla pastorizia e all'agricoltura. Dio mantenne la promessa e gli angeli vi si stabilirono.\nQuesto fatto scaten\u00f2 l'invidia di Lucifero, che cerc\u00f2 di istigare la lite fra gli angeli al fine di scacciarli da questa terra, ma loro si opposero e intrapresero una battaglia scatenando nel golfo onde altissime che fecero sbalzare Lucifero dal suo destriero. L'[Arcangelo Gabriele] emerse trionfante dal golfo con la spada in pugno mentre Lucifero inviperito scagli\u00f2 la sella del suo cavallo sul promontorio di Sant'Elia nel punto in cui oggi si vede la pittoresca cresta denominata per l'appunto sella del Diavolo.\nStoria.\nLe zone costiere del golfo di Cagliari sono abitate sin dal Neolitico, numerosi reperti ascrivibili a quel periodo sono stati rinvenuti nel promontorio di Sant'Elia.\nIl sito archeologico pi\u00f9 importante che si affaccia sul golfo \u00e8 la citt\u00e0 Nora, risalente al periodo fenicio-punico e romano. Nel comune di Sarroch si erge il nuraghe Antigori, edificato nel II millennio a.C., famoso per il ritrovamento di ceramiche micenee.\nVanno inoltre citate le torri erette da aragonesi, spagnoli e piemontesi lungo la costa per avvistare le incursioni dei saraceni.\nAree d'interesse naturalistico.\nSono rappresentate dagli stagni costieri dislocati lungo il tratto centrale della costa e sono gli stagni di Capoterra, Cagliari e Molentargius. Si tratta di aree umide salmastre sottoposte a tutela perch\u00e9 ospitano un numero elevato di specie avicole. Sono inoltre una delle mete principali d'insediamento migratorio del Fenicottero rosa. Nei due stagni prossimi a Cagliari (stagno di Cagliari e stagno di Molentargius) sono dislocati i bacini d'evaporazione delle due storiche saline. Altra zona umida di minore importanza ed estensione \u00e8 la laguna di Nora.\nFra gli elementi d'interesse paesaggistico va citata la sella del Diavolo, una cresta calcarea insellata che orna la sommit\u00e0 del tratto orientale del promontorio di Sant'Elia e che domina la spiaggia del Poetto.\nAttivit\u00e0 economiche.\nTrasporti.\nL'unico porto attrezzato per il trasporto di merci e passeggeri \u00e8 il porto di Cagliari, situato in un'insenatura naturale prospiciente il centro storico. Altri porti artificiali sono il vicino porto canale, che s'inoltra nello stagno di Cagliari, attrezzato per il trasporto internazionale di container e il porto della raffineria di petrolio di Sarroch, in realt\u00e0 costituito da un pontile per l'attracco delle petroliere. Piccoli porti sono dislocati in vari siti della costa per la nautica da diporto, fra i quali il pi\u00f9 importante \u00e8 Marina Piccola, ubicato sulla parte orientale del promontorio di Sant'Elia.\nTurismo.\nL'intera costa \u00e8 disseminata di insediamenti turistici o residenziali che sono frazioni appartenenti ai comuni di Domus de Maria, Pula, Villa San Pietro, Sarroch, Capoterra, Cagliari, Quartu Sant'Elena, Maracalagonis, Sinnai (nell'\"isola amministrativa\" di Solanas) e Villasimius.\nLe spiagge pi\u00f9 rinomate sono dislocate a Chia, Santa Margherita di Pula, Nora, La Maddalena, Cagliari, Quartu Sant'Elena, Flumini di Quartu, Foxi, Torre delle Stelle, Solanas, Geremeas, Villasimius e capo Carbonara.\nIndustria.\nGli insediamenti industriali di maggior rilievo sono rappresentati dalla raffineria di petrolio della Saras a Sarroch e dagli adiacenti impianti petrolchimici."}
{"id": "1098955", "revid": "601107", "url": "https://it.wikipedia.org/wiki?curid=1098955", "title": "Aplogruppo G (Y-DNA)", "text": "In genetica umana laplogruppo G (M201) \u00e8 un aplogruppo del cromosoma Y umano. L'aplogruppo G potrebbe avere 30.000 anni ed essersi originato nel nord del Medioriente, o ai piedi dell'Himalaya in Pakistan o India, anche se pi\u00f9 recentemente \u00e8 stata stabilita un'antichit\u00e0 di 48.000 anni. \nLe sue frequenze pi\u00f9 alte si trovano in tutto il Caucaso e il Kazakistan, disperdendosi anche in tutto il Medio Oriente e nella regione del Mediterraneo.\nStoria ed epidemiologia.\n\u00c8 un aplogruppo probabilmente originato nell'area settentrionale dell'India, Pakistan e Afghanistan. La maggiore frequenza di questo aplogruppo si ha oggi nel Caucaso in Ossezia del nord (60%) e nella Georgia (30%). Un'alta frequenza si ha poi in Sardegna (15%), Iran, Pakistan, India (21%), nel Tirolo austriaco (15%), nell'isola di Creta (11%), fra gli ebrei (10%), nella Germania alpina, in Boemia e Ungheria (7%). Tracce di questo aplogruppo si trovano per\u00f2 diffusamente dalla Cina all'Africa.\nSi ritiene che l'aplogruppo sia stato portato nell'area europea con l'introduzione delle tecnologie agricole. \nDistribuzione.\nLe maggiori frequenze dell'aplogruppo G si riscontrano nel Caucaso tra gli Ossezi del Nord (~60%) e i Georgiani (30%). \u00c8 inoltre presente nell'8-10% dei maschi spagnoli, sardi, svizzeri, corsi, italiani, greci, e turchi.\nSi ritiene che il piccolo numero di aplogruppi G nell'Europa nord-occidentale sia da imputarsi alla immigrazione neolitica e a flussi pi\u00f9 recenti. In generale si assiste ad una distribuzione a \"macchia di leopardo\" di questo aplogruppo, per cui \u00e8 ammissibile che la sua storia sia molto antica e che abbia risentito di effetti locali del fondatore. Un piccolo numero di individui appartenenti all'aplogruppo G sarebbero migrati infatti verso il Sud-Est asiatico e il sud della Cina.\nPrincipali sub-cladi dell'aplogruppo G.\nL'aplogruppo G ha due sub-aplogruppi principali: G2 (P287) \u00e8 pi\u00f9 comune di G1 (M342) in Europa, Nord Africa e Vicino Oriente. Entrambi i cladi raggiungono la parit\u00e0 solo in alcune parti dell'Iran con il 5% di tutti i maschi. Molti Europei G1 sono Ebrei Ashkenazi. Tra gli Ebrei Ashkenazi circa 10% dei maschi appartengono all'Aplogruppo G, e di questi l'8% sono G1 e il 2% G2. G3 e G5 sono stati trovati solo in due individui provenienti rispettivamente dalla Turchia e dal Pakistan. I sottotipi di G e le mutazioni che le caratterizzano:\nG (M201/PF2957, L154, Page94, U2, CTS34/M3442/PF2780 e altri 295 mutazioni)"}
{"id": "1098959", "revid": "547034", "url": "https://it.wikipedia.org/wiki?curid=1098959", "title": "Far Cry (videogioco)", "text": "Far Cry \u00e8 un videogioco del genere sparatutto in prima persona del 2004 sviluppato da Crytek e pubblicato da Ubisoft. E 'il primo capitolo della serie di \"Far Cry\" seguito da \"Far Cry 2,\" uscito nel 2008. Ambientato in un misterioso arcipelago tropicale, \"Far Cry\" segue le vicende di Jack Carver, un ex agente delle forze speciali americane, alla ricerca di un giornalista scomparsa poco dopo che la loro barca \u00e8 stata distrutta da dei mercenari. Mentre esplora l'isola, Jack inizia a scoprire gli orribili esperimenti genetici condotti sulla fauna selvatica locale e deve affrontare lo scienziato pazzo dietro tutto questo. Il gioco ha una visuale in prima persona e consente al giocatore di utilizzare varie armi e strumenti, nonch\u00e9 di sfruttare i propri ambienti per eliminare i nemici. Il gioco \u00e8 stato rilasciato per Microsoft Windows nel marzo 2004 e per PlayStation 3 e Xbox 360 un decennio dopo.\n\"Far Cry \u00e8\" stato elogiato per la sua grafica, il gameplay e il livello di libert\u00e0 concesso ai giocatori. Il gioco \u00e8 stato anche un successo commerciale, vendendo oltre 730.000 unit\u00e0 entro quattro mesi dalla pubblicazione e oltre 2,5 milioni di unit\u00e0 nel corso della sua vita. Il successo di \"Far Cry ha\" portato a diversi sequel indipendenti sviluppati da Ubisoft, oltre ai remake: \"Far Cry Instincts\" e \"Far Cry Instincts: Predator\". Un adattamento cinematografico \u00e8 uscito nel 2008.\nTrama.\nJack Carver, ex-soldato nei Berretti Verdi, si trova sulla sua barca nei mari della Micronesia, nel Pacifico meridionale, con il compito, all'apparenza semplice, di scortare la giornalista Val Cortez sull'isola di Kabatu.\nDopo che Val si allontana con una moto d'acqua, la barca viene colpita da un missile e Carver finisce sott'acqua nell'oceano (Val, si scoprir\u00e0 poi, nel frattempo viene rapita da misteriosi uomini armati). Carver, grazie a una buona dose di fortuna, riesce a raggiungere l'isola sano e salvo. Viene poi contattato da un uomo di nome Doyle tramite la radio che lo avverte su cosa fare: Carver non ha idea di chi sia ma decide di fidarsi, essendo lui gli unici occhi e orecchie che possiede sull'isola, un'isola che presto si trasformer\u00e0 in un inferno.\nCon l'aiuto di Doyle, Jack parte al salvataggio di Val viaggiando attraverso varie isole, combattendo e uccidendo spietati mercenari al comando del tirannico Richard Crowe. Durante il tragitto avr\u00e0 anche a che fare con i cosiddetti \"Trigens\" (bestie geneticamente modificate) e verr\u00e0 informato da Doyle che l'isola \u00e8 parte di numerosi esperimenti di ingegneria genetica finanziati dalla Krieger Corporation, societ\u00e0 scientifica capitanata dal suo amministratore delegato, il dottor Krieger.\nDiventa chiaro che i Trigens stanno diventando per i mercenari un grosso problema da gestire e che gli esperimenti non si limitano a modificare geneticamente le scimmie, ma anche i mercenari stessi.\nJack si infiltra in un vecchio bunker (utilizzato dai giapponesi durante la seconda guerra mondiale) e riesce finalmente a raggiungere Val, mentre viene portata in un'altra zona con un elicottero. Il mezzo viene cos\u00ec fermato da Carver ed entrambi si tuffano in mare. Dopo aver raggiunto la spiaggia di un'altra isola, Val (vero nome di Valerie Costantine) rivela che lei \u00e8 in realt\u00e0 un'agente segreto della CIA e sta indagando sotto copertura sui terribili esperimenti del dottor Krieger.\nDopo un'ulteriore esplorazione, Jack deve per\u00f2 di nuovo salvare Valerie dato che i Trigens mercenari sono fuggiti e hanno iniziato una ribellione contro gli stessi mercenari dell'isola. Dopo aver salvato nuovamente Valerie, entrambi si dividono e si riuniscono proprio mentre Jack ha ucciso Crowe. Dalle informazioni di Crowe si apprende che Krieger ha una bomba atomica tattica sull'isola e che intende utilizzare come ultima risorsa per coprire le sue tracce.\nDopo che il Dipartimento della Difesa ha presumibilmente analizzato la situazione, Jack e Valerie rubano l'arma nucleare (nonostante le proteste di Jack) e, prima di entrare nella fabbrica, Doyle avverte che l'agente mutageno potrebbe infettare al momento dell'esplosione. Cos\u00ec consiglia loro di iniettarsi un antidoto resistente prima di armare la bomba. All'interno della fabbrica armano la bomba che esplode, ferendo Jack e Val appena usciti dal luogo.\nMentre Jack e Val sono svenuti, Krieger li cattura prima di partire per la sua base principale in elicottero. Jack, ha dato il via l'elicottero, deve combattere attraverso l'area Trigen infestata per salvare Val e sfuggire alle isole con la sua vita. Dopo aver raggiunto un deposito di armi mercenarie, Jack nota che il suo braccio \u00e8 diventato verde. Doyle risponde che la concentrazione di mutageno in onda potrebbe essere troppo forte per l'antidoto, ma Krieger sta lavorando a una cura in un laboratorio vicino. Jack \u00e8 dunque finalizzato a trovare Krieger, che si \u00e8 iniettato il mutageno ma viene infine sconfitto.\nNel suo ultimo respiro, Krieger rivela che non esiste una cura per il mutageno. Doyle rivela che l'antidoto che hanno preso in precedenza era il mutageno da cui stavano cercando di proteggersi e rivela che ha intenzione di vendere la formula del mutageno sul mercato nero prima di fuggire. Dopo aver combattuto attraverso un'orda di Trigens, Jack raggiunge Doyle e lo uccide. Jack sfugge poi poco prima del vulcano, in cui si trovavano i principali uffici di Krieger, scoppia e sia lui che Val sono curati dal mutageno e riescono a salpare su una barca.\nModalit\u00e0 di gioco.\nLa foresta pluviale tropicale fornisce copertura e nascondiglio, di cui il giocatore e i nemici possono trarre vantaggio. I nemici reagiscono dinamicamente alle tattiche e alle azioni del giocatore. Se un mercenario solitario individua un giocatore, di tanto in tanto corre in cerca di aiuto, segnalando rinforzi attraverso l'uso di una pistola di segnalazione. I nemici lavoreranno insieme per aggirare, sorprendere, circondare e fornire fuoco di soppressione, fornendo loro un vantaggio tattico sul giocatore, che, a sua volta, \u00e8 in grado di individuare e contrassegnare i nemici sulla minimappa attraverso l'uso di speciali binocoli, che garantiscono anche al giocatore la possibilit\u00e0 di ascoltare le conversazioni dei nemici da lontano, semplicemente puntando il binocolo in direzione dei nemici. Pi\u00f9 avanti nel gioco, il binocolo termico pu\u00f2 essere utilizzato per individuare le tracce di calore dei nemici, che altrimenti sarebbero nascoste dal fogliame o dall'oscurit\u00e0.\nL'ambiente comprende terra, acqua, strutture interne ed esterne, il tutto durante i vari momenti della giornata. Il giocatore ha la capacit\u00e0 di saltare, correre, accovacciarsi e sdraiarsi e guardarsi intorno in tutte le direzioni. Il suono gioca un ruolo importante nel gameplay generale. Ad esempio, la posizione generale dei nemici pu\u00f2 essere spesso identificata ascoltando i loro passi o le loro conversazioni. Durante il gioco, il giocatore incontra una variet\u00e0 di armi tra cui scegliere, incluse armi automatiche e granate.\nLe mappe aperte consentono al giocatore di completare i propri obiettivi in diversi modi. Quando si \u00e8 all'aperto, al giocatore viene solitamente presentato un insieme abbastanza semplice di possibili percorsi verso il proprio obiettivo, ma questi non devono necessariamente essere utilizzati. La giungla del mondo tende a estendersi in tutte le direzioni, consentendo ai giocatori di raggiungere diverse angolazioni per gli assalti o addirittura di aggirare completamente i nemici (con abbastanza tempo per manovrare). Tuttavia, durante le sezioni indoor del gioco, il level design tende a perdere questo attributo a favore di un gameplay pi\u00f9 tradizionale e lineare.\nMultigiocatore.\nIl multiplayer prevedeva tre diverse modalit\u00e0: Deathmatch, Team Deathmatch e \"Assalto\" - Una modalit\u00e0 di attacco/difesa in cui una squadra deve proteggere tre basi e l'altra deve catturarle. Ubisoft ha chiuso i server online nell'ottobre 2015. \nSviluppo e pubblicazione.\nCrytek ha sviluppato un motore di gioco chiamato CryEngine appositamente per \"Far Cry\". Secondo quanto riferito, il gioco \u00e8 nato da una demo chiamata \"X-Isle: Dinosaur Island\" realizzata da Crytek per mostrare le capacit\u00e0 di Nvidia GeForce 3. \nIl 10 giugno 2013, Ubisoft ha annunciato che \"Far Cry Classic\" sarebbe arrivato su XBLA come parte delle versioni di Microsoft Arcade Summer 2013. Il gioco \u00e8 stato posticipato al 12 febbraio 2014. \"Far Cry Classic\" \u00e8 un remake in HD per PlayStation 3 e Xbox 360. Il gioco \u00e8 disponibile come versione standalone ed \u00e8 anche parte di una raccolta chiamata \"Far Cry: The Wild Expedition\" . \nUbisoft, nel settembre del 2007, ha deciso di distribuire in modo gratuito quattro videogiochi per una campagna promozionale. Tra i titoli distribuiti ricade anche \"Far Cry\". Il videogioco includeva della pubblicit\u00e0 in modo da ripagare Ubisoft dell'investimento. Ora i download non sono pi\u00f9 disponibili.\nCritica.\n\"Far Cry ha\" ricevuto recensioni \"generalmente favorevoli\", secondo l' aggregatore di recensioni Metacritic.\n\"Far Cry \u00e8\" stato un successo commerciale, con vendite superiori a 730.000 unit\u00e0 dopo quattro mesi dall'uscita. Ha ricevuto una certificazione \"Gold\" dal Verband der Unterhaltungssoftware Deutschland per le sue prestazioni fino alla fine di giugno 2004. Ci\u00f2 indicava vendite di almeno 100.000 unit\u00e0 in Germania, Svizzera e Austria. Negli Stati Uniti, \"Far Cry ha\" venduto 350.000 copie e ha guadagnato $ 11 milioni per Crytek entro agosto 2006. All'epoca, questo ha portato \"Edge\" a dichiararlo il 49esimo gioco per computer pi\u00f9 venduto del paese uscito dal gennaio 2000. Ha anche ottenuto un premio di vendita \"Gold\" dall'Entertainment and Leisure Software Publishers Association (ELSPA), per vendite di almeno 200.000 copie nel Regno Unito. Nel 2010, Crytek ha annunciato che la versione PC del gioco aveva venduto complessivamente oltre 2,5 milioni di unit\u00e0. \nPremi.\n\"Far Cry ha\" ricevuto il secondo posto per i premi \"Best Shooter\" e \"Best Graphics, Technical\" di GameSpot 2004 su tutte le piattaforme. Ha ricevuto numerosi premi ai German Developer Awards 2004.\nRemake e sequel.\nL'8 aprile 2004, Ubisoft ha annunciato \"Far Cry Instincts\" per Xbox . \"Far Cry Instincts\" non \u00e8 un porting diretto dell'originale, progettato appositamente per le console. Il gioco utilizza una premessa simile alla versione originale del PC e ha lo stesso motore, ma \"Instincts\" \u00e8 meno aperto e pi\u00f9 lineare, a causa della ridotta potenza di elaborazione della console che impedisce il rendering completo delle vaste isole e paesaggi della versione PC . Tuttavia, \"Instincts\" ha aggiunto nuove modalit\u00e0 multiplayer, armi, le doppie abilit\u00e0 e abilit\u00e0 selvagge. I porting inizialmente progettati per PlayStation 2 e GameCube furono successivamente cancellati. \"Far Cry Instincts\" era un'esclusiva per Xbox ed \u00e8 stato distribuito in Nord America il 27 settembre 2005.\nIl 28 marzo 2006 Ubisoft pubblica un sequel, \"Far Cry Instincts: Evolution\" per Xbox, che ebbe meno successo delle prime versioni di \"Far Cry\". Lo stesso giorno, per Xbox 360, esce \"Far Cry Instincts: Predator\", che contiene essenzialmente sia \"Instincts\" che \"Evolution\" ma in alta definizione (720p o 1080). \"Evolution\" include una nuova campagna per il giocatore singolo, sebbene sia notevolmente pi\u00f9 breve della campagna trovata nel \"Far Cry Instincts\" originale. La trama si concentra sul lavoro di Jack Carver per una donna di nome Kade, che si trasforma in una caccia da parte dei governi locali a causa di un insuccesso durante un accordo di armi fallito. Jack incontra di nuovo Doyle, e alla fine si trova a combattere un guerriero nativo di nome Semeru che possiede le stesse \"abilit\u00e0 selvagge\" di Jack.\nUn gioco basato sul franchise \u00e8 stato pubblicato come parte della lineup di lancio di Ubisoft per Wii ( \"Far Cry Vengeance\" ). Il telecomando Wii viene utilizzato per molte delle attivit\u00e0, tra cui guidare veicoli, sparare e correre.\nNel 2008, \"Far Cry 2\" \u00e8 stato pubblicato da Ubisoft, ma non \u00e8 stato sviluppato da Crytek, ma dallo studio di Ubisoft Montreal. Numerosi altri sequel di \"Far Cry\" sono stati pubblicati da Ubisoft negli anni a seguire.\nIl 2 ottobre 2008 in Germania \u00e8 uscito un film basato sul videogioco, il 17 dicembre 2008 nelle sale americane. Nel 2013 \u00e8 stato pianificato un reboot."}
{"id": "1098960", "revid": "106324", "url": "https://it.wikipedia.org/wiki?curid=1098960", "title": "Inno nazionale della Kampuchea Democratica", "text": ""}
{"id": "1098967", "revid": "2026341", "url": "https://it.wikipedia.org/wiki?curid=1098967", "title": "Monte Disgrazia", "text": "Il monte Disgrazia (italianizzazione del toponimo lombardo \"Des\u2019gia\u00e7a\", ossia \"Disghiaccia\") \u00e8 una montagna delle Alpi Retiche occidentali alta \u00a0, situata nella provincia di Sondrio.\nUna delle vette principali della Valtellina centrale, costituisce lo spartiacque tra la Valmalenco e la val Masino, \u00e8 adiacente ad altri importanti massicci delle Alpi centrali quali il massiccio del Bernina ed il Masino-Bregaglia.\nDescrizione.\nIl Disgrazia appare decisamente imponente grazie alla relativa solitudine della propria vetta, ed alla copertura glaciale piuttosto sviluppata sino a pochi anni or sono. \nLe principali lingue glaciali che scendono tuttora dai suoi versanti sono la vedretta del Disgrazia, a nord-ovest, la vedretta del Ventina, a nord-est, il ghiacciaio di Cassandra, a sud-est, il ghiacciaio di Preda Rossa a sud-ovest.\nGeologicamente \u00e8 costituito in gran parte da serpentini e serpentinoscisti, alterati in superficie. La cresta principale disposta in direzione nord-ovest-sud-est, culmina in tre vette principali, ed \u00e8 racchiusa tra il Passo di Mello e quello di Cassandra.\nStoria alpinistica.\nLa prima ascensione della vetta principale fu compiuta il 24 agosto 1862 da una cordata inglese, formata da Leslie Stephen, E. S. Kennedy, M. Anderegg e T. Cox. Gli inglesi affrontarono l'ascensione dalla valle di Preda Rossa, per la cresta di Pioda, itinerario che costituisce ancor oggi la normale alla vetta. \nNumerose altre vie di salita vennero poi aperte nei decenni successivi: \nUno degli itinerari pi\u00f9 noti resta per\u00f2 quello detto della \"Corda Molla\", lungo la cresta nord-nord-est, aperto da B. De Ferrari e I. Dell'Andrino nel 1914."}
{"id": "1098968", "revid": "155634", "url": "https://it.wikipedia.org/wiki?curid=1098968", "title": "Football Club Internazionale Milano 1972-1973", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1972-1973.\nStagione.\nCon Invernizzi ancora in panchina, la squadra partecip\u00f2 alla Coppa UEFA regolando nei primi turni il maltese Valletta \u2014 al quale Boninsegna realizz\u00f2 una quaterna \u2014 e il norvegese Norrk\u00f6ping per poi crollare contro il lusitano Vit\u00f3ria Setubal negli ottavi di finale.\nDopo una discreta prima fase di campionato, un rallentamento nella tornata conclusiva gener\u00f2 l'avvicendamento in panchina con Masiero: bench\u00e9 accolto freddamente da spogliatoio e tifoseria, l'ex calciatore ottenne un quarto posto a pari merito con la Fiorentina.\nDa segnalare tra l'altro l'esordio in prima squadra del ventenne Martina \u2014 lanciato titolare a difesa dei pali contro il Palermo nella gara del 6 maggio 1973 \u2014 e l'ultima apparizione interista di Corso, avvenuta il 17 giugno successivo nel derby d'Italia: il confronto con la Juventus risult\u00f2 valido per il secondo turno della coppa nazionale, ostacolo superato dagli stessi bianconeri centrando l'accesso alla finalissima.\nOrganigramma societario.\nArea direttiva\nArea tecnica\nArea sanitaria\nStatistiche.\n\"Statistiche aggiornate al 27 giugno 1973\".\nStatistiche dei giocatori.\nFonte:"}
{"id": "1098974", "revid": "110157", "url": "https://it.wikipedia.org/wiki?curid=1098974", "title": "Museo della carta (Amalfi)", "text": "Il Museo della carta di Amalfi \u00e8 un'ex-cartiera trasformata in museo nel 1969 per volere di Nicola Milano, proprietario della cartiera ed appartenente ad una delle famiglie amalfitane famose per essere state operanti nella produzione e fabbricazione della carta di Amalfi (o \"carta bambagina\").\nIl museo, situato nella valle dei Mulini, nella parte interna della citt\u00e0, ospita i macchinari e le attrezzature (opportunamente restaurati e perfettamente funzionanti) impiegati nell'antica cartiera per realizzare la carta a mano. Al primo piano sono stati allestiti, inoltre, un'esposizione di fotografie e stampe documentaristiche e una biblioteca a tema contenente libri sulle tecniche di produzione, a testimonianza dell'importanza assunta da questo manufatto nella storia della repubblica marinara.\nLa visita guidata, della durata di 15-20 minuti circa, include anche la possibilit\u00e0 di assistere dal vivo alla realizzazione di un foglio di carta ad Amalfi."}
{"id": "1098976", "revid": "158286", "url": "https://it.wikipedia.org/wiki?curid=1098976", "title": "Stp brindisi", "text": ""}
{"id": "1098977", "revid": "158286", "url": "https://it.wikipedia.org/wiki?curid=1098977", "title": "Societ\u00e0 trasporti pubblici brindisi", "text": ""}
{"id": "1098978", "revid": "533647", "url": "https://it.wikipedia.org/wiki?curid=1098978", "title": "Berardo Eroli", "text": "Biografia.\nEra figlio di Ludovico, della famiglia Eroli di Narni. Si laure\u00f2 in giurisprudenza e probabilmente insegn\u00f2 questa materia in diverse universit\u00e0 italiane e compose \"consilia\" , decisioni rotali e il commento ai primi due libri del \"Codex mirabilis necnon iuris canonici\". Gaspare da Verona gli riconosce competenza nel campo del diritto civile (\"\u00abiuris civilis cognitione\u00bb\") e lo descrive come una persona nota per essere rigida e severa (\"\u00abseverus, asper, durus\u00bb\"), anche se, secondo lui, solo verso coloro che lo meritavano. Vespasiano da Bisticci, nel breve profilo biografico che gli dedica, sottolinea la sua integrit\u00e0, particolarmente apprezzata nelle controversie legali, che per questo motivo gli erano affidate in gran numero.\nInizi\u00f2 la carriera curiale con papa Niccol\u00f2 V: dapprima referendario, ebbe successivamente la nomina a cappellano papale e l'ufficio di \"auditor causarum palatii apostolici\". Il 13 novembre 1448 venne eletto alla sede vescovile di Spoleto (primo di una serie di vescovi appartenenti alla famiglia Eroli), dove rimase meno di un anno: nel 1449 infatti Niccol\u00f2 V lo nominava - per la sua \"\"laudabili vita, morum gravitate, probata fide et circumspectione\" - vicario papale per la citt\u00e0 di Roma, incarico che tenne per diversi anni (almeno fino al 1457), come testimoniano le attestazioni nei registri vaticani e le sentenze di diverso genere pronunciate in quegli anni. Nel 1451 fu anche giudice, commissario e referendario nel secondo processo per la canonizzazione di Francesca Romana. Niccol\u00f2 V gli confer\u00ec inoltre alcuni benefici: nel 1451 la commenda del monastero benedettino di Colleantico nella diocesi di Spoleto e nel 1453 la commenda di quello di San Cassiano presso Narni.\nPapa Callisto III, pochi mesi dopo la sua elezione al soglio pontificio, lo riconferm\u00f2 come vicario \"in spiritualibus\" nella citt\u00e0 di Roma e gli affid\u00f2, insieme con Guglielmo di Fondera, vescovo di Oloron, e con Cosimo di Monserrato, confessore del papa, l'incarico di visitatore e riformatore delle chiese e monasteri romani, maschili e femminili, di qualsiasi ordine, e anche di tutti gli altri luoghi pii , con ampi poteri di indagare e correggere abusi e mancanze, di unire chiese e monasteri e di rimuovere e sostituire parroci.\nPapa Pio II lo ebbe in grande considerazione: nel 1458 lo nomin\u00f2 luogotenente del camerlengo e il 5 marzo 1460 lo elev\u00f2 alla dignit\u00e0 cardinalizia con il titolo di Santa Sabina, nonostante l'opposizione dei cardinali Domenico Capranica e Prospero Colonna, secondo i quali la sua frugalit\u00e0 era inopportuna per la dignit\u00e0 cardinalizia. Pio II lo provvide di un cospicuo beneficio, la commenda dell'abbazia delle Tre Fontane di Roma.\nFu anche a capo dell'\"Ufficio delle Suppliche\", coordinando il lavoro dei referendari, divenuti molto pi\u00f9 numerosi durante il pontificato di Pio II, ed ebbe altri importanti incarichi, soprattutto di carattere legale: la composizione della controversia che la Santa Sede aveva con Ferdinando I re di Napoli per la restituzione di Benevento e Terracina, insieme ad altre questioni; quella relativa al possesso del castello di Acquafranca conteso tra Foligno e Spoleto, risolto nel 1461; quella tra l'abate di Sansepolcro e il vescovo di Citt\u00e0 di Castello nel 1461; la causa tra Spoleto e Todi. Nel 1464 fu incaricato insieme col cardinale Niccol\u00f2 da Cusa \u2013 dal quale qualche mese dopo sar\u00e0 designato tra i suoi esecutori testamentari \u2013, giudice nella questione boema relativa all'eresia del re Giorgio di Podebrad e continuer\u00e0 a far parte della commissione anche quando, morto il Cusano, verranno nominati al suo posto i cardinali de Carvajal e Bessarione. Alla sua competenza in questo campo fecero ricorso anche dei privati.\nDal 29 luglio 1462 al 17 giugno 1463 fu a Perugia come legato per i territori di Perugia, Todi e Citt\u00e0 di Castello e alla fine del mandato le autorit\u00e0 comunali perugine gli fecero dono di una spada d'argento, recante le insegne del comune. In veste di legato si oppose al prestito di 2000 fiorini da parte degli ebrei perugini per la fondazione del Monte di piet\u00e0 di Perugia.\nAnche con i successivi pontefici ricopr\u00ec importanti incarichi: nel 1466 e nuovamente nel 1474 fu nominato camerario del Sacro Collegio. Sempre nel 1474 papa Sisto IV lo nomin\u00f2 vescovo di Sabina, avendo egli rinunciato alla diocesi di Spoleto in favore del nipote Costantino Eroli. Fu ancora pi\u00f9 volte legato in Umbria, nel 1471 (accoglienza a Perugia del duca Borso d'Este in viaggio per Roma), nel 1474, e quindi ancora nel 1477: in tali occasioni le autorit\u00e0 perugine gli fecero omaggio di argenti per il valore di 300 fiorini.\nFu protettore dell'Ordine cistercense e avvers\u00f2 il progetto di riforma dell'abbazia di Chiaravalle, suscitando una polemica contro il duca di Milano Galeazzo Maria Sforza; la riforma venne comunque sancita il 15 agosto 1475.\nFece testamento pochi giorni prima di morire, usufruendo dell\"'indultum testandi\", ovvero la facolt\u00e0 di disporre dei propri beni personali per testamento che gli era stato concesso nel 1455 da papa Callisto III e confermato nel 1472 da papa Sisto IV.\nDopo la sua morte, il 2 aprile 1479, fu sepolto nella Basilica di San Pietro e parte del suo monumento sepolcrale, opera di Giovanni Dalmata, si trova oggi nelle Grotte Vaticane."}
{"id": "1098986", "revid": "467420", "url": "https://it.wikipedia.org/wiki?curid=1098986", "title": "Omicidio di Francesco Mangiameli", "text": "L'omicidio di Francesco Mangiameli venne commesso il 9 settembre 1980, nei pressi di Roma, da Valerio e Cristiano Fioravanti, Giorgio Vale, Francesca Mambro e Dario Mariani, appartenenti al gruppo neofascista dei Nuclei Armati Rivoluzionari.\nStoria.\nFrancesco Mangiameli era un insegnante di filosofia agli istituti superiori; nei primi anni settanta milit\u00f2 nel FUAN di Palermo con Pierluigi Concutelli, ma presto abbandon\u00f2 le organizzazioni giovanili del Movimento Sociale Italiano per aderire a organizzazioni della destra extraparlamentare, prima in Ordine Nuovo e poi nel Fronte Nazionale divenendone, dal 1975, il referente per la Sicilia. Poco dopo ader\u00ec a Lotta Popolare e, quando questa si sciolse nel 1978, prese parte alla fondazione di Terza Posizione dove, ben presto, divenne membro della direzione nazionale con funzione di guida, assieme a Roberto Fiore, Gabriele Adinolfi e Giuseppe Dimitri.\nVenne ucciso, il 9 settembre 1980, da un commando formato da Cristiano e Giusva Fioravanti, Francesca Mambro, Dario Mariani e Giorgio Vale, tutti appartenenti ai Nuclei Armati Rivoluzionari, gruppo terroristico dello spontaneismo armato di estrema destra. Portato con una scusa nella pineta di Castel Fusano, venne quindi trucidato a colpi di pistola: mentre Valerio cominciava ad insultarlo e a chiedergli conto dei soldi spariti, Cristiano estrasse la pistola e lo colp\u00ec passando poi l'arma nelle mani del fratello e infine di Vale che lo finirono. Il corpo, zavorrato con pesi, venne poi rinvenuto nel laghetto romano di Tor de' Cenci, l'11 settembre del 1980 dalle forze dell'ordine.\nAccusato di aver sottratto agli stessi NAR i soldi destinati ad organizzare l'evasione del terrorista nero Pierluigi Concutelli, leader di Ordine Nuovo e killer del giudice Vittorio Occorsio. Queste motivazioni dell'assassinio Mangiameli, in realt\u00e0, sono state definite assurde dagli inquirenti e dai magistrati:L\u2019eventualit\u00e0 che Mangiameli fosse pericoloso perch\u00e9 sapeva del progetto di evasione di Concutelli rasenta l\u2019assurdo: in primo luogo, perch\u00e9 Mangiameli era addirittura il promotore di quella iniziativa e, per ragioni analoghe a quelle evidenziate dalla S.C. in relazione all\u2019omicidio Mattarella, egli aveva da temere pi\u00f9 di ogni altro dalla divulgazione del piano al di fuori dell\u2019ambiente. In secondo luogo, va ricordato che quel progetto era in via di realizzazione gi\u00e0 da molti mesi ed \u00e8 pacifico che era conosciuto da molte persone, specie nell\u2019ambiente carcerario, oltre che in tutto l\u2019ambiente della destra eversiva.Nella sentenza si fa anche lunga menzione anche della volont\u00e0 di uccidere, da parte di Fioravanti, anche la moglie e la figlia di Mangiameli: elementi che fanno pensare ad un altro motivo, pi\u00f9 profondo, che non questioni di soldi. Cristiano Fioravanti (che partecip\u00f2 al delitto senza conoscerne realmente le ragioni), avanz\u00f2 la tesi che Mangiameli potesse essere stato testimone, nella sua casa di Palermo, degli accordi presi da Valerio con altre persone del luogo, in vista dell'omicidio del politico siciliano Piersanti Mattarella.\nNella sentenza di Appello per la strage di Bologna (consultabile integralmente), il giudice ravvisa nella strage stessa, compiuta il 2 agosto 1980 da Fioravanti e Mambro, il movente dell'omicidio Mangiameli:\"Mangiameli era nelle condizioni di conoscere fatti e circostanze estremamente importanti in relazione alla strage. La vicenda Spiazzi aveva rivelato che egli era un inaffidabile depositario di quelle conoscenze. Gli imputati, conseguentemente, avevano fondati motivi di preoccuparsene e di volere la eliminazione del pericolo. (...). Del resto, il convincimento che l\u2019omicidio Mangiameli fosse direttamente connesso con la strage di Bologna non \u00e8 soltanto il risultato di una argomentazione logica compiuta in sede giudiziaria a distanza di tempo dagli eventi. Invero, il volantino diffuso dai militanti palermitani di Terza Posizione tre giorni dopo il ritrovamento del cadavere sta chiaramente a dimostrare che gli amici di Mangiameli giunsero subito alla medesima conclusione. Si legge, infatti, nel volantino: \u201cL\u2019ignobile strage di Bologna, che tanto da vicino ricorda \u2026 quelle di piazza Fontana, di Brescia, di Peteano, del treno Italicus, ha forse fatto la sua 85a vittima?\u201d \".La vicenda Spiazzi riguarda un'intervista che il colonnello dell'esercito, ma vicino ad ambienti dell'estrema destra, rilasci\u00f2 a Giuseppe Nicotri per il settimanale \"L'Espresso\", . In questa intervista Spiazzi: \"diceva apertamente che Ciccio stava per parlare. Su di lui presto sarebbe arrivata la polizia: perch\u00e9 a Bologna, subito dopo l'esplosione alla stazione, Sergio Picciafuoco aveva dovuto dichiarare la propria identit\u00e0, e si era presentato con il falso nome di Vailati, che riconduceva ad Alberto Volo, amico di Ciccio Mangiameli e vicino al gruppo palermitano di Terza Posizione\"."}
{"id": "1098996", "revid": "1573940", "url": "https://it.wikipedia.org/wiki?curid=1098996", "title": "Monastero di San Nicola di Casole", "text": "Posto pochi chilometri a sud di Otranto, il monastero di San Nicola di Casole rappresenta uno dei luoghi pi\u00f9 importanti del Salento, a livello storico, artistico e culturale.\nStoria.\nOrigini.\nTradizione vuole che il monastero fosse fondato nel 1098 da Boemondo I d'Antiochia. Sul luogo esistevano altari, cripte e casupole dove i monaci andavano a pregare (casole, in dialetto salentino, da qui il nome S. Nicola di Casole). Successivamente Boemondo lo don\u00f2 ad un gruppo di basiliani guidati da Giuseppe, che fu primo abate del futuro monastero. La ricognizione archeologica dimostra, invece, che il sito del monastero fu gi\u00e0 occupato sin dall'VIII o IX secolo.\nIl monastero ospit\u00f2 un circolo di poeti in lingua greca, guidato dall'abate Nettario, a cui appartennero, oltre allo stesso Nettario, Giorgio di Gallipoli, Giovanni Grasso e Nicola di Otranto. Nel monastero venne creata la biblioteca, con numerosissimi volumi greci e latini. Era all'epoca una delle biblioteche pi\u00f9 ricche d'Europa.\nBattaglia di Otranto e distruzione.\nLa biblioteca venne distrutta nel 1480, in seguito alla battaglia di Otranto, nella quale la citt\u00e0 dovette soccombere agli invasori Turchi. Di essa rimangono oggi solo rovine. Qualcosa tuttavia fu salvato, grazie all'opera di Sergio Stiso, umanista grecista, e al Cardinale Giovanni Bessarione, ex Arcivescovo di Nicea esiliato dagli Ortodossi, che spesso \"prelevava\" (o per meglio dire \"razziava\", in quanto i volumi non facevano mai ritorno al loro luogo d'origine) vari manoscritti greco-bizantini nei monasteri e delle biblioteche che visitava.\nIl mosaico di Pantaleone.\nIn questo monastero, probabilmente, si form\u00f2 il mosaicista greco-idruntino Pantaleone che ci ha lasciato una delle testimonianze pi\u00f9 importanti e teologicamente ancora di controversa interpretazione, come il mosaico pavimentale della Cattedrale di Otranto, capolavoro del mosaico pugliese del XII secolo.\nDescrizione.\nLe rovine si trovano presso una masseria, percorrendo la strada litoranea in direzione di Santa Cesarea Terme. Rimane leggibile la pianta rettangolare, con parti delle mura perimetrali, e dell'abside, quasi intatto. I punti di incontro tra i lati erano finemente decorati, nelle angolature, da costoloni, tipici del gotico. L'abside \u00e8 semicircolare. Rimane un piccolo affresco, raffigurante un personaggio barbuto che alza le mani verso il cielo."}
{"id": "1098998", "revid": "36426", "url": "https://it.wikipedia.org/wiki?curid=1098998", "title": "Zar Nicola II", "text": ""}
{"id": "1098999", "revid": "1305772", "url": "https://it.wikipedia.org/wiki?curid=1098999", "title": "Lords of the Realm II", "text": "Lords of the Realm II \u00e8 un videogioco strategico a turni sviluppato e pubblicato da Impressions Games e pubblicato dalla Sierra Entertainment il 31 ottobre 1996 per i sistemi Microsoft Windows e MS-DOS. Il videogioco \u00e8 il sequel di \"Lords of the Realm\", che ha avuto un terzo seguito nel 2004, \"Lords of the Realm III\".\nLords of the Realm II: Siege Pack.\nSiege Pack \u00e8 un'espansione di \"Lords of the Realm II\" sviluppato dagli stessi produttori nel 1997 per il sistema operativo Microsoft Windows.\nL'espansione include nuove mappe, nuovi castelli e un'intelligenza artificiale migliorata. L'espansione permette di svolgere la modalit\u00e0 battaglia con la quale si pu\u00f2 attaccare o difendere il castello. Si pu\u00f2 scegliere di combattere una battaglia singola con l'intelligenza artificiale. L'espansione include un editor per la creazione delle mappe.\nLords of the Realm Royal Collection.\nLords of the Realm Royal Collection \u00e8 una raccolta uscita nel 1997 che comprende \"Lords of the Realm\", \"Lords of the Realm II\" e l'espansione \"\", sempre pubblicata dalla Sierra Entertainment."}
{"id": "1099001", "revid": "1086846", "url": "https://it.wikipedia.org/wiki?curid=1099001", "title": "Football Club Internazionale Milano 1971-1972", "text": "Questa pagina raccoglie le informazioni riguardanti il Football Club Internazionale Milano nelle competizioni ufficiali della stagione 1971-1972.\nStagione.\nLa stagione che fece seguito alla vittoria dell'undicesimo Scudetto segn\u00f2, di fatto, il \u00abcanto del cigno\u00bb per i reduci della \"Grande Inter\": alle prese con un imminente ricambio generazionale \u2014 scenario in cui, oltre alla conferma di Oriali e Bordon, si registr\u00f2 l'esordio del sedicenne Bini \u2014 i nerazzurri abdicarono in campionato, complice tra l'altro un mediocre rendimento casalingo con appena 8 vittorie davanti al proprio pubblico. Sempre capitanata da Mazzola, la \"Beneamata\" \u2014 ormai lontana parente della compagine che aveva rimontato il Milan l'anno addietro \u2014 consacr\u00f2 nuovamente Boninsegna capocannoniere della Serie A: autore di 24 realizzazioni, \"Bonimba\" risult\u00f2 contestualmente il miglior marcatore stagionale dei meneghini. La suddetta vena realizzativa non fu tuttavia sufficiente a garantire la difesa del titolo italiano, con l'Inter classificatasi al quinto posto \u2014 \"ex aequo\" con la Fiorentina \u2014 a 7 lunghezze di ritardo dalla Juventus.\nIn Coppa Campioni la formazione esord\u00ec sconfiggendo agevolmente l'AEK Atene, con una vittoria casalinga per 4-1 e una sconfitta per 2-3 in campo ellenico. Avversario degli ottavi di finale fu il tedesco Borussia M\u00f6nchengladbach, prevalso con un netto 7-1 sul proprio terreno nella circostanza passata alla storia col nome di \"partita della lattina\": col risultato in parit\u00e0, Boninsegna dovette abbandonare il gioco dopo essere rimasto ferito al capo da una lattina di Coca-Cola scagliato da un tifoso teutonico dagli spalti. Ascrivendo all'episodio la causa dello sfavorevole esito agonistico, la societ\u00e0 present\u00f2 un ricorso richiedendo la vittoria \"sub iudice\" dell'incontro: tale reclamo fu tuttavia respinto dalla UEFA, i cui regolamenti denunciarono l'assenza di elementi legislativi volti a dirimere situazioni simili. \nLa tesi difensiva avanzata dal vicepresidente Giuseppe Prisco \u2014 incentrata soprattutto sul largo passivo in termini di gol, fatto ricondotto dall'avvocato all'incidente occorso a Boninsegna \u2014 venne successivamente accolta, determinando l'annullamento della gara e la conseguente ripetizione: impostasi per 4-2 a San Siro, l'Inter strapp\u00f2 uno 0-0 nel \"retour match\" col giovane Bordon che neutralizz\u00f2 un rigore di Sieloff. Nel prosieguo del torneo la compagine di Invernizzi super\u00f2 lo Standard Liegi per una rete segnata in trasferta, estromettendo quindi ai rigori il Celtic in semifinale: approdata all'atto conclusivo del torneo, la \"Beneamata\" \u2014 con Frustalupi a rilevare Corso tra i titolari \u2014 fu per\u00f2 battuta dall'olandese Ajax con una doppietta di Johan Cruyff. In Coppa Italia \u2014 dopo un \"cappotto\" alla Reggina statisticamente ineguagliato sino al 2019 \u2014 i meneghini furono invece eliminati nella seconda fase.\nOrganigramma societario.\nArea direttiva\nArea tecnica\nArea sanitaria:\nStatistiche.\n\"Statistiche aggiornate al 1\u00ba luglio 1972\"."}
{"id": "1099002", "revid": "767487", "url": "https://it.wikipedia.org/wiki?curid=1099002", "title": "Autumn in New York", "text": "Autumn in New York \u00e8 un film del 2000 diretto da Joan Chen, e interpretato da Richard Gere, Winona Ryder e Anthony LaPaglia.\nIl film, sulla falsariga di \"Love Story\", racconta del maturo Will Keane (Richard Gere), che si innamora, forse per la prima volta, della giovane e sensibile Charlotte (Winona Ryder), una donna figlia di una sua vecchia fiamma, che scopre di essere gravemente malata di neuroblastoma al cuore.\nTrama.\nWill Keane, quarantottenne proprietario di un ristorante, non riesce a legarsi in modo serio con una donna, perci\u00f2 quando incontra Charlotte Fielding, spensierata ragazza con la met\u00e0 dei suoi anni, immagina l'ennesima storiella facile. Ma niente della loro relazione avr\u00e0 del futile e veniale.\nQuando arriva il momento in cui Will decide di chiudere la relazione, Charlotte gli confida che la loro storia, in ogni caso, non sarebbe potuta durare dato che lei sta morendo a causa di un neuroblastoma cardiaco.\nSebbene la nonna di Charlotte non sia entusiasta della loro storia d'amore, chiede a Will di non abbandonare la nipote in un momento cos\u00ec tragico.\nInfatti, la nonna non vuole che la nipote venga lasciata proprio come \u00e8 successo alla figlia con lo stesso uomo: Will \u00e8 in difficolt\u00e0, stretto tra le proprie paure e una sorta di dovere morale.\nL'unica persona che non sembra preoccupata da tale situazione \u00e8 proprio Charlotte, che ha preso con filosofia la malattia e non intende combatterla, limitandosi a vivere a pieno il tempo che rimane.\nOra Will si rende conto che per la prima volta si \u00e8 veramente innamorato di una donna ed inizia un'affannosa ricerca per cercare di salvare la sua amata.\nAlla fine, grazie anche all'aiuto di sua figlia, con cui ha un passato un po' burrascoso, Will trova un chirurgo disposto ad operare Charlotte, ma solo come ultima risorsa.\nDopo alcuni collassi, Charlotte subisce il colpo decisivo, viene ricoverata e operata ma le condizioni sono troppo gravi e quindi, alla fine, muore.\nPer la prima volta, \u00e8 Will a restare solo, ma in suo soccorso giunge la ritrovata figlia rendendolo, inoltre, nonno.\nRecensioni.\nIl film ottenne molte critiche negative; incass\u00f2 90.7 milioni di dollari a fronte di un budget di 65."}
{"id": "1099003", "revid": "1022840", "url": "https://it.wikipedia.org/wiki?curid=1099003", "title": "Magical Talroot-kun", "text": " \u00e8 un manga ed anime sh\u014dnen giapponese creato da Tatsuya Egawa e pubblicato sulla rivista giapponese Sh\u014dnen Jump della Sh\u016beisha, dal 1988 al 1992 e successivamente raccolto in 21 tank\u014dbon.\nDal manga \u00e8 stata tratta anche una serie TV anime di 87 episodi prodotta dalla Toei Animation nel 1990 e terminata il 10 maggio 1992, considerata come l'avvento del fenomeno \"kawaii\" nell'animazione per ragazze liceali.\nTra il 1991 e il 1992 sono stati inoltre creati tre film d'animazione sul personaggio, chiamati \"Majikaru Tarur\u00fbto-kun\", ' e '.\nTra il 1991 e il 1992 vennero pubblicati anche sette videogiochi basati sul manga.\nTrama.\nEdojou Honmaru frequenta la quinta elementare, e nella sua classe \u00e8 in assoluto il meno popolare ed il pi\u00f9 vessato dai prepotenti, finch\u00e9 un giorno egli incontra Magical Taruruuto-kun.\nI magici poteri di Taruruuto lo aiuteranno a confrontarsi e superare le difficolt\u00e0 di tutti i giorni, come il rapporto con le compagne di classe, gli attacchi dei bulli e numerose altre sfide.\nVideogiochi.\nNei primi anni '90 vari video game basati su \"Magical Taruruto\" vennero pubblicati per varie piattaforme. Di seguito la lista dei giochi rilasciati."}
{"id": "1099004", "revid": "1305772", "url": "https://it.wikipedia.org/wiki?curid=1099004", "title": "Lords of the Realm III", "text": "Lords of the Realm III \u00e8 un videogioco strategico a turni sviluppato e pubblicato da Impressions Games e pubblicato dalla Sierra Entertainment il 17 marzo 2004 per il sistema operativo Microsoft Windows. Il videogioco fa parte della serie di \"Lords of the Realm\", ed \u00e8 l'ultimo videogioco della Impressions Games.\nModalit\u00e0 di gioco.\nAll'inizio del gioco, il giocatore deve scegliere un nobile tra quelli standard, oppure ha la possibilit\u00e0 di crearne uno da zero. I nobili agiscono come gli utenti nel gioco, e ogni campagna completata e partita salvata \u00e8 collegata al rispettivo nobile.\nLe modalit\u00e0 di gioco sono comprese tra una campagna e una battaglia. Mentre le mappe di battaglia sono tutte disponibili fin dall'inizio quando il nobile viene creato, la campagna richiede che il giocatore completi tutti i livelli in sequenza. Il gioco possiede quatro campagne, ognuna comprendente numerosi scenari.\nBattaglia.\nNella battaglia, il giocatore \u00e8 posto in un campo di battaglia e dispone di una serie predefinita di soldati disponibili nel gioco. L'unica condizione di vittoria \u00e8 distruggere le compagnie del nemico.\nCampagna.\nNella campagna, sono disponibili tre sezioni, ognuna col rispettivo aspetto: \"strategia\", \"diplomazia\" e \"battaglia\".\nLa sezione \"strategia\" permette al giocatore di controllare la panoramica delle sue terre, dare ordini ai suoi eserciti e assegnare i vassalli alle terre che possiedono, tra gli appezzamenti che sono le suddivisioni delle terre del giocatore. Gli appezzamenti sono divisi in vari tipi, a seconda delle risorse che producono e della qualit\u00e0 che determina la velocit\u00e0 di produzione.\nQuattro sono le categorie dei vassalli:\nAccoglienza.\n\"Lords of the Realm III\" ha ricevuto un'accoglienza \"mista\" stando alle recensioni aggregate sul sito web Metacritic. Alcuni si sono lamentati, al confronto con i predecessori, per la semplificazione della gestione delle province e l'abbandono dello strategico a turni.\nIl gioco \u00e8 stato finalista al premio \"Best Budget Game\" del 2004 da parte di \"Computer Games Magazine\", vinto da \"The Political Machine\"."}
{"id": "1099005", "revid": "228587", "url": "https://it.wikipedia.org/wiki?curid=1099005", "title": "Guglielmo IV", "text": ""}
{"id": "1099006", "revid": "3115", "url": "https://it.wikipedia.org/wiki?curid=1099006", "title": "Bombardieri", "text": ""}
{"id": "1099008", "revid": "72396", "url": "https://it.wikipedia.org/wiki?curid=1099008", "title": "Dap Prampi Mesa Chokchey", "text": "\"Dap Prampi Mesa Chokchey\" (o \"\u1e6cap' Pr\u0101\u1e43 B\u012br Mes\u0101 Jog Jay\") \u00e8 la traslitterazione del khmer \u178a\u1794\u17cb\u1794\u17d2\u179a\u17b6\u17c6\u1796\u17b8\u179a\u1798\u17c1\u179f\u17b6\u1787\u17c4\u1782\u1787\u17d0\u1799, e si traduce letteralmente \"Glorioso 17 aprile\". \u00c8 stato l'inno nazionale della Kampuchea Democratica dei Khmer rossi dal 5 gennaio 1976 fino alla caduta di quest'ultima, il 7 gennaio 1979.\nTesto.\nTraduzione\n\"Glorioso 17 aprile\"\nSangue scarlatto inonda le citt\u00e0\ne le pianure della Kampuchea, la nostra Patria.\nSangue dei nostri tenaci lavoratori, dei contadini,\ndei combattenti e delle combattenti rivoluzionarie.\nQuel sangue produsse un'ira terribile e il coraggio\ndi lottare strenuamente.\nIl 17 aprile, sotto la bandiera della Rivoluzione, quel sangue ci ha liberati\ndalla schiavit\u00f9.\nHurr\u00e0! Hurr\u00e0! Glorioso 17 aprile!\nGrandiosa vittoria ancor pi\u00f9 maestosa\ndell'era di Angkor!\nCi uniamo per costruire una Kampuchea con\nuna nuova societ\u00e0 migliore, democratica, egualitaria\ne giusta. Seguiamo la strada verso la definitiva\nindipendenza. Giuriamo di difendere ad ogni costo\nla nostra Madrepatria, la nostra bella terra, la nostra\ngrande Rivoluzione!\nHurr\u00e0 per la nuova Kampuchea, la splendida\ne democratica terra dell'abbondanza! Giuriamo di tenere alta\ne sventolare la bandiera rossa della Rivoluzione.\nRenderemo la nostra Nazione la pi\u00f9 prospera,\ngrande e bella di tutte!\nGenesi e caratteristiche.\nTesto e musica hanno autori ignoti, ma alcune ipotesi attribuiscono a Pol Pot in persona la paternit\u00e0 del primo. L'adozione dell'inno fu sentenziata nell'art. 18 della \"Costituzione della Kampuchea Democratica\". Come si pu\u00f2 notare, il testo \u00e8 contraddistinto da riferimenti nazionalistici particolarmente accesi e toni bellicosi. Il titolo si riferisce al giorno della presa di Phnom Penh da parte dei Khmer rossi, il 17 aprile 1975. Va sottolineato che nel testo non \u00e8 presente nessun riferimento esplicito al marxismo, fatto del resto riscontrabile nella stessa prassi politica dei Khmer rossi (i quali raramente si auto-definivano apertamente \"comunisti\", nonostante abbracciassero tale posizione ideologica)."}
{"id": "1099009", "revid": "104852", "url": "https://it.wikipedia.org/wiki?curid=1099009", "title": "Iella", "text": ""}
{"id": "1099010", "revid": "486946", "url": "https://it.wikipedia.org/wiki?curid=1099010", "title": "Magical Taruruuto-kun", "text": ""}
{"id": "1099011", "revid": "125904449", "url": "https://it.wikipedia.org/wiki?curid=1099011", "title": "Luol Deng", "text": "Nel 2007 ha vinto l'NBA Sportsmanship Award per la sportivit\u00e0 mostrata in campo. Ha inoltre preso parte all'NBA All-Star Game nel 2012 e nel 2013.\nBiografia.\nOriginario del Sudan del Sud, Luol Deng \u00e8 nato nella trib\u00f9 dei Dinca, che sono tra gli uomini pi\u00f9 alti al mondo. Due dei suoi 9 fratelli (Ajou e Arek) giocano a basket. Luol \u00e8 l'ultimo dei 9 nati e porta quel numero di maglia proprio per questo motivo. Ha iniziato a palleggiare in Egitto (dove il padre Aldo si era trasferito per motivi di lavoro) sotto l'insegnamento del maestro Manute Bol.\nLa sua \"Luol Deng Foundation\", attiva a Chicago, in Sudan e nel Regno Unito, finanzia numerosi programmi e progetti nell'area di Chicago e soprattutto in Africa. La fondazione ha collaborato con l'UNHCR, il Programma alimentare mondiale, la NBA e i Chicago Bulls per garantire l'accesso ai beni di prima necessit\u00e0 per le popolazioni africane pi\u00f9 bisognose. \u00c8 stato insignito del Golden Icon Award for Best Sports Role Model e del 2008 UN Refugee Agency's Humanitarian of the Year Award, premio istituito dall'UNHCR come parte di un programma volto a fornire educazione scolastica e sportiva a milioni di bambini disagiati.\n\u00c8 cugino di Deng Gai e Peter Jok, anch'essi cestisti.\nCaratteristiche tecniche.\nAlto 206\u00a0cm per 100\u00a0kg di peso, Deng \u00e8 un ottimo difensore, abile a rimbalzo e dotato di un buon tiro dalla media distanza.\nCarriera.\nInizi.\nHa frequentato la St. Mary's Roman Catholic High School di Croydon (Londra). Durante questo periodo ha iniziato ad appassionarsi al calcio, diventando tifoso di Faustino Asprilla, giocatore del Newcastle United, ma ha continuato a giocare a pallacanestro, venendo anche convocato dalla Nazionale inglese under-15. Ha inoltre giocato nel Brixton TopCats. Ha rappresentato il borgo di Croydon ai London Youth Games, venendo inserito nella Hall of Fame nel 2009.\nA 14 anni si \u00e8 trasferito negli Stati Uniti, dove si \u00e8 iscritto alla Blair Academy (New Jersey), venendo nominato co-capitano della squadra di pallacanestro insieme a Charlie Villanueva, futuro giocatore NBA. Durante il suo anno da finalista al liceo, era considerato il secondo miglior talento a livello liceale dopo LeBron James. \u00c8 stato inserito nell'All-America First Team da Parade e USA Today; \u00e8 stato inoltre convocato per il McDonald's All American, al quale non ha potuto partecipare a causa di un infortunio al piede.\nDopo essersi diplomato si \u00e8 iscritto all'Universit\u00e0 Duke. Con la maglia di Duke ha disputato 37 partite (32 da titolare), con una media di 15,1 punti in 30,5 minuti a partita, venendo nominato MVP delle Southeast Regional. Chiude solo in 10\u00aa posizione in punti, rimbalzi e tiri dal campo tra le matricole nella storia dell'universit\u00e0. A fine stagione ha deciso di dichiararsi eleggibile per il draft 2004.\nNBA (2004-).\nChicago Bulls (2004-2014).\nAl draft viene selezionato con la 7\u00aa scelta assoluta dai Phoenix Suns, venendo immediatamente ceduto ai Chicago Bulls in cambio di Jackson Vroman e di una scelta al draft 2008. Nella stagione 2004-05 disputa 61 partite con una media di 11,7 punti e 5,3 rimbalzi a partita. Nonostante un infortunio al polso subito a fine stagione, viene inserito nell'All-Rookie First Team, aiutando i Bulls a qualificarsi per i play-off per la prima volta in sette anni, senza tuttavia giocare nella post-season. L'8 febbraio 2005, contro i Dallas Mavericks, ha realizzato la sua prima doppia doppia in carriera (30 punti e 11 rimbalzi).\nNella sua seconda stagione ha migliorato le sue medie, con 14,3 punti e 6,6 rimbalzi a partita. Tra il 28 febbraio e il 5 marzo 2006 ha disputato 4 partite consecutive in doppia doppia in punti e rimbalzi. I Bulls si qualificano ai play-off (anche grazie al suo contributo) per il secondo anno consecutivo, ma venendo accoppiati ai Miami Heat, dai quali vengono sconfitti per 4-3; durante questa serie mantiene circa 10 punti di media a partita.\nNel 2006-07, dopo un discreto anno da rookie e una buona stagione da sophomore, \u00e8 entrato stabilmente nel quintetto base di coach Scott Skiles, disputando da titolare tutte le 82 partite di stagione regolare. Ha inoltre migliorato tutte le sue statistiche, guidando la squadra in minutaggio (37,5 minuti a partita) e percentuale dal campo (51,7); ha inoltre avuto una media di 18,8 punti a partita. Ha inoltre ha avuto una media di falli difensivi piuttosto bassa (2,0 a partita), nonostante l'alto minutaggio e l'inferiorit\u00e0 fisica con molti pari ruolo. Il 27 dicembre 2006, nella partita contro i Miami Heat, \u00e8 stato afferrato in corsa da James Posey, rimanendo a terra dolorante; inizialmente si \u00e8 pensato che avesse subito un nuovo infortunio al polso. Posey \u00e8 stato espulso e in seguito sospeso per una partita. Tre giorni dopo ha tuttavia realizzato 32 punti contro i Cleveland Cavaliers, mettendo fine ai dubbi su un suo nuovo infortunio. Il 26 marzo 2007 ha segnato un 38 punti nella vittoria contro i Portland Trail Blazers, con 18/25 al tiro.\nNei play-off i Bulls vengono accoppiati ai Miami Heat campioni uscenti; durante questa serie Deng \u00e8 uno dei migliori, contribuendo alla clamorosa vittoria dei Bulls. In gara-1 della serie realizza 33 punti, con 14/22 al tiro, realizzando inoltre un'ottima marcatura sul leader degli Heat Dwyane Wade.\nDurante queste stagioni forma con Ben Gordon un'ottima coppia, soprattutto in attacco.\nDurante la stagione 2008-09 inizia a negoziare per il rinnovo del suo contratto con Jerry Reinsdorf, proprietario dei Bulls. La squadra gli offre un rinnovo quinquennale a 57,5 milioni di dollari, ma Deng decide di rifiutarlo per valutare tutte le proposte a fine stagione. Il 2008 non inizia tuttavia molto bene: a causa di alcuni problemi al tendine di Achille sinistro \u00e8 costretto a saltare 19 partite tra gennaio e febbraio. Nel frattempo i Bulls assumono come allenatore Jim Boylan al posto di Skiles. Disputa quindi solo 73 partite, calando a 17,0 punti e 6,3 rimbalzi a partita. Ha realizzato un season-high di 32 punti nella vittoria per 151-135 conto i Milwaukee Bucks. La stagione si rivela un fallimento. I Bulls chiudono tuttavia una stagione pessima: con un record di 33-49 non si qualificano per i play-off per la prima volta dopo quattro anni. Il GM dei Bulls John Paxson esonera nuovamente l'allenatore Boylan e mette sotto contratto Vinny Del Negro, che fino ad allora era stato assistente GM dei Phoenix Suns.\nPrima dell'inizio della stagione 2008-09 rinnova con i Bulls, firmando un contratto di 6 anni a 71 milioni di dollari. L'annuncio del rinnovo \u00e8 stato dato dal GM John Paxson, che ha dichiarato:\"Firmare Luol \u00e8 sempre stata una priorit\u00e0 per i Bulls e siamo sempre stati convinti che sarebbe stato una parte importante del nostro futuro. Siamo molto felici che Luol star\u00e0 con noi per molto tempo e che continuiamo a crescere come organizzazione.\" A causa di un infortunio ha disputato solo 48 partite. Le sue medie sono inoltre calate ulteriormente, passando a 14,1 punti e 6,0 rimbalzi a partita. I Bulls si sono qualificati per i play-off, ma Deng non \u00e8 mai sceso in campo per via dell'infortunio.\nChiude la stagione 2009-10 con 17,6 punti e 7,3 rimbalzi a partita, aumentando quindi nuovamente le sue medie e aiutando i Bulls a qualificarsi per i play-off. Realizza due season-high di 27 punti. Ha tuttavia saltato 11 partite consecutive dopo essersi slogato il polpaccio destro. Ha chiuso il primo turno di play-off, contro i Cleveland Cavaliers, con 18,8 e 5,0 rimbalzi a partita. Nell'ultima partita della serie ha segnato 26 punti, non riuscendo per\u00f2 a evitare l'eliminazione dei Bulls.\nIl 2 novembre 2010 stabilisce il suo career high nella vittoria casalinga contro i Portland Trail Blazers, mettendo a referto 40 punti, tirando con 14/19, di cui 9/11 da tre. Il 24 febbraio 2011 ha realizzato 20 punti e 10 rimbalzi, segnando inoltre la tripla della vittoria a 16 secondi dalla fine contro i Miami Heat. Durante questa stagione, su consiglio dell'allenatore Tom Thibodeau, si \u00e8 allenato per migliorare il suo tiro da tre. Nelle quattro stagioni precedenti aveva tentato 132 triple, mentre durante questa stagione ha tentato 333 triple, realizzandone 115 (34%). Chiude la stagione con 17,4 punti e 5,8 rimbalzi di media, terzo miglior marcatore dei Bulls dopo Derrick Rose (25,0) e Carlos Boozer (17,5). Questa \u00e8 la settima stagione consecutiva in cui chiude in doppia cifra. Chiude il primo turno dei play-off con 18,6 punti e 6,2 rimbalzi a partita, secondo miglior marcatore dopo Derrick Rose. Il 31 marzo 2011 Eric Bressman, giornalista di Dime Magazine, lo ha definito \"il giocatore pi\u00f9 sottovalutato\" e ha scritto che \"non \u00e8 mai stato il leader della franchigia, ma \u00e8 sempre stato la sua spina dorsale\". Thibodeau lo ha definito la \"colla\" che tiene uniti i Bulls, dichiarando inoltre che:\"Luol \u00e8 un professionista. Si allena intensamente. Si prepara bene. Studia il suo avversario. Ha aiutato questa squadra a diventare migliore ogni giorno.\" Durante i play-off \u00e8 stato il secondo miglior marcatore dei Bulls. Nella prima partita delle finali di Eastern Conference \u00e8 stato elogiato per la sua difesa su LeBron James. I Bulls verranno tuttavia sconfitti dai Miami Heat per 4-1. Chiude la serie 16,9 punti, 6,6 rimbalzi e 2,7 assist in poco meno di 43 minuti a partita.\nIl 21 gennaio 2012, nella partita contro gli Charlotte Bobcats, subisce un infortunio al polso. Nonostante inizialmente si pensasse che fosse un infortunio di lieve entit\u00e0, una risonanza magnetica ha rivelato che si era strappato il legamento del polso sinistro. Ha tuttavia deciso di rinviare l'intervento chirurgico e di giocare per il resto della stagione nonostante il dolore. Il 4 febbraio 2012 torna nel quintetto titolare, realizzando 21 punti, 9 rimbalzi, 1 palla rubata e 1 stoppata contro i Milwaukee Bucks. Il 9 febbraio 2012 viene selezionato per partecipare come riserva all'All-Star Game 2012 insieme al compagno di squadra Derrick Rose, che \u00e8 stato selezionato come titolare. Era dal 1997 (quando vennero convocari Michael Jordan e Scottie Pippen) che non venivano convocati due giocatori dei Bulls all'All-Star Game. Il 24 marzo 2012 ha realizzato il canestro della vittoria ai tempi supplementari contro i Toronto Raptors. A fine stagione viene inserito nell'All-NBA Defensive Second Team.\nChiude la stagione 2012-13 con 16,5 punti, 6,3 rimbalzi e un career-high di 3 assist a partita. Ha inoltre avuto un \"career-high\" di percentuale al tiro libero (81,6). Ha inoltre nuovamente guidato la lega in minuti a partita (38,7). Queste cifre gli valgono la convocazione per l'All-Star Game 2013 insieme al compagno di squadra Joakim Noah, entrambi come riserve. Nonostante l'assenza per l'intera stagione di Derrick Rose a causa di un infortunio al legamento crociato anteriore, i Bulls chiudono con un bilancio di 45-37, chiudendo 5\u00ba in Eastern Conference e 2\u00ba in Central Division. Al primo turno dei play-off i Bulls incontrano i Brooklyn Nets, che sconfiggono per 4-3. Al turno successivo incontrano i Miami Heat, dai quali vengono sconfitti per 4-1. Gli Heat avrebbero poi vinto il titolo NBA. Deng chiuse i play-off con 13,8 punti, 7,6 rimbalzi e 3,8 assist in 44,8 minuti di media.\nCleveland Cavaliers e Miami Heat (2014-2016).\nDopo avere rifiutato un'estensione triennale da 30 milioni di dollari complessivi coi Bulls, il 7 gennaio 2014 Deng venne ceduto dai Chicago Bulls ai Cleveland Cavaliers in cambio di Andrew Bynum e tre scelte ai prossimi Draft. Al momento della cessione Deng era il quinto giocatore con pi\u00f9 presenze e il quarto miglior marcatore nella storia dei Bulls. Nonostante la squadra non avesse raggiunto i playoffs, lui disput\u00f2 un'ottima stagione da 14,3 punti di media.\nIl 15 luglio 2014 firma un contratto biennale a 20 milioni di dollari complessivi con i Miami Heat. Dopo 2 stagioni giocate da titolare in Florida arrive alla fine del contratto stipulato con gli Heat che non rinnova, rimanendo free agent.\nLos Angeles Lakers (2016-2018).\nSi trasferisce ai Los Angeles Lakers per la stagione 2016-2017, firmando con i gialloviola un quadriennale da 72 milioni di dollari. I Lakers lo acquistarono per fargli fare da chioccia al giovane Brandon Ingram, seconda scelta assoluta al Draft NBA 2016. Con i lacustri il suo rapporto \u00e8 stato molto travagliato per via delle prestazioni non convincenti rapportate al contratto pesante che aveva sottoscritto, tanto da venire bollato come uno dei peggiori siglati durante la free agency 2016 (cos\u00ec come quello di Timofej Mozgov, all'epoca suo compagno di squadra ai Lakers), e con l'arrivo di Magic Johnson nel febbraio 2017 viene accantonato per fare spazio a Ingram, tanto da venire messo fuori rosa (cos\u00ec come Mozgov) fino alla fine della stagione.\nNella stagione successiva ha giocato soltanto una partita, quella dell'opening night prima di venire messo fuori rosa da Luke Walton. Il 1\u00ba settembre 2018 riceve un \"buyout\" dalla franchigia di Los Angeles, rinunciando a 7,5 milioni di dollari su 36,8 complessivi.\nMinnesota Timberwolves e ritiro (2018-2019).\nIl 10 settembre 2018 firma con i Minnesota Timberwolves con cui firma un contratto annuale a 2,4 milioni di dollari ritrovando il suo ex allenatore ai tempi dei Chicago Bulls Tom Thibodeau e Jimmy Butler, suo ex compagno ai tempi di Chicago.\nNonostante l'et\u00e0 avanzata e l'inattivit\u00e0, Deng ha disputato una buona seconda parte di stagione, che per\u00f2 non sono bastate per portare il team (orfano di Butler, ceduto ai Philadelphia 76ers, e dell'esonerato Thibodeau) ai playoffs.\nA fine anno rimane svincolato, e il 17 ottobre 2019 sigla un contratto di un giorno con i Chicago Bulls in modo da ritirarsi da giocatore dei tori.\nPost ritiro da giocatore.\nA novembre 2019, viene eletto presidente della Federazione cestistica del Sudan del Sud.\nA novembre 2020, viene selezionato come allenatore della nazionale di pallacanestro del Sudan del Sud per le qualificazioni al campionato africano del 2021.\nNazionale.\nNato in Sudan del Sud, ha scelto di rappresentare la Gran Bretagna dopo avere ottenuto il passaporto britannico nel 2006.\nNonostante non avesse ancora il passaporto, a livello giovanile ha rappresentato le selezioni Under-18 e Under-16 dell'Inghilterra. Con quest'ultima ha tenuto nelle qualificazioni 39,5 punti e 14 rimbalzi, senza tuttavia qualificare la squadra al torneo finale. Ha quindi disputato gli Europei giovanili, venendo nominato, grazie ai suoi 34 punti di media, MVP del torneo.\nNonostante nel giugno 2008 si fosse allenato con la selezione britannica, non ha poi partecipato alle Olimpiadi di Pechino.\nNel 2011 ha partecipato a Eurobasket tenendo di media 24,6 punti e 9,4 rimbalzi.\nPer le Olimpiadi di Londra 2012 (in cui \u00e8 stato ambasciatore), dove le squadre e gli atleti di Inghilterra, Galles, Scozia e Irlanda del Nord partecipano sotto un'unica bandiera, viene selezionato per la Nazionale di pallacanestro del Regno Unito. Priva di Gordon, che inizialmente aveva dato la propria disponibilit\u00e0 salvo poi tirarsi indietro (a causa del passaggio da Detroit a Charlotte nella sessione estiva del mercato NBA), chiude l'esperienza casalinga a cinque cerchi al 9\u00ba posto."}
{"id": "1099012", "revid": "104852", "url": "https://it.wikipedia.org/wiki?curid=1099012", "title": "Jella", "text": ""}
{"id": "1099013", "revid": "125453344", "url": "https://it.wikipedia.org/wiki?curid=1099013", "title": "Iettatore", "text": "Lo iettatore o menagramo \u00e8 una figura tradizionale, fortemente stereotipata, alla quale un pregiudizio superstizioso attribuisce nel contesto sociale il potere di portare sfortuna, solitamente in modo non intenzionale. Questo potere prende il nome di iettatura.\nA dispetto della sua natura superstiziosa, la credenza nella iettatura \u00e8 nata in ambienti contemporanei e razionalisti, quando non proprio scientifici, che hanno tentato di razionalizzare le pi\u00f9 antiche credenze magiche intorno al malocchio, dal quale la iettatura si distingue per l'assenza d'invidia. Oggetto di studio delle scienze sociali, la credenza \u00e8 ricondotta all'umano bisogno di sicurezza e da alcuni, quanto alle origini pi\u00f9 risalenti, alla psicologia dei primati (tra cui l'uomo) e al disagio con cui questi animali tollerano la fissazione dello sguardo.\nProprio per la sua origine colta e borghese, la credenza nella iettatura presenta un risvolto semiserio, s\u00ec che la fama di iettatore affibbiata ad alcuni pu\u00f2 nascere per scherzo, e ci\u00f2 nonostante procurare loro gravi conseguenze. Tale fama si lega tipicamente a certe caratteristiche fisiche e morali che rendono alcune persone invise alla comunit\u00e0: in generale il presunto iettatore ha buona cultura, riservatezza e una propensione al disincanto che confligge con la fiducia a volte illusoria degli uomini nel futuro. In Italia tacciare qualcuno di iettatura pu\u00f2 costituire reato di diffamazione.\nLo iettatore si dice anche, in metafora, \"uccello del malaugurio\", \"corvo\" o \"gufo\", in riferimento alle credenze secondo cui alcuni uccelli sarebbero latori di sventura, o per il loro verso lugubre notturno (strigidi) o per l'abitudine di cibarsi di carogne (corvi).\nEtimologia.\nI termini \"iettatore\" e \"iettatura\", con le varianti \"jettatore\" e \"jettatura\", risalgono al XVIII secolo e derivano indirettamente dal latino \"iact\u014d\", ovvero dal suo composto metafonetico \"\u0113iect\u014d\" (\u00abgetto\u00bb), attraverso il napoletano \"iettare\" (\u00abgettare\u00bb). Il riferimento \u00e8 alla ritenuta capacit\u00e0 dello iettatore di gettare il malocchio, cio\u00e8 di recare ad altri la malasorte attraverso lo sguardo.\nIl termine \"menagramo\", calco del milanese \"menagram\", \u00e8 composto da \"menare\" (\u00abportare\u00bb) e \"gramo\" (\u00abcose misere, infelici\u00bb), e si riferisce appunto a questo supposto effetto nefasto.\nOrigini.\nLa figura dello iettatore appare figlia dell'Illuminismo napoletano ed emerge per la prima volta nel 1787 in un libello del giurista Nicola Valletta, intitolato \"Cicalata sul fascino volgarmente detto jettatura\", che rappresenta il primo saggio sull'argomento. Valletta inaugura un lungo filone di trattati: nel XIX secolo se ne trovano infatti ad opera di Marugj (\"Capricci sulla jettatura\", 1815), Schioppa (\"Antidoto al fascino detto volgarmente jettatura\", 1830), Pitr\u00e8 (\"La jettatura e il malocchio in Sicilia\", 1884) e altri.\nNota Benedetto Croce che prima della \"Cicalata\" non si trova alcuna traccia della iettatura nella letteratura sulle credenze magiche. Ci\u00f2 lascerebbe supporre che la credenza non esistesse affatto, se non fosse che il Valletta, citando anche un poemetto di Cataldo Carducci, ne parla come di un fenomeno antico che ha soltanto cambiato nome. Del resto, lo iettatore si pu\u00f2 ritenere una sorta di forma moderna, svincolata dalla magia, dello spargitore intenzionale di malocchio.\nLa credenza nella iettatura si diffuse tra le classi agiate, mentre quella nella magia restava confinata nelle campagne. Questa tendenza \u00e8 stata ricostruita come \u00abmagismo secondario\u00bb, \u00abascesa del folklore\u00bb, e sarebbe dovuta alla delusione della speranza che scienza e tecnologia potessero rimediare all'insicurezza dell'uomo, mentre ne determinano piuttosto l'aggravamento (Lanternari). V'\u00e8 chi, considerando la diffusione della credenza nella iettatura tra le classi colte, che tuttavia vi guardavano tra il serio e il faceto, parla di \u00abcompromesso fra l'antico fascino stregonesco [...] e i temi del razionalismo settecentesco\u00bb (De Martino). Sulla stessa linea altri parlano di nascita, con il concetto di iettatura, di un \u00abterzo stato\u00bb intermedio tra scienza e magia, di un \u00absottoprodotto irrazionale\u00bb tipico di ogni epoca positivista, come lo fu anche la letteratura fantastica.\nGli illuministi napoletani assistettero a una vera proliferazione di iettatori \u2013 cio\u00e8 alla diffusione della credenza \u2013 e tentarono di spiegare razionalmente il fenomeno, ad esempio in termini di mesmerismo e in riferimento a una supposta trasmissione di influssi magnetici. Il medico Giovanni Leonardo Marugj interpreta il potere dello iettatore come una forza fisica esercitata da minute particelle che emanerebbero dal corpo del portatore di sventura e investirebbero le cose e le persone circostanti. Non si trattava di un'idea nuova, ma che si innestava su una lunga tradizione filosofica che fin dal medioevo attribuiva agli occhi la capacit\u00e0 di irradiare amore e odio (affascinare), ai corpi la facolt\u00e0 di spargere vapori o effluvi di natura positiva e negativa.\nV'\u00e8 sempre negli ambienti colti napoletani un sottofondo d'ironia verso la credenza, che gli autori dei trattati sul tema rendono anzi esplicito a premessa delle loro opere. L'intento scherzoso da loro dichiarato spinge Croce a sottovalutare la seriet\u00e0 dei vari saggi, mentre per altri esso \u00e8 solo finzione letteraria, utile piuttosto a legittimare la trattazione di un fatto irrazionale nel quale gli autori continuano a credere. Tale atteggiamento ambivalente dei napoletani \u00e8 stato descritto come \u00abcombinazione colta di scetticismo e credulit\u00e0, di paura reale e di enfasi scherzosa, di coscienziosa esecuzione del rituale protettivo e di comica ambiguit\u00e0 nella mimica e nella espressione del volto\u00bb.\nGli sforzi degli illuministi potrebbero spiegarsi come tentativi di dissolvere una zona d'ombra, razionalizzandola, in coerenza con la fiducia nella ragione umana, ma non mancano compiute ricostruzioni delle cause per cui proprio a Napoli sorse una teoria della iettatura, che per alcuni dipese da una maggiore arretratezza dell'illuminismo napoletano (De Martino), per altri dall'isolamento della capitale, incapace di trasmettere il razionalismo dei lumi al resto del regno (De Rosa), per altri ancora, semplicemente, dall'adozione di un \u00abdiverso modello di razionalit\u00e0\u00bb che pure nel Settecento aliment\u00f2 altre \u00abscienze popolari di matrice empirico-divinatoria\u00bb (Ferrone).\nCaratteristiche.\nConcetto.\nSebbene taluno distingua tra \"iettatore di presenza\" e \"iettatore d'intenzione\", nel senso che il primo recherebbe sventura in modo involontario e il secondo (ritenuto pi\u00f9 raro) di proposito, la figura tradizionale dello iettatore si caratterizza perlopi\u00f9 per l'assenza della volont\u00e0 di nuocere e della stessa invidia: manca cio\u00e8 una componente attiva nello scagliare il malocchio, il quale si produrrebbe per via della semplice negativit\u00e0 intrinseca dello iettatore. Il Tommaseo definisce lo iettatore \u00abspecie di stregone innocente e passivo\u00bb.\nStereotipo.\nNelle trattazioni degli albori la fisionomia dello iettatore \u00e8 descritta in modo contraddittorio dai diversi autori, ma ne esiste un tipo prevalente, con precedenti antichi e calato nel preciso stereotipo dell'individuo d'aspetto triste. Pitr\u00e8 nel 1884 descrive uno iettatore siciliano come un uomo dal \u00abviso magro, [d]al colorito cupo, olivigno, [d]al naso adunco, e specialmente [d]agli occhi biechi e loschi, rossi o blu (cio\u00e8 percorsi da una vena), piccoli, porcigni, ingrottati\u00bb. Un ritratto grosso modo affine si trova in Dumas.\nQueste descrizioni risalgono di almeno uno o due secoli, a riprova del fatto che la tradizione della iettatura ha radici pi\u00f9 antiche. Ve n'\u00e8 una simile in L\u00e1zaro Guti\u00e9rrez, mutuata da Girolamo Cardano.\nIl colorito cupo parrebbe corrispondere all'epiteto napoletano di \"faccia 'ngialluta\" rivolto dal popolo a san Gennaro tutte le volte che non si ripete il miracolo del sangue. In questo modo i napoletani apostroferebbero il santo dandogli dello iettatore, poich\u00e9 la mancata liquefazione del sangue \u00e8 interpretata come un presagio di sventura per la citt\u00e0.\nLo iettatore presenta dunque in genere caratteri fisici e morali che gli danno un aspetto e un atteggiamento severo, malinconico, realista e disincantato; a volte ha la tendenza a lamentare le proprie sventure o a interessarsi delle altrui, e la sua indole \u00e8 comunque in conflitto con il pensiero illusorio. Alla bruttezza e all'eventuale difetto fisico (calvizie, strabismo, prognatismo e, in origine, rutilismo) o deformit\u00e0 e disabilit\u00e0 si possono associare erudizione pedante o verbosa, austerit\u00e0, seriosit\u00e0, grigiore, timidezza, permalosit\u00e0, antipatia. \u00c8 infatti tipicamente una persona di ottima cultura e pi\u00f9 spesso un uomo. Il tutto si riflette anche sul suo modo di vestire castigato, calato in una vera e propria \u00abuniforme\u00bb che egli stesso talvolta pu\u00f2 caricare, ad esempio vestendo di nero e indossando occhiali scuri, nello stesso atteggiamento che Pirandello attribuisce a Rosario Chi\u00e0rchiaro.\nIl concetto di iettatore investe a volte categorie di persone portatrici di valori di penitenza, in contrasto con la spensieratezza e la gioia di vivere, come i membri degli ordini monastici maschili e femminili; altre volte riguarda i membri del clero secolare, o perch\u00e9 malvisti quali depositari di un potere religioso, o perch\u00e9 la somministrazione del viatico e altre circostanze (come la presenza al fronte dei cappellani militari) fanno s\u00ec che si trovino spesso accanto ai moribondi.\nEtichetta.\nSe lo iettatore come individuo portatore di sventura \u00e8 soltanto una figura dell'immaginario collettivo, il ruolo sociale dello iettatore \u00e8 un fenomeno reale. La fama di iettatore nasce da un'etichetta addossata a un soggetto, che per proprie caratteristiche fisiche e morali \u00e8 gi\u00e0 predisposto ad assumere il ruolo; si consolida poi per effetto della memoria selettiva (che tra le innumerevoli eventualit\u00e0 legate alla presenza dello iettatore d\u00e0 importanza solo agli eventi nefasti) e pu\u00f2 sfociare anche in emarginazione e persecuzione, fino a rendere lo iettatore un capro espiatorio al quale attribuire la colpa di tutti i mali.\nBench\u00e9 possa nascere per gioco, la fama di iettatore \u00e8 dunque foriera di conseguenze anche gravi per la persona che la subisce, come dimostrano ad esempio i casi di due noti cantanti italiani le cui carriere sono state pesantemente segnate dalla diceria. Chi \u00e8 toccato dalla nomea pu\u00f2 restare isolato, perdere il lavoro e in alcuni casi essere spinto al suicidio (o al contrario all'omicidio). Pi\u00f9 di rado la vittima pu\u00f2 accettare l'etichetta di iettatore e tenersi in disparte dalla vita sociale, come testimonia la vicenda del critico Mario Praz, che valic\u00f2 i confini italiani e suggestion\u00f2 personalit\u00e0 di prestigio. Il caso Praz testimonia l'ulteriore grave conseguenza sociale della perdita del nome, dovuta alla credenza che per evitare l'evocazione dell'influsso malefico esso vada sottaciuto o al massimo richiamato in perifrasi come \u00abl'illustre anglista\u00bb, a volte anche dopo la morte della persona.\nRituali.\nLa tradizione popolare impone il compimento di scongiuri al passaggio dello iettatore o dopo essere stati investiti dal suo influsso nefasto. Questi scongiuri includono toccare oggetti di ferro come chiodi o chiavi, toccare corni (in particolare il corno rosso), toccarsi i testicoli, fare le corna o il gesto delle fiche, recitare orazioni o formule magiche, sputare o segnarsi. I rimedi ritenuti pi\u00f9 efficaci coinvolgono lo stesso iettatore, chiamato a toccare la propria vittima gi\u00e0 colpita dalla sventura o a donare corni di corallo in via preventiva; tale ultimo rimedio \u00e8 ritenuto particolarmente potente e in grado di preservare anche dall'influenza di altri iettatori.\nCasi storici.\nLa fama di iettatore ha investito numerosi personaggi storici, inclusi poeti come George Byron, cos\u00ec percepito anche a causa della sua zoppia, e Heinrich Heine. Tra i capi di stato troviamo Napoleone III, Guglielmo II, Alfonso XIII; tra i capi di governo il primo ministro italiano Antonio Salandra. Credeva profondamente nella iettatura Ferdinando II di Borbone, capace di far scendere un uomo da una nave sulla quale si era imbarcato, dopo essere stato avvisato che si trattava di uno iettatore, ossessionato da certe figure umane tra cui i frati e propenso a ricondurre a un influsso malefico la stessa malattia che poi lo uccise.\nLa nomea di iettatore non ha risparmiato neppure alcuni papi, come Pio IX e Leone XIII. Verso il primo la propaganda anticlericale si spinse a diffondere due appositi volantini, il \"Corollario di jettature\" e \"Pio IX, ossia l'uomo jettatore\" (1849 circa), attribuendo all'influsso nefasto di papa Mastai una serie di eventi luttuosi e calamit\u00e0, dopo la loro verificazione. Le voci su Pio IX nascevano dalla delusione delle aspettative che il pontefice aveva ingenerato in ambienti liberali nei primi anni di regno. Il papa da parte sua in pi\u00f9 occasioni ironizz\u00f2 sul proprio presunto potere iettatorio. Leone XIII fu tacciato di iettatura per via dell'alto numero di cardinali morti sotto il suo (lungo) pontificato.\nMussolini era molto superstizioso e durante il ventennio fascista non pochi personaggi incapparono nella triste fama di iettatori. Tra questi in particolare il ministro degli esteri britannico Anthony Eden, al quale il duce rivolse apertamente il gesto delle corna vedendolo inciampare a Palazzo Venezia. Dal canto suo, Galeazzo Ciano riferisce che Starace ud\u00ec, per poi farlo arrestare, il deputato Egilberto Martire spargere su di lui (Ciano) la fama di iettatore. Martire sarebbe presto passato dall'arresto al confino di polizia.\nPi\u00f9 di recente sono stati accusati di essere menagrami Marco Masini e Mia Martini con riflessi notevoli sulla vita personale e sulla carriera artistica.\nCultura.\nScienza.\nNon vi sono prove scientifiche dell'esistenza della iettatura, che rimane una pura superstizione. La credenza in essa si fonda su un comune errore logico del tipo \"post hoc ergo propter hoc\": se un evento sfortunato si verifica dopo l'apparizione dello iettatore, a quest'ultima viene attribuita la causa del primo, mentre in realt\u00e0 tra i due fatti esiste solo un rapporto temporale. La convinzione si pu\u00f2 rafforzare anche per causa di suggestione: la fede nella iettatura cio\u00e8 pu\u00f2 condurre un soggetto ad agire proprio in modo da determinare gli eventi negativi temuti, secondo il meccanismo della profezia autoavverata.\nPiuttosto, le scienze sperimentali tentano di spiegare i motivi della credenza nella iettatura, nel malocchio e nell'irrazionale in genere. Una teoria sostiene che questa credenza possa dipendere da alterazioni neuronali a livello dell'ippocampo del lobo temporale del cervello. Il fenomeno \u00e8 per\u00f2 troppo esteso per potersi spiegare solo in questi termini e non riconoscere, invece, prevalenti ragioni psicologiche e socioculturali.\nTuttavia neanche il mondo scientifico contemporaneo \u00e8 stato immune dal prendere in considerazione \u2013 sia pure perlopi\u00f9 in senso scherzoso \u2013 l'eventualit\u00e0 che la semplice presenza di un individuo possa produrre effetti sfavorevoli su un ambiente. \u00c8 il caso del cosiddetto effetto Pauli che, nel mondo della fisica, si riferisce all'avaria delle apparecchiature tecniche al cospetto dei fisici teorici. Il concetto trae origine da una serie di incidenti avvenuti nel 1924 in presenza di Wolfgang Pauli. Nonostante il carattere di facezia generalmente attribuito all'effetto, alcuni fisici dell'epoca mostravano di credervi, e lo stesso Pauli lo riconduceva alla nozione di sincronicit\u00e0 formulata dall'amico Jung.\nL'argomento \u00e8 in tutti i casi pi\u00f9 pertinente alle scienze sociali (antropologia culturale, sociologia, psicologia), che analizzano la credenza, le sue forme e la sua diffusione da vari punti di vista (sociale, economico, storico, geografico), ricollegandola spesso a un bisogno di controllo degli eventi e di rassicurazione di fronte all'incertezza dell'esistenza. Le sue origini remote sono ravvisate da alcuni, oltre che in un animismo atavico (Freud), in certi meccanismi biologici e psicologici che regolano la determinazione delle gerarchie tra i primati e producono in questi animali il fastidio di essere fissati dallo sguardo altrui.\nPolitica.\nCome dimostrano il caso di papa Pio IX e l'atteggiamento del fascismo, la fama di iettatore \u00e8 uno strumento di lotta politica e un'arma di propaganda. Nel dibattito politico italiano l'accusa di portare sfortuna risulta infatti un luogo comune piuttosto frequente, per sua natura insensibile a ogni smentita. Lo stesso autore di un'accusa di questo tipo, l'ex presidente della Repubblica Cossiga, che la rivolse al presidente della Commissione europea Prodi (1999), dichiar\u00f2 a margine della polemica: \u00abin Italia \u00e8 pi\u00f9 dannoso dare dello jettatore e del menagramo che non del ladro o pedofilo\u00bb. Nel XXI secolo l'attribuzione agli avversari di poteri iettator\u00ee si \u00e8 amplificato nella comunicazione in Internet, come nel dileggio che colp\u00ec a pi\u00f9 riprese sul web il presidente del consiglio Renzi e fu condiviso da personalit\u00e0 politiche di opposte tendenze (2016).\nDiritto.\nIl diritto non crede nel soprannaturale e ritiene perci\u00f2 irrilevanti la iettatura e il malocchio. Dal punto di vista penale, ad esempio, l'omicidio tentato per mezzo di poteri paranormali \u00e8 un caso di scuola di reato impossibile per inidoneit\u00e0 dell'azione. Anche quando un soggetto compia un atto dal quale discenda poi, per cause da lui incontrollabili, la morte o la lesione della vittima designata \u2013 ad esempio la induce a prendere un mezzo di trasporto augurandosi un incidente che poi avviene davvero \u2013, tale soggetto non \u00e8 punibile: si verifica infatti l'interruzione del nesso causale (una causa sopravvenuta \u00e8 stata sufficiente, da sola, a determinare l'evento), se non proprio l'esclusione del nesso medesimo (l'evento non \u00e8 conseguenza dell'azione). Invece, come ha chiarito la Corte di cassazione, additare qualcuno come iettatore pu\u00f2 integrare il reato di diffamazione e rappresenta una condotta discriminatoria."}
{"id": "1099014", "revid": "181699", "url": "https://it.wikipedia.org/wiki?curid=1099014", "title": "Jettatore", "text": ""}
{"id": "1099016", "revid": "181699", "url": "https://it.wikipedia.org/wiki?curid=1099016", "title": "Iettatura", "text": ""}
{"id": "1099017", "revid": "181699", "url": "https://it.wikipedia.org/wiki?curid=1099017", "title": "Jettatura", "text": ""}
{"id": "1099019", "revid": "3115", "url": "https://it.wikipedia.org/wiki?curid=1099019", "title": "Binocoli", "text": ""}
{"id": "1099020", "revid": "163946", "url": "https://it.wikipedia.org/wiki?curid=1099020", "title": "Yapoo", "text": ""}
{"id": "1099021", "revid": "125851685", "url": "https://it.wikipedia.org/wiki?curid=1099021", "title": "Ostiense", "text": "Ostiense \u00e8 il decimo quartiere di Roma, indicato con Q. X.\nIl toponimo indica anche la zona urbanistica 11A del Municipio Roma VIII di Roma Capitale.\nFino al 1930 esist\u00e9 anche un suburbio omonimo indicato con S.O.\nTerritorio.\nSi trova nell'area sud della citt\u00e0, a ridosso delle Mura aureliane e del fiume Tevere.\nIl quartiere confina:\nStoria.\nA seguito della proclamazione del Regno d'Italia, viene costruito nei primi anni '60 del XIX secolo il Ponte dell'Industria che collega le aree di Ostiense e Portuense, divise dal fiume Tevere. Dapprima \"Ponte San Paolo\" ed adibito alla mobilit\u00e0 ferroviaria, viene sostituito da ponte di nuova costruzione agli inizi del XX secolo, passando ad altro uso. Al giorno d'oggi \u00e8 conosciuto ai romani semplicemente come \"Ponte di ferro\" e serve il trasporto su strada e la mobilit\u00e0 pedonale.\nEtimologicamente deriva dal termine latino \"hostia\", cio\u00e8 \"vittima\". L'area del quartiere Ostiense nasce a ridosso del centro storico di Roma, nello specifico, delle antiche Mura Aureliane, come accesso militare romano alle acque del mare.\nOstiense comunque, prese il nome dall'antica \"Porta Ostiensis\" (caduta in disuso presto, in favore di altre antiche porte romane), dalla quale si estende via Ostiense collegante il Colle Aventino della citt\u00e0 di Roma, al litorale di Ostia, che deve essere stata il primo vero successo militare degli antichi romani. Oggi, questo monumento \u00e8 chiamato Porta San Paolo per la, poco distante, enorme basilica papale di San Paolo fuori le mura, seconda per grandezza soltanto alla basilica di San Pietro in Vaticano. Intorno ad essa durante il processo di cristianizzazione medievale inizi\u00f2 a formarsi nel IX secolo un insediamento fortificato che prese il nome di Giovannipoli, da Papa Giovanni VIII. I personaggi antichi di \"Pietro\", \"Paolo\", e \"Giovanni\", sono di riferimento per la religione cristiana in quanto apostoli missionari del Vangelo di Ges\u00f9 vissuti al tempo di Cristo in Galilea, ed approdati nel mondo antico greco-romano in predicazione.\nSviluppo moderno.\nIl moderno sviluppo urbanistico comincia intorno al 1907 quando il sindaco Ernesto Nathan inizi\u00f2 a promuovere la creazione di una zona industriale all'inizio della via Ostiense. Su questo impulso, e complice anche il Piano Regolatore del 1909, furono costruiti un porto fluviale, un Gasometro, la Centrale Montemartini, i Mercati Generali inaugurati con l'ascesa del fascismo nel 1921.\nDurante il fascismo viene usata stazione ferroviaria di Roma Ostiense di nuova costruzione (1938), per accogliere Hitler e le sue delegazioni naziste nella capitale, decorata in maniera di mitologia, papale, ed imperiale fascista.\nDopo la seconda guerra mondiale, la zona si rivela molto legata al sentimento religioso campanilistico di devozione sociale alla chiesa cattolica. Filo-meridionale dunque, negli anni '70 viene riconosciuta zona urbanistica al fianco delle zone di Marconi e San Paolo ad ovest, e di Garbatella ad est.\nCon il declino degli anni '80 dell'USSR, seguito dai Mondiali del '90, la fine della Prima Repubblica e l'avvento di Silvio Berlusconi, la piccola zona attraversa una fase di transizione lunga due decenni. In occasione dei Mondiale del '90 viene costruito l'Air Terminal che collega il retro della Stazione Ostiense alla zona Garbatella. Il quartiere Ostiense contraddistinto sin dagli inizi del XX secolo da grande vitalit\u00e0 dovuta alla presenza di siti industriali, tra i quali quello dei Mercati Generali \u00e8 stato il pi\u00f9 caratteristico fino alla sua chiusura, ospita dal 1992 l'Universit\u00e0 degli Studi Roma Tre. Con il nuovo Piano Regolatore del 2008 la zona Ostiense come definita dagli anni '70 si evolver\u00e0 come parte della nuova citt\u00e0 metropolitana di Roma Capitale.\nIl 30 marzo del 2008, \u00e8 stato inaugurato, nel parco Schuster, un monumento commemorativo per le vittime dell'attentato del 12 novembre 2003 alla base militare di Nassiriya. L'opera \u00e8 stata progettata dallo scultore Giuseppe Spagnulo.\nAll'inizio della crisi economica mondiale del 2008 terminano i lavori del cavalcaferrovia Ponte Ostiense che collega la via Ostiense alla via Cristoforo Colombo. Artisticamente ricercata opera di infrastruttura, ed intitolato a Settimia Spizzichino, sopravvissuta alla deportazione nazi-fascista nel corso del secondo conflitto mondiale.\nTra le numerose iniziative di carattere sociale, il quartiere \u00e8 anche sede di attivit\u00e0 della comunit\u00e0 cristiana di base fondata da Giovanni Franzoni, oltre che di comunit\u00e0 gay, quali Arcigay, Circolo di cultura omosessuale Mario Mieli, Di' Gay Project. Negli anni novanta, nei pressi dell'ex gasometro di via Ostiense, nacquero gli eventi del \"Muccassassina\". Ferzan \u00d6zpetek, che vive tuttora nel quartiere, ambient\u00f2 buona parte del film del 2001 \"Le fate ignoranti\" in un palazzo di via del Porto Fluviale 35.\nLa zona della Garbatella ospita il numero pi\u00f9 alto di abitanti del quartiere, circa tre su quattro.\nStemma.\nD'azzurro al faro d'argento.\nGeografia antropica.\nUrbanistica.\nNel territorio del quartiere Ostiense si estendono le seguenti zone urbanistiche: l'omonima 11A, la 11B Valco San Paolo e la 11C Garbatella per intero, a sud la parte nord della 12A Eur e a nord la parte sud della 1C Aventino."}
{"id": "1099022", "revid": "155634", "url": "https://it.wikipedia.org/wiki?curid=1099022", "title": "Aurelio (Roma)", "text": "Aurelio \u00e8 il tredicesimo quartiere di Roma, indicato con Q. XIII.\nGeografia fisica.\nTerritorio.\nSi trova nell'area ovest della citt\u00e0, a ridosso delle Mura leonine e delle Mura aureliane.\nIl quartiere confina:\nStoria.\nL'Aurelio \u00e8 fra i primi 15 quartieri nati nel 1911, ufficialmente istituiti nel 1921 e prende il nome dalla via Aurelia.\nStemma.\nDi porpora all'aquila abbassata d'oro, armata di rosso, coronata d'oro, stringente negli artigli a destra la spada, a sinistra il volumen.\nGeografia antropica.\nUrbanistica.\nNel territorio del quartiere Aurelio si estendono le zone urbanistiche 18A Aurelio Sud, 18D Aurelio Nord e l'area sud della 19A Medaglie d'Oro.\nOdonomastica.\nVista la vicinanza con la Citt\u00e0 del Vaticano, strade e piazze del Quartiere Aurelio sono dedicate, per la maggior parte, a pontefici e cardinali. Nella parte settentrionale del quartiere, invece, la toponomastica ricorda principalmente eminenti giuristi. Nella parte nord-ovest, invece, vi sono alcuni odonimi riferiti a letterati ed umanisti. I toponimi del quartiere possono essere ricompresi nelle seguenti categorie:"}
{"id": "1099023", "revid": "123186530", "url": "https://it.wikipedia.org/wiki?curid=1099023", "title": "Trionfale", "text": "Trionfale \u00e8 il quattordicesimo quartiere di Roma, indicato con Q. XIV.\nCon lo stesso termine si designa la zona urbanistica 19E inclusa nel contiguo suburbio Della Vittoria, che ne rappresenta l'estensione in direzione nord-ovest. Entrambe le suddivisioni amministrative fanno parte del Municipio Roma XIV.\nGeografia fisica.\nTerritorio.\nSi trova nell'area ovest della citt\u00e0, a ridosso delle Mura leonine e comprende il parco regionale urbano del Pineto.\nIl quartiere confina:\nLa zona urbanistica si estende sul suburbio Della Vittoria e confina:\nStoria.\nIl Trionfale \u00e8 fra i primi 15 quartieri nati nel 1911, ufficialmente istituiti nel 1921.\nPrende il nome dalla via Trionfale, che lo attraversa. Questa era la strada attraverso la quale i generali romani vincitori entravano a Roma dopo le loro battaglie.\nDurante tutto il Medioevo, attraverso questa stessa via, i pellegrini provenienti dalla via Francigena arrivavano nella citt\u00e0 eterna. A testimonianza di questo passato \u00e8 rimasta la piccola chiesa rettoria di San Lazzaro in Borgo del XII secolo dove i pellegrini dovevano sostare prima di essere ammessi nella citt\u00e0.\nStemma.\nDi rosso al trofeo d'argento.\nGeografia antropica.\nOdonomastica.\nL'odonomastica del Quartiere Trionfale \u00e8 dedicata, nell'area sud, ad ammiragli, eroi della Marina Militare e battaglie navali di rilievo nella storia italiana, mentre nella porzione nord-occidentale vie e piazze ricordano perlopi\u00f9 eroi di guerra (lungo l'asse costituito da viale delle Medaglie d'Oro) ed autori antichi. I viali situati all'interno del parco di via Proba Petronia sono intitolati ad attori italiani. Alcune vie nei dintorni della Circonvallazione Trionfale sono dedicate a filosofi illustri. I toponimi del quartiere possono essere ricompresi nelle seguenti categorie:"}
{"id": "1099024", "revid": "1272592", "url": "https://it.wikipedia.org/wiki?curid=1099024", "title": "Tor di Quinto", "text": "Tor di Quinto \u00e8 il diciottesimo quartiere di Roma, indicato con Q. XVIII.\nIl toponimo indica anche la zona urbanistica 20A del Municipio Roma XV di Roma Capitale.\nIl nome deriva da una torre posta al V miglio dalla Porta Ratumena.\nGeografia fisica.\nTerritorio.\nSi trova nell'area nord della citt\u00e0, a ridosso della sponda destra del fiume Tevere e della sponda destra del rivolo dell'Aniene, affluente del primo.\nIl quartiere confina:\nLa zona urbanistica confina:\nStoria.\nIl quartiere viene definito ufficialmente, insieme al suburbio omonimo, il 1\u00ba marzo 1954, mediante variazione del dizionario toponomastico, dalla suddivisione del precedente suburbio S. I Parioli in due comprensori: quartiere Q. XVIII Tor di Quinto e suburbio S. I Tor di Quinto.\nTor di Quinto conobbe un forte impulso edilizio-urbanistico negli anni cinquanta e negli anni sessanta con l'espansione della zona nord della citt\u00e0.\nFino al 1930/40 Tor di Quinto era considerata una zona praticamente fuori citt\u00e0. L'ultimo \"avamposto\" prima di raggiungere Tor di Quinto era piazzale di Ponte Milvio, dal quale si poteva arrivare per mezzo di un tranvai (la linea 101) ad una delle propaggini settentrionali del quartiere, ossia il capolinea di via dei Due Ponti. Il mezzo pubblico, chiamato dal popolo \"er tranvetto\" o anche \"er 101\", collegava due zone che all'epoca dei citati periodi storici erano considerate remote dai pi\u00f9, anche se da Ponte Milvio (chiamato dal popolo romano ancora oggi \"Ponte Mollo\") si potevano raggiungere facilmente un quartiere altolocato come i Parioli o il popoloso Flaminio.\nI Parioli ospitavano la classe alta, il Flaminio la classe media, medio-alta e i ceti artigianali, Ponte Milvio la classe medio-bassa operaia e artigianale, mentre Tor di Quinto, a causa della vocazione \"campagnola\" e \"fuori porta\", ospitava una classe medio-bassa contadina (i cosiddetti \"vignaroli\", piccoli orticoltori/braccianti locali che operavano proprio in quelle zone ove ora vi sono numerose civili abitazioni). Nella zona non c'erano case organicamente distribuite, ma una sorta di villaggio sparso su un territorio che andava da quello che oggi \u00e8 corso Francia (alcune vecchie case del periodo sono ancora visibili) a via dei Due Ponti, passando per i pressi della caserma di Cavalleria che occupava anche le zone che sono ora di pertinenza dei Carabinieri e di un centro sportivo della Marina militare.\nInoltre, sul viale di Tor di Quinto, vi sono ancora antiche strutture di epoca umbertina, separate dai \"Lancieri di Montebello\" dove l'Arma di cavalleria si addestrava e dove si disputavano tornei equestri di spessore nazionale e internazionale. In tali strutture furono girate nel 1936 anche alcune sequenze del film \"Cavalleria\" con Amedeo Nazzari, Elisa Cegani, Ernst Nadherny, Enrico Viarisio, Anna Magnani, Mario Ferrari, Silvio Bagolini per la regia di Goffredo Alessandrini.\nDescrizione.\nTor di Quinto, ancora fino ai primi anni settanta del ventesimo secolo, era considerata zona periferica: basti pensare che in tali periodi si potevano vedere pascolare armenti in alcuni luoghi (nei pressi di via Monterosi) e, pi\u00f9 che in altre zone romane, il circondario rammentava come fosse ancora verace (anche se solo in certi rari tratti) la campagna romana con i tipici acquitrini che permanevano anche molto tempo dopo le piogge.\nSempre a Tor di Quinto fu costruita in epoca umbertina una grande struttura detta del TSN (Tiro a Segno Nazionale), tuttora esistente e ubicata sul lungo viale omonimo.\nAd un capo di corso di Francia (verso il centro della citt\u00e0), si trova un monumento ai Caduti di Tor di Quinto nella Grande Guerra sul quale si trova incisa la scritta in lingua latina: \"VICTORES VICTVRI\", \"Coloro che vincono saranno i vincitori\". Tale monumento fu sezionato e trasportato, negli anni sessanta, da una zona limitrofa, al luogo dove attualmente \u00e8 ubicato ove fu ricostruito e riposizionato, ci\u00f2 a causa di sostanziali lavori di ampliamento stradale nella zona di Corso di Francia, appunto.\nDurante gli anni venti/trenta, a Tor di Quinto, fu edificata la R. Scuola Elementare \"Ferrante Aporti\".\nIl quartiere ospita alcune caserme militari tra cui:\nPer la descrizione degli avvenimenti che portarono alla concessione di tale medaglia vedasi sito della Presidenza della Repubblica.\nDa un punto di vista urbanistico sorgono all'interno del quartiere importanti manufatti/opere pubbliche come il Ponte Flaminio iniziato sul calare degli anni trenta del XX secolo e completato nel 1951 ed anche il Ponte di Tor di Quinto costruito in occasione delle Olimpiadi di Roma del 1960.\nInfrastrutture e trasporti.\nTor di Quinto \u00e8 servita dalla omonima fermata posta lungo la ferrovia Roma-Civitacastellana-Viterbo, servita da treni regionali ATAC.\nFra il 1906 e il 1932 la localit\u00e0 era servita da una fermata della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN)."}
{"id": "1099025", "revid": "155634", "url": "https://it.wikipedia.org/wiki?curid=1099025", "title": "Ardeatino", "text": "Ardeatino \u00e8 il ventesimo quartiere di Roma, indicato con Q. XX.\nPrende il nome dalla via Ardeatina.\nGeografia fisica.\nTerritorio.\nSi trova nell'area sud della citt\u00e0, a ridosso delle Mura aureliane.\nIl quartiere confina:\nStoria.\nNei primi giorni di settembre del 1943, dopo l'armistizio, il quartiere, come molte altre zone a sud della citt\u00e0 fu teatro di diversi combattimenti tra la popolazione resistente e i nazifascisti. Nel dopoguerra fu eretto, nella piazza della zona detta Montagnola, un monumento ai caduti circondato da un parco pubblico, a ricordo dei tragici eventi del 1943. Il 24 marzo 1944, presso le Fosse Ardeatine, avvenne uno dei pi\u00f9 efferati atti di rappresaglia dell'esercito di occupazione tedesco.\nMonumenti e luoghi d'interesse.\nArchitetture religiose.\nIl complesso dell'Abbazia delle Tre Fontane si trova su via di Acque Salvie, lungo la via Laurentina."}
{"id": "1099027", "revid": "95049", "url": "https://it.wikipedia.org/wiki?curid=1099027", "title": "Alessandrino (Roma)", "text": "Alessandrino \u00e8 il ventitreesimo quartiere di Roma, indicato con Q. XXIII.\nPrende il nome dall'acquedotto Alessandrino, opera dell'imperatore Alessandro Severo.\nGeografia fisica.\nTerritorio.\nSi trova nell'area est della citt\u00e0.\nIl quartiere confina:\nStoria.\nNasce nel 1961 dalla trasformazione del soppresso suburbio Prenestino-Labicano, del quale rimangono alcune targhe stradali con la numerazione S. IV.\nDurante l'occupazione tedesca di Roma, fu protagonista della Resistenza romana grazie alla banda del Gobbo del Quarticciolo che controllava il quartiere, rendendolo un nido di vespe per i tedeschi, alla stregua di Centocelle, Torpignattara, Quadraro e la borgata Gordiani.\nNel marzo del 2013, all'angolo fra la via Prenestina e via di Tor Tre Teste, durante uno scavo per la realizzazione di un nuovo edificio, \u00e8 stata trovata una necropoli databile tra il I a.C. e gli inizi del II secolo d.C. affiancata ai basolati della antica via Prenestina.\nLa parte scoperta della strada \u00e8 lunga 50 metri, larga 4 e con due marciapiedi larghi 2 che la separano da 22 mausolei: sul lato nord 11 a pianta quadrata, sul lato sud 10 a pianta quadrata e 1 pianta circolare. Sono state trovate anche 105 tombe a fossa e diverse olle con resti cinerari.\nMonumenti e luoghi d'interesse.\nAree naturali.\nNel quartiere ci sono estese aree verdi, come il parco Giovanni Palatucci, detto anche parco di Tor Tre Teste, e il parco Davide Franceschetti.\nGeografia antropica.\nUrbanistica.\nNel territorio dell'Alessandrino si estendono le zone urbanistiche 7B Alessandrina e 7E Tor Tre Teste (intera).\nFa inoltre parte del quartiere l'area urbana del Quarticciolo.\nLa Citt\u00e0 Alessandrina.\nNel 2006 il comune di Roma ha aperto un bando per la progettazione e la realizzazione del Centro Culturale Integrato \u201cCitt\u00e0 Alessandrina\u201d e per il nuovo assetto del Parco Alessandrino; nella Gazzetta Ufficiale n.84 del 20 luglio 2007 \u00e8 stato pubblicato il protocollo d'intesa tra il Comune e l'Ordine degli Architetti. Il progetto, che dovrebbe coprire un'area di 2700 m\u00b2, ha un costo stimato intorno ai \u20ac 3.500.000,00.\nIl progetto, del progettista Valeriano Ballini, aggiudicato dallo Studio B. Pardini - M. Trionfera, prevede spazi pubblici (parchi, verde pubblico e piazze), edifici pubblici (centri servizi polifunzionali) e aree per la cultura (centri culturali polifunzionali).\nOdonimia.\nOltre alle quattro vie di confine del quartiere, via Prenestina, via Casilina, viale Palmiro Togliatti e via di Tor Tre Teste, e il viale Alessandrino che lo divide in due, sono presenti due aree tematiche ben distinte: una dedicata a cittadine della Puglia nell'area del Quarticciolo e l'altra a tema botanico, nella restante parte sud della zona urbanistica Alessandrina, fino a via Casilina.\nInfrastrutture e trasporti.\nStrade.\nIl 21 settembre 2015 \u00e8 stata inaugurata la nuova tratta stradale Prenestina bis, che collega questo quartiere dalla via Prenestina dal tratto fra via Candiani e via Trani, con la zona di Torre Spaccata, sempre sulla via Prenestina, all'altezza di via Longoni. Con delibera del Consiglio Comunale n. 86 del 27 maggio 2016, il viale \u00e8 stato dedicato a Enzo Ferrari."}
{"id": "1099028", "revid": "155634", "url": "https://it.wikipedia.org/wiki?curid=1099028", "title": "Appio-Pignatelli", "text": "Appio-Pignatelli \u00e8 il ventiseiesimo quartiere di Roma, indicato con Q. XXVI.\nPrende il nome dalla via Appia-Pignatelli che lo attraversa diagonalmente. Essa, a sua volta, prese il suo nome da Papa Innocenzo XII (nato Antonio Pignatelli), il quale in occasione del Giubileo del 1700 decret\u00f2 l'apertura di questa strada, arteria di raccordo tra l'Appia nuova (che delimita il confine settentrionale del quartiere) e l'Appia antica (che ne delimita il confine meridionale).\nGeografia fisica.\nTerritorio.\nSi trova nel quadrante sud-sud-est della citt\u00e0.\nIl quartiere confina:\nStoria.\nNasce nel 1961 dalla trasformazione del soppresso suburbio Appio-Latino, del quale si possono ancora trovare alcune targhe stradali con la numerazione S. VI.\nMonumenti e luoghi d'interesse.\nSiti archeologici.\nSi trovano tutti lungo il IV miglio di via Appia Antica.\nGeografia antropica.\nUrbanistica.\nNel territorio del quartiere Appio-Pignatelli si estendono le zone urbanistiche 10D Pignatelli e parte della zona 11X Appia Antica Nord."}
{"id": "1099029", "revid": "486946", "url": "https://it.wikipedia.org/wiki?curid=1099029", "title": "Aldarion", "text": ""}
{"id": "1099030", "revid": "33689", "url": "https://it.wikipedia.org/wiki?curid=1099030", "title": "Lords of the Realm Royal Collection", "text": ""}
{"id": "1099031", "revid": "767487", "url": "https://it.wikipedia.org/wiki?curid=1099031", "title": "Venere e amorini", "text": "Venere e amorini \u00e8 un dipinto a olio su tela di 23 \u00d7 23,5\u00a0cm realizzato nel 1925 dal pittore spagnolo Salvador Dal\u00ed.\nFa parte di una collezione privata.\nLa donna di schiena \u00e8 la dea Venere, intorno a lei sono raffigurati alcuni putti intenti a giocare tra loro.\nL'amorino che porge una conchiglia alla dea ha i tratti di Picasso."}
{"id": "1099032", "revid": "486946", "url": "https://it.wikipedia.org/wiki?curid=1099032", "title": "Matriarcale", "text": ""}
{"id": "1099036", "revid": "712828", "url": "https://it.wikipedia.org/wiki?curid=1099036", "title": "Lond Daer Ened", "text": ""}
{"id": "1099037", "revid": "712828", "url": "https://it.wikipedia.org/wiki?curid=1099037", "title": "Lond Daer", "text": ""}
{"id": "1099039", "revid": "712828", "url": "https://it.wikipedia.org/wiki?curid=1099039", "title": "Vinyalond\u00eb", "text": ""}
{"id": "1099040", "revid": "712828", "url": "https://it.wikipedia.org/wiki?curid=1099040", "title": "Vinyalonde", "text": ""}
{"id": "1099042", "revid": "124123", "url": "https://it.wikipedia.org/wiki?curid=1099042", "title": "Y\u014dko Mitsuya", "text": "Nel 2006 recita nel ruolo di protagonista nel film \"T\u014dky\u014d daigaku monogatari\", tratto dall'omonimo manga di Tatsuya Egawa."}
{"id": "1099043", "revid": "767487", "url": "https://it.wikipedia.org/wiki?curid=1099043", "title": "Ulisse schernisce Polifemo", "text": "Ulisse schernisce Polifemo \u00e8 un dipinto a olio su tela (132,5\u00d7124 cm) del pittore inglese William Turner, realizzato nel 1829 e conservato alla National Gallery di Londra.\nIl soggetto del dipinto, che secondo John Ruskin \u00e8 il \u00abquadro centrale della carriera di Turner\u00bb, \u00e8 esplicitamente desunto dall\"'Odissea\" di Omero. Ulisse, sulla via del ritorno di Itaca, viene fatto prigioniero del ciclope Polifemo. Grazie al suo ingegno, Ulisse riesce a superare in astuzia il ciclope, arrivando ad ubriacarlo e ad accecare con un palo arroventato il suo unico occhio. Con questo ingegnoso stratagemma Ulisse riesce a sottrarsi alla prigionia di Polifemo, che oltre a essere cieco non riesce neppure a rivelare agli altri ciclopi il nome di chi lo avesse accecato, siccome l'eroe non rivel\u00f2 la propria identit\u00e0, nominandosi invece \u00abNessuno\u00bb.\nTurner rappresenta il momento in cui Ulisse e i compagni, dopo essere fuggiti dal Ciclope, si allontanano su una barca e scherniscono il nemico sconfitto. Al centro della composizione veleggia la grandiosa barca di Ulisse, mentre Polifemo - divorato dalla collera - \u00e8 colto mentre si contorce, diventando un tutt'uno mostruoso con la montagna. Pur rivolgendosi a un tema mitologico, questo dipinto \u00e8 caratterizzato da un'assoluta predominanza del paesaggio, che Turner utilizza come strumento per indagare le forze cosmiche della natura e per sperimentare le infinite potenzialit\u00e0 del colore. Speciale menzione merita la tessitura luministica del dipinto: davanti agli occhi dell'osservatore, infatti, irrompe il Sole in un'esplosione di luce che si irradia nel cielo, \u00abuno dei pi\u00f9 belli che siano mai stati dipinti\u00bb (Walker)."}
{"id": "1099044", "revid": "22475", "url": "https://it.wikipedia.org/wiki?curid=1099044", "title": "The Colonel's Bequest", "text": "The Colonel's Bequest \u00e8 un'avventura grafica sviluppata e pubblicata dalla Sierra On-Line nel 1989 per i sistemi Amiga, Atari ST e MS-DOS. Il videogioco ha avuto un seguito chiamato \"\"."}
{"id": "1099045", "revid": "297031", "url": "https://it.wikipedia.org/wiki?curid=1099045", "title": "Praticabile", "text": "Il praticabile in teatro \u00e8 una piattaforma su cui possono salire e muoversi gli attori e i tecnici, in quanto resistente al peso di almeno una persona.\nCaratteristiche.\nPu\u00f2 assumere diverse forme a seconda delle esigenze sceniche: scala, scivolo, ponte, masso, ripiano; in pratica si definisce \"praticabile\" ogni elemento scenico calpestabile utilizzato per creare diversi livelli rispetto al piano di palcoscenico.\nIl praticabile regolare si compone di una gabbia (o castello) di supporto, composta da \"cavalle\" e \"americane\" unite tra loro, e di un piano di tavole d'abete o multistrato di spessore non inferiore ai 2 cm, generalmente lungo 2 m. e largo 1 m., detto \"tavolone\"; le dimensioni sono comunque variabili.\nLa \"cavalla\" \u00e8 un elemento di sostegno, non autoportante, che va incastrata in due \"americane\" laterali e bloccata ruotando un perno detto \"nottola\". La \"nottola\", generalmente \u00e8 in faggio, un legno pi\u00f9 duro dell'abete, resistente all'usura del tempo.\nLe \"americane\", oltre a sostenere le cavalle, hanno anche la funzione di squadro.\n\"Cavalle\", \"americane\" e \"tavolone\" si smontano cos\u00ec da occupare meno spazio nei trasporti e nei magazzini.\nIl praticabile si definisce \"a cannocchiale\" quando le \"cavalle\" possono scorrere su apposite scanalature delle \"americane\". Pu\u00f2 raggiungere i 4,50 m. di altezza.\nOgni teatro generalmente ha in dotazione un numero di praticabili di diverse altezze e misure, componibili e sovrapponibili.\nViene usato sia in palcoscenico a teatro, sia nelle piazze per spettacoli all'aperto, o manifestazioni di varia natura, sia in cinema sui set."}
{"id": "1099046", "revid": "29990", "url": "https://it.wikipedia.org/wiki?curid=1099046", "title": "Informale", "text": ""}
{"id": "1099047", "revid": "147279", "url": "https://it.wikipedia.org/wiki?curid=1099047", "title": "Burggrafenamt", "text": ""}
{"id": "1099049", "revid": "320578", "url": "https://it.wikipedia.org/wiki?curid=1099049", "title": "V\u00f6ran", "text": ""}
{"id": "1099050", "revid": "1305772", "url": "https://it.wikipedia.org/wiki?curid=1099050", "title": "The Dagger of Amon Ra", "text": "The Dagger of Amon Ra \u00e8 un'avventura grafica sviluppata e pubblicata dalla Sierra On-Line per i sistemi MS-DOS e Microsoft Windows nel 1992. Il videogioco \u00e8 il seguito di \"The Colonel's Bequest\"."}
{"id": "1099051", "revid": "767487", "url": "https://it.wikipedia.org/wiki?curid=1099051", "title": "The Rich Kids", "text": "The Rich Kids furono una punk rock band di breve durata, formati nel 1977 a Londra. Il gruppo \u00e8 meglio noto per essere stato composto da Midge Ure, che da l\u00ec a poco entrer\u00e0 negli Ultravox e Glen Matlock, bassista uscente dalla prima formazione dei Sex Pistols.\nBiografia.\nLa band venne fondata nel 1977 dal bassista Glen Matlock dopo essere stato scaricato dai Sex Pistols (e sostituito da Sid Vicious), e dal cantante e chitarrista Midge Ure. Il batterista Rusty Egan ed il chitarrista ritmico Steve New (che era stato per qualche settimana il secondo chitarrista dei Sex Pistols e pi\u00f9 avanti dei PIL) completarono la formazione. La primissima formazione della band nell'estate del 1977, comprendeva anche il chitarrista e cantante dei Clash Mick Jones.\nLo stile dei The Rich Kids incorporava diversi elementi derivanti dal power pop e influenzati da artisti british invasion anni sessanta come The Small Faces e The Who ma con sonorit\u00e0 pi\u00f9 distorte che si rifacevano al hard rock e punk rock.\nPubblicarono il loro debut album \"Ghosts of Princes in Towers\" nel 1978 e tre singoli durante la loro esistenza dal marzo del 1977 al dicembre 1987 (nonostante l'annuncio ufficiale dello scioglimenti risale a met\u00e0 1979).\nDopo lo scioglimento, Matlock e New andarono in tour con Iggy Pop. Poco dopo, lo stesso Matlock incontr\u00f2 Sid Vicious, col quale decise di fondare una nuova band, i The Vicious White Kids, e nel quale parteciper\u00e0 in qualit\u00e0 di chitarrista anche Steve New.\nEgan e Ure collaborarono con i Misfits e poi rispettivamente con i The Skids e Thin Lizzy, si riunirono poi nei Visage. Nel novembre 1979, Ure raggiunse gli Ultravox."}
{"id": "1099053", "revid": "2210536", "url": "https://it.wikipedia.org/wiki?curid=1099053", "title": "Studio di registrazione", "text": "Uno studio di registrazione \u00e8 uno spazio progettato per l'acquisizione, mixaggio ed editing del suono. In uno studio di registrazione \u00e8 possibile registrare band musicali, artisti solisti, show radiofonici, suoni per colonne sonore e spot pubblicitari.\nStoria.\nAnni 1890 - 1930.\nNell\u2019epoca delle registrazioni acustiche, i primi studi di registrazione erano semplici strutture insonorizzate che provvedevano a isolare l\u2019ambiente interno da quello esterno. Le registrazioni venivano eseguite in maniera analogica e, i musicisti, si trovavano raggruppati attorno a un corno acustico, una sorta di fonografo di grandi dimensioni. L\u2019energia acustica delle voci e/o degli strumenti era canalizzata attraverso il diaframma del corno verso un tornio meccanico di taglio situato nella stanza adiacente, che incideva direttamente il segnale come scanalatura modulata, direttamente sulla superficie del disco. Dopo l\u2019introduzione commerciale del microfono, dell\u2019amplificatore elettrico, del banco da mixing e degli altoparlanti, l\u2019industria di registrazione si \u00e8 progressivamente trasformata e, nel 1925, questa tecnologia ha sostituito i metodi di registrazione analogici per importanti etichette come l\u2019RCA Victor e la Columbia. Dal 1933, la registrazione acustica \u00e8 stata completamente rimpiazzata.\nAnni 1940 - 1970.\nAlla fine degli anni trenta, gli strumenti di registrazione elettronici erano di utilizzo comune, ma il mastering avveniva sempre in forma analogica, tagliando direttamente sul disco. Sulla base delle tendenze musicali principali, gli studi di registrazione, in questo periodo, erano prevalentemente progettati per riprese in diretta di orchestre sinfoniche e di altri grandi gruppi strumentali. Gli ingegneri avevano infatti scoperto che gli spazi molto ampi, come le sale da concerto, erano in grado di assicurare un\u2019acustica e un riverbero naturali migliori, che rendevano pi\u00f9 nitide le registrazioni. Le sale dal vivo erano, di conseguenza, preferite di gran lunga rispetto alle cabine acustiche e le sale da studio divennero molto comuni a partire dalla fine degli anni sessanta. A causa delle limitazioni dovute alla tecnologia per la registrazione, che non consentivano di registrare multitraccia, gli studi della met\u00e0 del XX secolo furono progettate sulla base del concetto di raggruppamento dei musicisti e dei cantanti, anzich\u00e9 su una separazione strategica di esecutori e microfoni per catturare l\u2019interazione armonica e acustica dell\u2019esecuzione. Tutt\u2019oggi, questa precisa tecnica viene impiegata per orchestrazioni sinfoniche per l\u2019ambito cinematografico e per grandi progetti.\nStruttura.\nTipicamente uno studio di registrazione consiste di due o pi\u00f9 spazi: una sala di controllo, o regia (control room), attrezzata con apparecchi adatti a registrare i dati su supporto, a instradare il suono in canali appositi e a manipolarlo per vari scopi; c'\u00e8 poi una sala (o pi\u00f9) chiamata \"live room\", destinata ad ospitare chi (o cosa) produce il suono. Tali sale sono isolate acusticamente, se devono ospitare degli strumenti molto rumorosi, e per evitare che il suono che viene prodotto venga registrato da microfoni presenti eventualmente in altre sale. Le sale sono progettate in base ai principi dell'acustica: oltre ad essere isolate, possono essere rivestite di materiali che ne modificano la risposta acustica favorendo o eliminando le riflessioni del suono all'interno.\nLa sala ripresa.\nLa sala ripresa \u00e8 un ambiente acusticamente isolato e curato dove i segnali audio vengono ripresi per mezzo dei trasduttori elettroacustici (solitamente microfoni) per essere trasferiti attraverso dei cavi nella regia.\nLa regia.\nLa regia \u00e8 l'ambiente, anch'esso acusticamente isolato e curato, dove si trovano il mixer, i monitor ed altri processori di segnale tra cui registratori multitraccia, multieffetto, cd recorder, DEC, DAT e altri ancora. In questo ambiente il fonico modifica e miscela i segnali audio.\nLa sala macchine.\nLa sala macchine \u00e8 l'ambiente acusticamente isolato e termicamente stabilizzato in cui si trovano le macchine tramite le quali i segnali audio vengono memorizzati su supporti digitali o analogici. Questo ambiente non \u00e8 sempre presente in quanto ormai, per mancanza di spazio, ma anche grazie alle innovazioni digitali, i registratori audio si trovano quasi sempre nella regia.\nAttrezzatura.\nL'equipment di base di uno studio di registrazione \u00e8:\nEsso disporr\u00e0 inoltre di:\nTipologie di studi di registrazione.\nMan mano che il costo delle tecnologie audio \u00e8 sceso, soprattutto grazie al digitale, \u00e8 stato possibile creare dei piccoli studi di registrazione anche disponendo di pochi capitali da investire o addirittura allestire un piccolo studio di registrazione nella stanza di una casa.\n\u00c8 divenuto perci\u00f2 necessario fare distinzione tra studio professionale, project studio ed home studio.\nStudio professionale.\nLo studio professionale \u00e8 di solito il pi\u00f9 grande delle tre tipologie.\nDispone quasi sempre di pi\u00f9 ambienti di ripresa e di regia nonch\u00e9 delle migliori tecnologie analogiche e digitali.\nEffettua registrazioni conto terzi di materiale che quasi sempre finisce nel circuito discografico.\nProject studio.\nSpesso il project studio nasce per portare a termine la registrazione di un progetto di un artista o di un gruppo. Allo stesso tempo o successivamente effettua anche registrazioni conto terzi sia di demo sia di dischi per il mercato discografico.\n\u00c8 di solito dotato di almeno una sala ripresa ed una regia e ben fornito sia di macchinari analogici quanto digitali. \nHome studio.\nL'home studio \u00e8 la versione casalinga del project studio. Allestito tra le mura domestiche, ha di solito il solo scopo di produrre demo o preproduzioni per i dischi. Con il diminuire dei prezzi delle tecnologie audio \u00e8 sempre pi\u00f9 utilizzato, ma si deve disporre di una buona conoscenza del materiale e di buone attrezzature.\nRaramente dispone di dispositivi costosi e si appoggia per lo pi\u00f9 alle tecnologie digitali. Studi di questo tipo si sono diffusi molto grazie alla tecnologia MIDI.\nPer l'home recording studio sono necessari:\nDigital audio workstation.\nI computer general purpose odierni consentono di rimpiazzare alcuni degli apparecchi di registrazione dello studio, come mixer, multitraccia, sintetizzatori, sampler ed effetti. Un computer attrezzato a questo scopo \u00e8 definito digital audio workstation o DAW. I software pi\u00f9 popolari rivolti a queste attivit\u00e0 sono: Avid Pro Tools, Ardour (disponibile per Linux e Mac OS), Cubase e Steinberg Nuendo, MOTU Digital Performer, FL Studio di Image Line, Ableton Live, Reason di Propellerhead, Cakewalk SONAR, Presonus Studio One, ACID Pro, Apple Logic Pro e Reaper di Cockos. \nGrazie all'invenzione dei supporti magnetici e agli standard dei formati di registrazione, non tutti i progetti iniziano e finiscono nello stesso studio.\n\u00c8 possibile registrare delle tracce in uno studio, completare la registrazione in un altro studio e fare il missaggio di tutto il materiale in un altro ancora, scegliendo una o l'altra struttura per la sua acustica o per i particolari dispositivi di cui dispone.\nUn metodo abbastanza economico per realizzare un album musicale sfruttando questi vantaggi, \u00e8 quello di iniziare le registrazioni di alcune tracce nello studio casalingo (tastiere e tracce guida ad esempio), completare le registrazioni (Voce, batteria, chitarre e basso per esempio) in un project studio che dispone di almeno un ambiente acusticamente isolato e trattato, e infine delegare solamente il missaggio e il mastering ad uno studio professionale."}
{"id": "1099055", "revid": "320578", "url": "https://it.wikipedia.org/wiki?curid=1099055", "title": "Ulten", "text": ""}
{"id": "1099056", "revid": "147279", "url": "https://it.wikipedia.org/wiki?curid=1099056", "title": "Tisens", "text": ""}
{"id": "1099057", "revid": "2091899", "url": "https://it.wikipedia.org/wiki?curid=1099057", "title": "Confraternita di San Carlo Borromeo", "text": "La Confraternita di San Carlo Borromeo fu fondata nel 1615 da un gruppo di laici che, dopo aver restaurato l'antica \"chiesa di San Francesco dei battenti\" a Sessa Aurunca, l'intitol\u00f2 a san Carlo. L'attuale sede della Confraternita in origine era una piccola chiesa dedicata alla \"Beata Vergine della Neve\" (nella sacrestia ve n'\u00e8 un'icona), ma dopo la morte di Francesco d'Assisi la chiesa gli fu dedicata per avervi trovato dimora nel suo soggiorno a Sessa. Alla chiesa di San Francesco ben presto i fedeli attribuirono l'epiteto \"dei pignatari\" per la sua vicinanza alle officine degli artigiani che lavoravano la creta.\nInizi.\nDopo la sua nascita la Confraternita di San Carlo Borromeo, parimenti alle altre Confraternite di Sessa, fu aggregata con l'omonimo sodalizio romano ospitato dalla \"chiesa di San Carlo al Corso\", soprattutto per godere i benefici delle indulgenze concesse periodicamente dalla Chiesa. La Confraternita di San Carlo Borromeo era la pi\u00f9 numerosa fra quelle esistenti in Sessa con 125 confratelli ed era caratterizzata da leggi corporativistiche per la pi\u00f9 totale preclusione alle caste borghesi e nobili e l'ammissione esclusiva riservata ai ceti pi\u00f9 poveri: artigiani, manovali e operai.\nLe regole della Confraternita furono approvate dal re Carlo III con decreto del 30 maggio 1758 ed erano norme molto rigide, in particolare riguardo all'ammissione dei nuovi confratelli. I neo confratelli, infatti, erano tenuti a pagare in anticipo gli abiti congregali e nell'ipotesi in cui un confratello fosse passato, successivamente alla sua ammissione, a far parte di un ceto borghese o nobile, nei suoi confronti erano limitati certi diritti. La Confraternita di San Carlo non aveva alcun tipo di rendita, perci\u00f2 faceva affidamento sulle offerte raccolte dai confratelli nei giorni di festa unitamente al priore e agli assistenti cui era fatto obbligo di questuare nelle campagne limitrofe. L'Assemblea dei confratelli rivestiva un ruolo fondamentale del sodalizio: deliberava su tutte le questioni di importanza rilevante, eleggeva l'Amministrazione nel giorno di Pasqua ogni due anni.\nMonte di San Carlo.\nContestualmente e parallelamente alla Confraternita nacque il \"Monte di San Carlo\", una sorta di \"confraternita sorella\" che aveva particolari finalit\u00e0. Le norme fondamentali che disciplinavano la vita del Monte di San Carlo riguardavano essenzialmente gli scopi precipui e in particolare: che i confratelli del Monte fossero accompagnati alla sepoltura da venticinque confratelli e otto sacerdoti, che fossero sorteggiati obbligatoriamente dei maritaggi o sussidi alle figlie dei confratelli poveri e che fossero celebrate Sante Messe in suffragio dei confratelli defunti. Le regole del Monte di San Carlo furono munite di regio assenso da Ferdinando IV di Borbone il 28 giugno 1763. Il Monte continu\u00f2 ad operare fino al commissariamento delle Confraternite da parte dell'Ordinario Diocesano dell'epoca, Costantini.\nLa chiesa.\nDatare i vari periodi storici \u00e8 arduo, ma di certo \u00e8 che intorno al XII secolo, \"nel borgo inferiore\" sorgeva una cappella dedicata al culto della Beata Vergine della Neve. Nell'arco di tempo fra il 1211 e il 1253, epoca in cui Francesco d'Assisi dimor\u00f2 nella citt\u00e0 di Sessa, un proselito di frati ampli\u00f2 e trasform\u00f2 la gi\u00e0 esistente cappella in un protoconventino intitolato al culto di San Francesco \"dei pignatari\".\nNell'anno 1615, fu fondata una \"compagnia di laici\" \u2013 l'attuale Confraternita \u2013 la quale, sotto il patrocinio dei nobili governatori De Honuphriis, Rossi e Sorgente, ampli\u00f2 nuovamente l'intera struttura. Nel 1995 fu riportata alla luce un'iscrizione marmorea che indica l'anno del \"miracolo\" di San Francesco a Sessa. MCCXI \u00e8 l'anno in cui furono ultimati i lavori della nuova chiesa: \"IN CULTUM DI: CAROLI BORRHOMAEI ERECTO NUNC DE NUO.../AB ORBE REDEMPTO/MDCCLV\".\nLa struttura si presenta composta da due distinti corpi di fabbrica: una parte superiore e una parte inferiore dove nette sono le differenze artistiche e funzionali.\nOggi la parte superiore presenta una facciata barocca con campanile a due ordini, provvisto di finestre mistilinee e una cuspide piriforme. L'interno \u00e8 a navata unica con volta a botte lunettata e unghie. Presenta quattro cappelle, due per lato, con capitelli decorati con foglie d'acanto rovesciante. La prima cappella a destra presenta una tela del Settecento raffigurante la \"Madonna con Bambino tra i Santi Agostino e Lazzaro\", la seconda custodisce il \"gruppo della Deposizione\".\nLe cappelle alla sinistra contengono una il busto ligneo raffigurante \"San Giuseppe con bambino\", l'altra \u00e8 dedicata al culto di San Lazzaro.\nSopra la porta d'ingresso vi \u00e8 la cantoria lignea. Il presbiterio privo di cupola presenta un altare in marmi policromi con una tela raffigurante \"San Carlo Borromeo durante l'atto perenne d'adorazione\".\nSui due lati sono raffigurati in due ovali il regnante Carlo III e sua moglie Maria Luisa. La pavimentazione dell'intero complesso \u00e8 in maioliche del XVIII secolo con decorazioni di foglie, fiori e conchiglie. La sagrestia presenta sul fondo una tela del Settecento: \"La Vergine della Neve con Bambino tra Santi Agostino e Carlo Borromeo\" e una volta a padiglione nella quale sono presenti tracce d'affreschi.\nLa sagrestia, restaurata nel 2005, contiene la tela settecentesca d'ignoto autore raffigurante la \"parabola del Banchetto del ricco Epulone\", una tela di \"Madonna col Bambino\", una tela ed un busto argenteo raffiguranti san Carlo Borromeo.\nLa parte inferiore della chiesa \u00e8 collegata a quella superiore da una scala di marmo alla quale si accede attraverso un'aula di disimpegno (chiamata sala ex voto) dove sono custoditi \"ex voto\" in argento d'inizio secolo, suppellettili, documenti storici e due tele del Settecento una raffigurante la \"Madonna con Bambino\" e l'altra \"San Carlo Borromeo\".\nLa cripta, modificata nel corso degli anni, al tempo di Francesco d'Assisi conteneva una cella affrescata con l'immagine del santo nell'atto della preghiera contemplativa (come riporta lo storico Sacco) mentre oggi si presenta con l'influenza dei caratteri artistici del XVIII secolo. Un pavimento in riggiole del 1778, ottimamente conservato, raffigura una gran rosa dei venti, intrecciata da volute con una decorazione perimetrale che presenta una fascia di racemi e grappoli d'uva simboli dei doni eucaristici. Sul fondo dell'aula un piccolo altare policromo nasconde la scarsella voltata a botte sulla cui sommit\u00e0 si eleva la croce dei morti.\nSul lato sinistro si allunga in forma rettangolare la saletta funeraria, con quattro vasche, due per lato, sulle quali sovrastano dodici nicchie con piccoli seggi: qui erano posti seduti e legati i cadaveri, lasciati a decomporsi seconda un'antica usanza. In fondo alla saletta un dipinto della \"Madonna delle sette spade con le anime del Purgatorio\" sia la cripta sia la parte superiore della chiesa presentano ipogei di diversa grandezza nei quali, da recenti sopralluoghi, \u00e8 stata notata la presenza di opere romane \"opus reticolatum\"."}
{"id": "1099059", "revid": "767487", "url": "https://it.wikipedia.org/wiki?curid=1099059", "title": "Sankt Pankraz", "text": "Sankt Pankraz \u00e8 un comune austriaco di 355 abitanti nel distretto di Kirchdorf an der Krems, in Alta Austria."}
{"id": "1099064", "revid": "1005847", "url": "https://it.wikipedia.org/wiki?curid=1099064", "title": "Quinto Quintieri", "text": "Liberale, fu il primo ministro delle finanze (all'epoca includente il tesoro) dell'Italia liberata (nel secondo governo Badoglio, poi deputato alla Costituente (1944-1948). Fondatore de \"Il Giornale\" nel 1944. Vicepresidente della Confindustria dal 1949. Presidente dell'unione degli industriali dei sei paesi dell'unione Carbo-Siderurgica. Segu\u00ec per la parte industriale tutti i principali negoziati economici degli anni Cinquanta. Presidente della Banca di Calabria. Cavaliere del Lavoro nel 1952. Muore a Ginevra nel 1968."}
{"id": "1099066", "revid": "287204", "url": "https://it.wikipedia.org/wiki?curid=1099066", "title": "Sankt Martin", "text": ""}
{"id": "1099068", "revid": "1543377", "url": "https://it.wikipedia.org/wiki?curid=1099068", "title": "Pioggia, vapore e velocit\u00e0", "text": "Pioggia, vapore e velocit\u00e0 \u00e8 un dipinto a olio su tela (91\u00d7122 cm) del pittore inglese William Turner, realizzato nel 1844 e conservato alla National Gallery di Londra.\nDescrizione.\n\u00abPioggia, vapore e velocit\u00e0\u00bb.\nTurner present\u00f2 l'opera nel 1844 alla Royal Academy. La critica, pur non mancando di riservargli qualche giudizio sfavorevole, rimase molto impressionata dall'audacia della composizione. In \"Pioggia, vapore e velocit\u00e0\", infatti, Turner riesce a liberarsi dalla tirannia del disegno, lasciando erompere il colore, con una tavolozza arpeggiata sui toni gialli e neri. L'artista in questo modo abbandona lo zelo indagatorio tipico del vedutismo tradizionale, e approda a una visione del dato naturalistico tipicamente romantica, dove \u00abl'immagine \u00e8 suggestione, associazione, ricordo, la materia pittorica \u00e8 l'opera stessa, \u00e8 spazio, forma e prospettiva che si dilata nel colore\u00bb. Ci\u00f2 \u00e8 evidente soprattutto nella trattazione della parte sinistra del dipinto, completamente dissolta dal furore della luce, dove si distinguono appena diversi bagnanti baluginare nelle acque del Tamigi, un ponte a tre arcate e alcune imbarcazioni.\nAltrettanto innovativa \u00e8 la tessitura luministica di \"Pioggia, vapore e velocit\u00e0\". In questo dipinto Turner riesce finalmente a trovare quella scintilla necessaria per far deflagrare la luce, gi\u00e0 presente in potenza in molte sue opere precedenti. Le forme, infatti, sono incerte e indefinite, e si smaterializzano nella luce grigia e lattiginosa e nell'atmosfera satura di pulviscolo: lo stesso titolo, d'altronde, sottolinea che l'aria \u00e8 pregna di \u00abpioggia\u00bb e \u00abvapore\u00bb.\n... e \u00abvelocit\u00e0\u00bb.\nSempre il titolo evoca un terzo elemento che rappresenta di fatto il perno tematico del dipinto: si tratta della \u00abvelocit\u00e0\u00bb, simbolicamente rappresentata da un elemento decisamente nuovo, il treno. La locomotiva era un mezzo di trasporto che era stato sostanzialmente introdotto nel 1803, quarantuno anni prima dell'esecuzione del dipinto, con l'apertura della Surrey Iron Railway, la prima linea ferroviaria pubblica mai esistita: per questo motivo, era vista come simbolo della modernit\u00e0. Mentre la maggior parte degli artisti, scettici verso l'era del vapore, riscoprivano la pittura del passato, Turner non si lasci\u00f2 intimorire dalle locomotive: anzi, ne sub\u00ec irrimediabilmente il fascino. Fu per questo motivo che egli decise di omaggiare la nuova epoca scegliendo proprio di raffigurare un treno: era la prima volta che un convoglio ferroviario era oggetto di rappresentazione pittorica ad opera di un artista affermato.\nNel dipinto il treno della Great Western Railway si avventa sul ponte ferroviario di Maidenhead, precipitandosi verso lo spettatore con una velocit\u00e0 tale che pare voglia uscire dalla tela: a creare questa sensazione di dinamismo concorrono il taglio obliquo del ponte, la sua prospettiva e l'angolazione non frontale di ripresa. Sotto il profilo simbolico, invece, l'inarrestabile forza della locomotiva \u00e8 ribadita dalla presenza della lepre, il pi\u00f9 veloce degli animali, che corre sulle rotaie, forse per sfuggire al treno, forse per gareggiare in velocit\u00e0 con esso. Intuendo il potenziale artistico della modernit\u00e0, inoltre, Turner riconduce il treno nella categoria estetica del sublime. Anche gli elementi artificiali, oltre a quelli naturali, possono dunque confrontarsi con il sublime, in quanto anche essi \u00abtendono a colmare l\u2019animo di un orrore dilettevole\u00bb (Edmund Burke), anche se i binari del treno non hanno un andamento curvilineo (tipico delle burrasche di mare, o degli incendi ...) bens\u00ec procede per linee rette, cos\u00ec come qualsiasi altro prodotto dell'uomo. In questo modo, Turner riesce a \u00abtrasferire i temi del sublime nel campo della tecnica, dipingendo la fusione del valore industriale con i fenomeni atmosferici della pioggia e della nebbia e associandoli a un nuovo parametro: la velocit\u00e0\u00bb (J. Clay)."}
{"id": "1099071", "revid": "1718925", "url": "https://it.wikipedia.org/wiki?curid=1099071", "title": "Renato Mannheimer", "text": "Biografia.\nGi\u00e0 docente di analisi dell'opinione pubblica, tecniche di analisi dell'opinione pubblica, tecniche di rilevazione presso l'Universit\u00e0 degli Studi di Milano-Bicocca, ha collaborato con diversi programmi televisivi di informazione, tra cui \"Porta a Porta\". Inoltre \u00e8 stato sondaggista e analista delle tendenze elettorali per il \"Corriere della Sera\" e saltuariamente svolge tale attivit\u00e0 per Il Giornale. Guida l'ISPO, Istituto per gli Studi sulla Pubblica Opinione.\nIn giovent\u00f9 ha fatto parte di gruppi della sinistra extraparlamentare, tra cui il gruppo maoista \"Servire il popolo\", nel quale aveva un incarico particolare: smerciare i libri che i compagni ricchi avevano sottratto alle biblioteche paterne per l'autofinanziamento. \u00c8 stato sposato con Barbara Pollastrini.\n\u00c8 stato fino al febbraio 2014 presidente dell'Agenzia per il controllo e la qualit\u00e0 dei servizi pubblici locali del Comune di Roma, da cui si \u00e8 dimesso in seguito all'inchiesta giudiziaria che lo ha coinvolto. Ha patteggiato una condanna a un anno e 11 mesi di carcere per evasione fiscale, restituendo al fisco le somme evase pari a 6 milioni di euro. A seguito del clamore determinato dalla vicenda giudiziaria Bruno Vespa lo ha allontanato dalla sua trasmissione televisiva dove era ospite fisso."}
{"id": "1099084", "revid": "1573940", "url": "https://it.wikipedia.org/wiki?curid=1099084", "title": "Villa Alberti", "text": "Villa Alberti si trova a Montughi - Firenze.\nStoria e descrizione.\nQuesta villa fu costruita dai Pazzi nel secolo XIV per poi passare di propriet\u00e0 agli Alberti dopo la congiura dei Pazzi del 1478 contro i Medici. \nI Pazzi ordirono la congiura in questa villa, nella quale si trova una lapide in memoria: \"Hisce in aedibus - Coniuratio pactiana - In Medices - Excitatur - Anno MCCLXXVIII\". Accanto a questa c'\u00e8 un'altra iscrizione su un'altra lapide pi\u00f9 recente: \"Nunc - Antequam domino se voveant - Noviciae Virginis Perdolentis - Heic animum virtutibus exercendo - Contra nefas diaboli se disponunt\" (\"Ora - prima di consacrarsi al Signore - le novizie di Maria Vergine dolentissima - qui - esercitando la virt\u00f9 si apparecchiano a pugnare - contro la nequizia del diavolo\")Infatti, nel 1932, si fermarono in questa villa le Serve di Maria Santissima Addolorata \nNel piccolo oratorio della villa si trova un'altra scritta su marmo: \"Heic - Antequam valedixerit mundo - Maria Magdalena de Pactiis - Vocationem operibus obfirmando - Haud infrequenter commorata\": nella villa Alberti visse infatti santa Maria Maddalena de' Pazzi."}
{"id": "1099085", "revid": "88740", "url": "https://it.wikipedia.org/wiki?curid=1099085", "title": "Musica napoletana", "text": ""}
{"id": "1099086", "revid": "125372208", "url": "https://it.wikipedia.org/wiki?curid=1099086", "title": "Castello di Stirling", "text": "Il castello di Stirling (Stirling castle) \u00e8 uno dei pi\u00f9 grandi e imponenti castelli della Scozia e dell'Europa occidentale, sia dal punto di vista storico sia architettonico. \nIl castello \u00e8 un monumento nazionale ed \u00e8 diretto dall'Agenzia storica nazionale.\n\u00c8 il quartier generale del reggimento dell'Argyll and Southerland Higlanders, sebbene tale reggimento non sia di guarnigione qui da molto. Il museo del reggimento \u00e8 situato all'interno.\n\u00c8 situato in cima ad una collina, costruito sopra uno spuntone di roccia vulcanica, circondato su tre lati da ripidi dirupi che lo rendono facilmente difendibile. \nTutto ci\u00f2, unito alla sua posizione strategica, lo ha reso un'importante fortificazione sin dalla sua costruzione. Molti degli edifici principali del castello si datano fra il XV e il XVI secolo, molti fra i sovrani di Scozia vi sono stati incoronati, inclusa Maria Stuarda che vi venne incoronata il 9 settembre 1543 all'interno della cappella reale.\nIl castello sopport\u00f2 almeno otto assedi molti dei quali avvenuti durante le Guerre di indipendenza scozzesi e l'ultimo avvenne nel 1746 quando Carlo Edoardo Stuart tent\u00f2 vanamente di prenderlo. Attualmente la struttura \u00e8 sotto l'egida dell'Historic Scotland.\nLe origini lontane.\nIl castello di Stirling sorge sulla Stirling Sill che altro non \u00e8 che l'affioramento di una formazione di quarzo-diorite vecchia di circa 350 milioni di anni e che, in seguito alle glaciazioni fu trasformata in quello che in inglese \u00e8 chiamato \"Crag and tail\" un rialzo del terreno rispetto a quello sottostante che viene invece eroso. Grazie alla sua conformazione la collina venne occupata fin dalle ere pi\u00f9 antiche, quando i Romani giunsero in queste terre costruirono un forte a Doune forse perch\u00e9 allora la zona attorno a Stirling era occupata dai Meati. Secoli dopo, pi\u00f9 o meno fra il VII e l'VIII la collina, allora forse nota come Iudeu, potrebbe essere stato il luogo da cui Penda di Mercia pose d'assedio Oswiu di Northumbria. Attorno al 685 quando il popolo di Northumbria venne sconfitto alla Battaglia di Dunnichen l'interza regione cadde sotto il dominio dei Pitti, tuttavia non esistono prove archeologiche che dimostrino che la collina vera e propria sia stata occupata stabilmente prima del Basso Medioevo. Nel XVI secolo lo storico Ettore Boezio sostenne nel suo \" Historia Gentis Scotorum\", che i Romani, sotto il regno di Gneo Giulio Agricola fortificarono la collina di Stirling e che Kenneth I di Scozia, considerato tradizionalmente il primo re di Scozia, pose d'assedio la collina mentre cercava di scalzare i Pitti nel IX secolo. Boezio tuttavia non \u00e8 considerato uno storico attendibile. Lo storico medievale William Worcester (1415circa-1482 circa) colleg\u00f2 Stirling alla corte di Re Art\u00f9, altre tradizioni vogliono che Santa Monenna vi abbia fondato una cappella, come del resto si dice abbia fatto a Edimburgo senza tener conto che questo santo nasce come commistione di due figure del primo cristianesimo, Modwenna, una suora vissuta nel VII secolo e Moninne una religiosa anteriore di circa un paio di secoli.\nIl primo dato davvero storico sul castello risale al 1110 quando Alessandro I di Scozia vi fece costruire una cappella, da quel momento pare che il castello sia diventato una sorta di centro regale dal momento che lo stesso Alessandro vi mor\u00ec nel 1124. Il suo successore Davide I di Scozia trasform\u00f2 l'abitato in un \"Royal burgh\" e il maniero divenne un importante centro amministrativo. Guglielmo I di Scozia costru\u00ec, sul lato sud-ovest, un parco per la caccia ai cervi, quando poi gli inglesi lo presero nel 1174 egli fu costretto a cederlo insieme ad altri manieri, tra cui il castello di Edimburgo, a seguito del Trattato di Falaise redatto nel dicembre di quell'anno. Gli inglesi non lo occuparono mai formalmente e nel 1189 Riccardo I d'Inghilterra lo restitu\u00ec agli scozzesi, il castello continu\u00f2 ad essere residenza favorita dai reali di Scozia e Guglielmo vi mor\u00ec nel 1214, mentre Alessandro III di Scozia fond\u00f2 un nuovo parco per la caccia ai cervi attorno al 1260.\nLe guerre d'indipendenza.\nAlessandro III mor\u00ec nel 1286 e quando, nel 1290, mor\u00ec ancora bambina la sua unica erede, Margherita di Scozia, si apr\u00ec una crisi di successione che divenne nota come la Grande causa. Ad arbitrare la questione venne chiamato Edoardo I d'Inghilterra che chiese che tutti i castelli reali fossero messi sotto il suo controllo mentre si dirimeva la questione. Edoardo si pronunci\u00f2 a favore di John Balliol nella speranza che questi si rivelasse un debole re fantoccio da manovrare a piacimento, John invece rifiut\u00f2 gli ordini del re inglese che nel 1296 invase la Scozia iniziando le guerre d'indipendenza scozzesi che durarono per circa sessant'anni. L'esercito inglese trov\u00f2 il castello di Stirling vuoto e immediatamente lo occup\u00f2 comprendendone l'importanza strategica, la loro permanenza dur\u00f2 poco, l'anno seguente Andrew de Moray e William Wallace vinsero alla Battaglia di Stirling Bridge sconfiggendo gli invasori. Molti inglesi perirono in battaglia e i comandanti William FitzWarin (morto 1299 circa) e Marmaduke Thweng, I barone Thweng si ritirarono nel castello, ma, a corto di provviste, furono costretti alla resa.\nL'estate seguente gli scozzesi furono di nuovo costretti ad abbandonarlo dopo aver perso lo scontro alla Battaglia di Falkirk del 22 luglio 1298, Edoardo rafforz\u00f2 le difese del castello, ma nel 1299 gli scozzesi lo presero d'assedio, fra gli assedianti c'era anche Robert Bruce, riuscendo a riprenderselo.\nDal 1303 gli inglesi si trovarono di nuovo in condizioni di vantaggio e Stirling era l'unico castello rimasto in mano agli scozzesi e in aprile arrivarono per metterlo sotto assedio muniti di almeno 17 armi d'assedio. Gli scozzesi sotto la guida di William Oliphant si arresero il 20 luglio anche se Edoardo ordin\u00f2 a parte della guarnigione di tornare dentro perch\u00e9 non era ancora stata testata la sua ultima arma, un macchinario chiamato Warwolf che pare fosse un grande trabucco che distrusse il corpo di guardia. La vittoria sembrava ormai nelle mani di Edoardo, ma egli mor\u00ec nel 1307 e Robert Bruce si proclam\u00f2 re di Scozia col nome di Roberto I di Scozia. Nel 1313 solo i castelli di Stirling, Edimburgo, Roxburgh e Berwick erano ancora in mano inglese, il fratello del re, Edward Bruce lo pose sotto assedio mentre era al comando di Philip Mowbray (morto 1318) proponendogli un patto, se non fossero venuti a soccorrerlo entro il 24 giugno egli si sarebbe arreso. Bruce acconsent\u00ec e quell'estate l'esercito inglese capitanato da Edoardo II d'Inghilterra marci\u00f2 verso Stirling per portare aiuto. Fra il 23 e il 24 giugno gli eserciti si scontrarono alla Battaglia di Bannockburn nei pressi del castello, gli inglesi furono mandati in rotta ed Edoardo cerc\u00f2 rifugio nel maniero, ma Mowbray intendeva essere di parola e i suoi stessi connazionali furono costretti alla fuga. Il castello cambi\u00f2 nuovamente mano e lo stesso Mowbray pass\u00f2 a combattere per gli scozzesi e Roberto ordin\u00f2 che le difese del castello fossero distrutte per evitare che gli inglesi lo occupassero nuovamente. I giochi erano tutt'alro che terminati, nel corso della seconda guerra d'indipendenza gli inglesi ripresero Stirling, era il 1336 ed erano sotto il comando di Thomas Rokeby che ordin\u00f2 l'avvio di ingenti lavori alla struttura che furono compiuti mediante il massiccio uso del legno piuttosto che della pietra. Gli scozzesi non si arresero e nel 1337 Andrew Murray mise il castello sotto assedio e, forse, in quell'occasione vennero usati i cannoni per la prima volta in Scozia. Robert Stewart, futuro re di Scozia, si riprese il castello nel corso di un assedio avvenuto fra il 1341 e il 1342 che rimase in mano scozzese fino alla fine della guerra avvenuta nel 1357. Nel 1360 Robert de Forsyth fu nominato governatore del castello, carica che pass\u00f2 a suo figlio e a suo nipote che deteneva l'incarico nel 1399.\nGli Stuart.\nSotto i primi re Stuart Roberto II e Roberto III di Scozia, che regn\u00f2 fino al 1406, furono costruite le parti pi\u00f9 antiche che ancora oggi sono visibili, Robert Stuart, duca di Albany, quale fratello di Roberto III, ordin\u00f2 dei lavori che coinvolsero i cancelli settentrionali e meridionali. L'attuale cancello nord \u00e8 stato costruito su fondazioni risalenti al decennio del 1380, che costituiscono la parte pi\u00f9 antica dell'intero castello. Nel 1424 Stirling faceva parte della \"jointure\" (beni che venivano garantiti alla moglie in caso di morte del marito) di Joan Beaufort, moglie di Giacomo I di Scozia, dando vita a una tradizione che perdur\u00f2 nei secoli. Quando Giacomo venne assassinato nel 1437 Joan vi prese rifugio insieme al figlioletto Giacomo e qui il 22 febbraio 1452 lo stesso Giacomo II assassin\u00f2 William Douglas, VIII conte di Douglas (1425-1452) quando questi rifiut\u00f2 di porre fine a un'alleanza sediziosa con John Islay, Conte di Ross e Alexander Lindsay, IV conte di Ross (morto 1453). A Stirling nacque Giacomo III di Scozia che inizi\u00f2 i lavori nei giardini e nella cappella reale, la fabbricazione di artiglieria nel castello si data invece al 1475. La moglie di Giacomo III, Margareta di Danimarca, mor\u00ec al castello nel 1486 e lo stesso Giacomo due anni dopo per\u00ec alla Battaglia di Sauchieburn, nei pressi del castello, non lontano da dove venne disputata quella di Bannockburn.\nMolti degli edifici attualmente presenti nel castello sono stati costruiti fra il 1490 e il 1600 quando Stirling divenne una delle principali residenze reali per i re e le regine Stuart, Giacomo IV di Scozia, Giacomo V di Scozia, Maria Stuarda di Scozia e Giacomo VI di Scozia. L'architettura degli edifici di quest'epoca mostrano un miscuglio di stile che riflette le influenze tedesche, inglesi e francesi che a loro volta riflettono le ambizioni internazionali degli Stuart. Giacomo IV mise insieme una corte di stampo rinascimentale e inizi\u00f2 i lavori presso i castelli di Edimburgo, Falkland e Linlithgow anche se i pi\u00f9 grandi ebbero luogo a Stirling dove vennero costruiti la Great Hall, il Forework e il King's Old Building. Egli rinnov\u00f2 anche la cappella reale, una delle due chiese presenti nel castello a quell'epoca, e nel 1501 il Papa gli diede il permesso di fondare una Collegiata. Il Forework, di cui oggi rimane pochissimo, derivava dall'architettura militare francese e ad esso vennero aggiunti altri dettagli militari anche se tale scelta venne fatta pi\u00f9 per motivi estetici che difensivi. Se il racconto satirico in due poemi dello scrittore William Dunbar ha un qualche fondamento reale il castello fu testimone, nel 1509, del tentativo dell'alchimista italiano John Damian di volare con l'ausilio di due ali fatte da penne di gallina. Giacomo teneva alla sua corte anche un altro alchimista chiamato Caldwell che aveva una fornace che usava allo scopo di distillare il mitico quinto elemento. \nGiacomo IV mor\u00ec alla Battaglia di Flodden Field prima di poter vedere ultimati i lavori, il suo successore Giacomo V di appena un anno venne incoronato nella cappella reale e crebbe al castello sotto la tutela di John Erskine, V Signore di Erskine (morto 1552).\nLa casa del custode costituiva l'entrata dalle difese pi\u00f9 esterne al castello vero e proprio e fu fatta erigere da re Giacomo IV. Originariamente formava parte della splendida prima linea difensiva che si estendeva in tutta la sua ampiezza attraverso le mura della rocca.\nMolte delle principali costruzioni del castello sono datate XV e XVI secolo. Restano poche strutture del XIV secolo, mentre le difese pi\u00f9 esterne prospicienti il paese, risalgono agli inizi del XVIII secolo."}
{"id": "1099087", "revid": "287204", "url": "https://it.wikipedia.org/wiki?curid=1099087", "title": "Sankt Leonhard", "text": ""}
{"id": "1099088", "revid": "147279", "url": "https://it.wikipedia.org/wiki?curid=1099088", "title": "Riffian", "text": ""}
{"id": "1099091", "revid": "147279", "url": "https://it.wikipedia.org/wiki?curid=1099091", "title": "Proveis", "text": ""}
{"id": "1099092", "revid": "287204", "url": "https://it.wikipedia.org/wiki?curid=1099092", "title": "Burgstall (disambigua)", "text": ""}
{"id": "1099094", "revid": "147279", "url": "https://it.wikipedia.org/wiki?curid=1099094", "title": "Partschins", "text": ""}
{"id": "1099096", "revid": "147279", "url": "https://it.wikipedia.org/wiki?curid=1099096", "title": "Naturns", "text": ""}
{"id": "1099097", "revid": "147279", "url": "https://it.wikipedia.org/wiki?curid=1099097", "title": "Nals", "text": ""}
{"id": "1099103", "revid": "767487", "url": "https://it.wikipedia.org/wiki?curid=1099103", "title": "UTFO", "text": "Gli UTFO (Untouchable Force Organization) furono un gruppo musicale rap degli anni ottanta scoperto dalla band R&amp;B Full Force. Il gruppo era composto da Kangol Kid, Educated Rapper (conosciuto anche come \"E.M.D.\"), Doctor Ice e Mix Master Ice. Il loro singolo pi\u00f9 famoso \u00e8 \"Roxanne, Roxanne\", un classico hip hop molto apprezzato.Curiosamente, \"Roxanne, Roxanne\" era la b-side di un altro singolo, il meno conosciuto \"Hangin' Out\". A causa di problemi personali, E.M.D. lasci\u00f2 temporaneamente il gruppo prima delle registrazioni di \"Skeezer Pleezer\".\nE.M.D. fece un gradito ritorno in occasione della pubblicazione del loro terzo album, \"Lethal\", nel quale \u00e8 presente una collaborazione con gli Anthrax nella \"title track\". Altre canzoni illustri (sempre di \"Lethal\") sono \"The Ride\", dove viene fatta un'analogia tra l'anatomia maschile e l'automobile; \"Diss\", un'elaborata serie di insulti rimati e \"Burnin Bed\", un'ironica storia che racconta cosa pu\u00f2 accadere a chi tradisce.\nAltre hit lanciate dal gruppo sono \"Leader Of The Pack\", \"Bite It\", \"Pick Up The Pace\" e \"Fairytale Lover\"."}
{"id": "1099104", "revid": "1086846", "url": "https://it.wikipedia.org/wiki?curid=1099104", "title": "Football Club Internazionale Milano 1970-1971", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 1970-1971.\nStagione.\nL'avvio della seconda stagione di Heriberto Herrera inaspr\u00ec il rapporto del tecnico con la tifoseria, a cominciare dalle cessioni di Guarneri e Su\u00e1rez in cui luogo furono acquistati Giubertoni e Frustalupi: \"HH2\" escluse peraltro Bedin e Jair dai titolari, preferendo loro i nuovi arrivati Fabbian e Pellizzaro. In campionato la squadra racimol\u00f2 4 punti in 5 giornate, perdendo a domicilio contro il Cagliari e crollando successivamente nel derby meneghino. Nel mese di novembre, dopo la disfatta coi rossoneri, il presidente Fraizzoli sollev\u00f2 dall'incarico il paraguaiano assegnando la conduzione tecnica a Giovanni Invernizzi: il nuovo allenatore, gi\u00e0 responsabile del settore giovanile debutt\u00f2 vincendo col Torino per poi cadere contro la capolista Napoli. \nRelegato all'ottava posizione dopo il settimo turno, con 6 lunghezze di ritardo dai concittadini e 7 dagli stessi partenopei, di ritorno dalla trasferta campana Invernizzi programm\u00f2 assieme ai calciatori una tabella-scudetto con l'ideale percorso da compiere per aggiudicarsi il titolo. Il tecnico \u2014 soprannominato \"Robiolina\" \u2014 procedette a un rimpasto della formazione-base: reintegrati Bedin in mediana e Jair sulla fascia destra, a centrocampo Bertini sostitu\u00ec Frustalupi. Tra i pali era schierato Vieri, con Bellugi e Facchetti laterali difensivi: il pacchetto arretrato si completava con Giubertoni al centro e Burgnich libero, ruolo in cui la \u00abRoccia\u00bb si cal\u00f2 alla perfezione dopo una carriera svolta da terzino. In avanti Mazzola sulla trequarti e Corso lungo l'esterno sinistro appoggiavano la punta Boninsegna, i cui gol ebbero un peso determinante ai fini della risalita. Da segnalare inoltre l'esordio in prima squadra delle future \"bandiere\" Bordon e Oriali, portiere di riserva il primo e terzino-mediano il secondo.\nTerminato il girone d'andata con 3 punti dal Milan, la \"Beneamata\" prosegu\u00ec la rincorsa nella fase di ritorno imponendosi tra l'altro nella stracittadina del 7 marzo 1971: l'aggancio si concretizz\u00f2 alle porte della primavera, con la vittoria casalinga sul Napoli \u2014 sia pur tra le polemiche per la conduzione di gara dell'arbitro Gonella \u2014 e il contestuale pareggio del \"Diavolo\" a Vicenza. La domenica successiva, approfittando dello stop sub\u00ecto dai concittadini col Varese a San Siro, i nerazzurri trionfarono a Catania assumendo il primato solitario. Alla \"Beneamata\" fu quindi sufficiente amministrare il vantaggio nelle gare seguenti, laureandosi campione d'Italia alla terzultima giornata: il 2 maggio 1971, in coincidenza del 55\u00ba compleanno di Fraizzoli, l'Inter surclass\u00f2 per 5-0 il Foggia incamerando il titolo grazie anche alla sconfitta rimediata dagli uomini di Rocco sul campo del Bologna. A inaugurare la \"goleada\" contro i pugliesi fu una celebre rete in acrobazia di Boninsegna, poi risultato capocannoniere del torneo con 24 marcature: l'undicesimo Scudetto, vinto con un margine di 4 punti sui rivali (46 a 42), rappresent\u00f2 il primo trofeo dell'\u00e8ra-Fraizzoli.\nMaglie.\nIn questa stagione l'Inter conferm\u00f2 la sua classica maglia casalinga a strisce nerazzurre, mentre pi\u00f9 vivace fu la situazione per quanto concerne le trasferte: per la fase estiva di Coppa Italia si attinse ancora alla divisa fasciata stabilmente utilizzata nel precedente quinquennio; all'esordio in campionato, sul campo del Verona, debutt\u00f2 poi una casacca bianca con ampio scollo nerazzurro che, curiosamente, riprendeva in toto il \"template\" di quella contemporanea e \"scudettata\" del Cagliari; solo nel corso dell'annata si imporr\u00e0 definitivamente l'uniforme sbarrata gi\u00e0 vista a San Siro tra gli anni 50 e 60 del Novecento.\nOrganigramma societario.\nArea direttiva\nArea tecnica\nArea sanitaria:\nStatistiche.\nStatistiche dei giocatori.\n\"Fonti\":"}
{"id": "1099110", "revid": "465169", "url": "https://it.wikipedia.org/wiki?curid=1099110", "title": "Moos", "text": "Moos \u00e8 un termine tedesco per indicare un \"acquitrino\", un \"terreno paludoso\". Esso costituisce cos\u00ec la base per alcuni toponimi nei paesi di lingua tedesca.\nLocalit\u00e0.\nLa traduzione italiana del termine in Moso \u00e8 superficiale e artificiosa. Probabilmente pi\u00f9 consacrata dall'uso \u00e8 la resa Pal\u00f9 che si ha nel caso di Moos frazione di San Lorenzo di Sebato, non lontano dalle zone di lingua ladina."}
{"id": "1099112", "revid": "147279", "url": "https://it.wikipedia.org/wiki?curid=1099112", "title": "Marling", "text": ""}
{"id": "1099113", "revid": "110157", "url": "https://it.wikipedia.org/wiki?curid=1099113", "title": "Heukewalde", "text": "Heukewalde \u00e8 un comune della Germania di 229 abitanti situato nel circondario dell'Altenburger Land in Turingia."}
{"id": "1099114", "revid": "147279", "url": "https://it.wikipedia.org/wiki?curid=1099114", "title": "Laurein", "text": ""}
{"id": "1099115", "revid": "151034", "url": "https://it.wikipedia.org/wiki?curid=1099115", "title": "Bet khallaf", "text": ""}
{"id": "1099117", "revid": "147279", "url": "https://it.wikipedia.org/wiki?curid=1099117", "title": "Algund", "text": ""}
{"id": "1099120", "revid": "147279", "url": "https://it.wikipedia.org/wiki?curid=1099120", "title": "Gargazon", "text": ""}
{"id": "1099121", "revid": "151034", "url": "https://it.wikipedia.org/wiki?curid=1099121", "title": "Bet Kallaf", "text": ""}
{"id": "1099123", "revid": "147279", "url": "https://it.wikipedia.org/wiki?curid=1099123", "title": "Tscherms", "text": ""}
{"id": "1099124", "revid": "151034", "url": "https://it.wikipedia.org/wiki?curid=1099124", "title": "Beyt Khallaf", "text": ""}
{"id": "1099126", "revid": "147279", "url": "https://it.wikipedia.org/wiki?curid=1099126", "title": "Kuens", "text": ""}
{"id": "1099133", "revid": "22475", "url": "https://it.wikipedia.org/wiki?curid=1099133", "title": "Villa Ruspoli", "text": "Villa Ruspoli si trova alla Pietra, Firenze. Un grande accesso del parco si trova su via Bolognese, mentre la villa vera e propria si affaccia su via Santa Marta.\nLa villa \u00e8 del 1360 circa, costruita dai Minerbetti. Nel 1441 fu ceduta in eredit\u00e0 all'Ospedale di Santa Maria Nuova da Andrea Minerbetti, condottiero e ambasciatore della Repubblica. Nel 1496 fu presa in affitto da Tommaso Minerbetti, i cui discendenti la riacquistarono.\nEssa prese poi il nome da Don Camillo Ruspoli, principe romano. Alla morte del proprietario fu abbandonata, per poi subire una ristrutturazione agli inizi degli anni settanta, con la cessione al Comune di Firenze di una parte del parco, aperto al pubblico.\nDi fronte al monastero di Santa Marta c'\u00e8 un'altra villa Ruspoli che appartenne ai Davanzati fino dal XIV secolo. \nIn seguito entrambe le ville Ruspoli appartennero al conte Angiolo Galli Tassi, che nomin\u00f2 erede l'Ospedale di Santa Maria Nuova, nel quale resta una lapide di ringraziamento al Galli. \nLe ville divennero in seguito propriet\u00e0 del Ruspoli, la cui ava paterna, Duchessa di Lucca, le riacquist\u00f2 nel 1868. Sono circondate da un vasto parco."}
{"id": "1099135", "revid": "767487", "url": "https://it.wikipedia.org/wiki?curid=1099135", "title": "Sex Gang Children", "text": "I Sex Gang Children furono un gruppo gothic rock britannico, formatosi nel 1981 e scioltosi nel 1984.\nStoria del gruppo.\nI Sex Gang Children si formarono a Londra nel 1981, guidati dal cantante Andi Sexgang (al secolo Andy Hayward).\nLa band tenne il suo primo concerto sotto il nome di \"Panic Button\", con una formazione in cui figuravano Andy Hayward (voce), Dave Roberts (basso), Terry Mc Leay (chitarra) e Rob Stroud (batteria).\nIl nome \"Sex Gang Children\" fu tratto da una novella di William Burroughs su idea di Malcolm McLaren, come possibile nome per la futura band Bow Wow Wow; in seguito anche Boy George, persuaso dallo stesso Hayward, pens\u00f2 di chiamare cos\u00ec la sua band, nella quale per\u00f2 il batterista Jon Moss sugger\u00ec di accantonarlo in favore del nome \"Culture Club\": fu allora che Hayward decise di usarlo per il suo gruppo, soprannominandosi Andi Sexgang.\nLa band si contraddistinse subito per il sound cupo e tribale e la teatralit\u00e0 macabra da cabaret oscuro, conferitole dalla voce acida del leader, rendendola tra le pi\u00f9 importanti della scena Batcave dei primi anni ottanta, influenzando pi\u00f9 in generale anche l'estetica del movimento dark di quel periodo.\nDopo una serie di live arrivarono i primi singoli nel 1982, \"Beasts\" e \"Into the Abyss\", mentre il loro album di debutto, \"Song and Legend\", arriv\u00f2 nel 1983 (da cui fu estratto il singolo \"Sebastiane\"). In seguito Andi registr\u00f2 con Marc Almond il brano \"The Hungry Years\" per la compilation \"The Whip\", che includeva anche un contributo del bassista Dave Roberts. Successivamente i componenti della prima formazione uscirono dalla band, che ne reclut\u00f2 altri di volta in volta, come i batteristi dei Death Cult-The Cult Nigel Preston (gi\u00e0 Theatre of Hate) e Ray Mondo (che compare nel live \"Ecstacy And Vendetta In New York\"); dopo i singoli \"Mauritia Mayer\" e \"Dieche\", la band si sciolse.\nAndi intraprese una carriera solista (rinominando la sua band di supporto come \"Quick Gas Gang\"), con gli LP \"Blind!\" del 1985 (poi ripubblicato con due nuovi brani nel 1992 a nome Sex Gang Children) e \"Arco Valley\" del 1988; nel 1986 registra a nome \"Dirty Roseanne\" un EP omonimo con l'italiano Piero Balleggi. Nel 1992 si riunisce a Dave Roberts per registrare l'album \"Medea\" (1993). Nel 2002 la band pubblica l'ultimo album, \"Bastard Art\"."}
{"id": "1099147", "revid": "147279", "url": "https://it.wikipedia.org/wiki?curid=1099147", "title": "Gadertal", "text": ""}
{"id": "1099148", "revid": "110157", "url": "https://it.wikipedia.org/wiki?curid=1099148", "title": "Heyersdorf", "text": "Heyersdorf \u00e8 un comune della Germania di abitanti situato nel circondario dell'Altenburger Land in Turingia."}
{"id": "1099150", "revid": "147279", "url": "https://it.wikipedia.org/wiki?curid=1099150", "title": "La Gran Ega", "text": ""}
{"id": "1099155", "revid": "3115", "url": "https://it.wikipedia.org/wiki?curid=1099155", "title": "DC-3", "text": ""}
{"id": "1099169", "revid": "599013", "url": "https://it.wikipedia.org/wiki?curid=1099169", "title": "Ipb", "text": ""}
{"id": "1099171", "revid": "3115", "url": "https://it.wikipedia.org/wiki?curid=1099171", "title": "B-747", "text": ""}
{"id": "1099172", "revid": "729019", "url": "https://it.wikipedia.org/wiki?curid=1099172", "title": "Pr\u00edncipe", "text": "Pr\u00edncipe \u00e8 la pi\u00f9 piccola delle due principali isole dello Stato di S\u00e3o Tom\u00e9 e Pr\u00edncipe.\nAmministrativamente il territorio dell'intera isola coincide con quello del Distretto di Pagu\u00e9, e dal 29 aprile 1995 costituisce una provincia autonoma.\nGeografia.\nSituata al largo della costa occidentale africana, ha un'area di 136\u00a0km\u00b2 e una popolazione di circa 6000 persone. Raggiunge un'altezza massima di 948 metri in corrispondenza del \"Pico de Pr\u00edncipe\", situato all'interno del \"Parco Nazionale di Obo\", a sud. Il nord e il centro dell'isola, che in passato erano coperti da piantagioni, sono col tempo tornati ad essere occupati in massima parte da foreste.\nStoria.\nUna spedizione oceanica portoghese, guidata dagli esploratori Jo\u00e3o de Santar\u00e9m e P\u00earo de Escobar, alla ricerca di porti sicuri di scalo per il traffico di schiavi e della via per le Indie, port\u00f2 alla scoperta dell'isola di S\u00e3o Tom\u00e9 nel giorno di San Tommaso (21 dicembre 1471), di Annob\u00f3n (1\u00ba gennaio 1472) ed infine di Pr\u00edncipe. L'isola fu avvistata il 14 gennaio del 1471, il giorno di Sant'Antonio, e denominata Santo Ant\u00f3nio. Nel 1502 divenne donazione della corona e fu ribattezzata isola di Pr\u00edncipe. Torn\u00f2 ad essere amministrazione diretta della corona portoghese nel 1573 e nel 1753 venne unita con S\u00e3o Tom\u00e9 a formare la colonia di S\u00e3o Tom\u00e9 e Pr\u00edncipe, che nel 1975 conquister\u00e0 l'indipendenza dai lusitani.\nDemografia.\nSecondo il censimento del 2001 sull'isola vivono 5.966 persone, pari al 4,3% della popolazione della nazione, e con una densit\u00e0 di 43,87 abitanti per km\u00b2.\nCapoluogo e principale centro abitato dell'isola \u00e8 la citt\u00e0 di Santo Ant\u00f3nio, sede di un aeroporto, con una popolazione stimata di 1.156 abitanti (gennaio 2005).\nLe lingue parlate sono il portoghese e due il \"Principense\" (o \"Lunguy\u00ea\") e, in maniera meno diffusa, il \"Forro\".\nCuriosit\u00e0.\nAltre isole di ridotte dimensioni circondano Pr\u00edncipe, tra cui \"Ilheu Bom Bom\", \"Ilh\u00e9u Caro\u00e7o\", \"Tinhosa Grande\" e \"Tinhosa Pequena\". Queste isole possono vantare di essere il luogo dove la Teoria della relativit\u00e0 di Einstein venne provata sperimentalmente con successo da Eddington e dal suo team durante l'eclissi del 1919."}
{"id": "1099176", "revid": "33689", "url": "https://it.wikipedia.org/wiki?curid=1099176", "title": "Alleycat", "text": ""}
{"id": "1099186", "revid": "729019", "url": "https://it.wikipedia.org/wiki?curid=1099186", "title": "Strada statale 266 Nocerina", "text": "La ex strada statale 266 Nocerina (SS 266), ora \"strada regionale 266/a Chiesa San Pasquale-Innesto SP 238 (SR 266/a)\" tra Nocera Inferiore e Castel San Giorgio e \"strada regionale 266/b Innesto SP 238 (Castel San Giorgio)-Mercato San Severino (SR 266/b)\" tra Castel San Giorgio e Mercato San Severino, \u00e8 una strada regionale italiana che collega Nocera Inferiore e Mercato San Severino.\nPercorso.\nLa strada ha origine a Nocera Inferiore dall'innesto con la ex strada statale 18 Tirrena Inferiore. Il tracciato esce dal centro abitato in direzione nord e segue il tracciato della linea ferroviaria Codola\u2013Nocera Inferiore e Cancello\u2013Avellino: l'intersezione tra queste due avviene presso la stazione di Codola nei cui pressi la strada tocca lo svincolo Castel San Giorgio dell'A30 Caserta-Salerno. La strada devia quindi verso est, attraversando buona parte del comune di Castel San Giorgio (tra cui la frazione Lanzara ed il centro abitato stesso) per entrare poi in quello di Mercato San Severino, dove la strada termina innestandosi sulla ex strada statale 88 dei Due Principati.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla Regione Campania, che nella stessa data ha ulteriormente devoluto le competenze alla Provincia di Salerno."}
{"id": "1099189", "revid": "33689", "url": "https://it.wikipedia.org/wiki?curid=1099189", "title": "Dosbox", "text": ""}
{"id": "1099192", "revid": "1776051", "url": "https://it.wikipedia.org/wiki?curid=1099192", "title": "Formazione dei Kiss", "text": "Questa che segue \u00e8 la cronologia delle formazioni della band glam rock/heavy metal dei Kiss, dall'anno dell'esordio (1973), ad oggi."}
{"id": "1099194", "revid": "1793900", "url": "https://it.wikipedia.org/wiki?curid=1099194", "title": "Contea di Madison (New York)", "text": "Madison \u00e8 una contea situata nell'area centrale dello Stato di New York negli Stati Uniti.\nGeografia fisica.\nLa contea confina a nord-ovest con la contea di Oswego, a nord-est con la contea di Oneida, a sud-est con la contea di Otsego, a sud-ovest con la contea di Cortland ed a ovest con la contea di Onondaga.\nIl territorio \u00e8 prevalentemente collinare. Al confine settentrionale \u00e8 situato il lago Oneida che riceve da sud l'Oneida Creek. Altro immissario del lago Oneida \u00e8 il Chittenango Creek che scorrendo verso nord segna parte del confine con la contea di Onondaga.\nLa maggiore citt\u00e0 della contea \u00e8 Oneida che \u00e8 situata presso il confine nord-orientale.\nStoria.\nI primi abitanti del territorio furono gli indiani irochesi.\nQuando furono istituite le Province di New York nel 1683 l'area dell'attuale contea faceva parte della contea di Albany.\nLa contea \u00e8 stata istituita nel 1806 separandone il territorio da quello della contea di Chenango. Fu nominata Madison in onore di James Madison quarto presidente degli Stati Uniti.\nNel 1848 a Oneida fu istituita una comunit\u00e0 utopistica che ha avuto un ruolo significativo nello sviluppo dell'industria locale dell'argenteria e delle posate."}
{"id": "1099202", "revid": "436907", "url": "https://it.wikipedia.org/wiki?curid=1099202", "title": "La fitta sassaiola dell'ingiuria", "text": "La fitta sassaiola dell'ingiuria \u00e8 un singolo del rapper italiano Caparezza, pubblicato nel 2000 come secondo estratto dal primo album in studio \"?!\".\nDescrizione.\n\u00c8 stata realizzata grazie alla collaborazione di Angelo Branduardi, che ha autorizzato il campionamento di una strofa della sua \"Confessioni di un malandrino\", a sua volta ispirata a una poesia di Sergej Aleksandrovi\u010d Esenin intitolata \"Confessioni di un teppista\": la strofa contiene il titolo del brano di Caparezza. La \"capigliatura\" citata in questo frammento di testo \u00e8 comune denominatore dei due artisti, entrambi noti per portare da sempre una folta chioma. L'arpeggio di chitarra della versione originale apre il brano per poi mescolarsi con i suoni tipici della musica hip hop. Un'ulteriore strofa viene campionata in finale di canzone.\nUna prima versione del brano realizzata in collaborazione con DJ Jan venne precedentemente inserita nel demo \"Con Caparezza... nella monnezza\", uscito nel 1999.\nVideo musicale.\nIl video, diretto da Francesco Cabras, \u00e8 stato girato in Giordania (sono infatti riconoscibili in esso Petra e il deserto del Uadi Rum) e ha come protagonisti Caparezza, lo stesso Cabras (che interpreta il diavolo) e Daniele Prato (che interpreta il prete)."}
{"id": "1099210", "revid": "101930685", "url": "https://it.wikipedia.org/wiki?curid=1099210", "title": "Anello semplice", "text": "In algebra astratta un anello semplice \u00e8 un anello che ha come unici ideali bilateri l'ideale nullo e se stesso. Il termine \"semplice\" indica che l'anello non \u00e8 scomponibile in anelli pi\u00f9 semplici, in quanto non possiede alcun anello quoziente, salvo quelli banali.\nAnelli semplici e ideali massimali.\nGli ideali massimali sono in stretto rapporto con gli anelli semplici, infatti dato formula_1 anello:\n\"formula_2\"\nInoltre se formula_1 anello commutativo unitario abbiamo che il quoziente formula_4 oltre a essere semplice \u00e8 anche un campo; questo non \u00e8 pi\u00f9 vero in un anello senza unit\u00e0, ad esempio l'ideale formula_5 \u00e8 massimale in formula_6, ma formula_7 non \u00e8 un campo nonostante sia un anello semplice.\nIl teorema di Artin-Wedderburn fornisce una caratterizzazione degli anelli semplici artiniani."}
{"id": "1099214", "revid": "729019", "url": "https://it.wikipedia.org/wiki?curid=1099214", "title": "Ferrovia Norimberga-Monaco", "text": "La ferrovia Norimberga-Monaco () \u00e8 una linea ferroviaria tedesca ad alta velocit\u00e0 che unisce la citt\u00e0 di Norimberga a Monaco di Baviera passando per Ingolstadt.\n\u00c8 lunga e segue per la massima parte il percorso dell'autostrada A9."}
{"id": "1099216", "revid": "256896", "url": "https://it.wikipedia.org/wiki?curid=1099216", "title": "NWOAHM", "text": ""}
{"id": "1099231", "revid": "71699", "url": "https://it.wikipedia.org/wiki?curid=1099231", "title": "Portella delle Ginestre", "text": ""}
{"id": "1099234", "revid": "253269", "url": "https://it.wikipedia.org/wiki?curid=1099234", "title": "Phyllida Law", "text": "Biografia.\nFiglia di Megsie \"Meg\" e William Law, un giornalista. Ha lavorato perlopi\u00f9 per la televisione. Sposata con l'attore e presentatore inglese Eric Thompson, ha avuto due figlie, Emma e Sophie, entrambe attrici. Ha lavorato con Emma in \"Gli amici di Peter\" (1992) e \"Molto rumore per nulla\" (1993), entrambi di Kenneth Branagh, e ne \"L'ospite d'inverno\" (1997) di Alan Rickman; con Sophie in \"Emma\" (1996). Negli ultimi due film interpreta il ruolo della madre di ciascuna delle due, come nella realt\u00e0.\nCarriera.\nHa lavorato molto per la televisione, incluse le apparizioni in \"Dixon of Dock Green\", \"Le avventure di Bailey\" e l'adattamento del 1972 del racconto di Lord Peter Wimsey, \"The Unpleasantness at the Bellona Club\". \u00c8 apparsa in film come \"Gli amici di Peter\" (1992), \"Molto rumore per nulla\" (1993), interpretando Ursula, al fianco di Emma, sua figlia, come Beatrice, e \"L'ospite d'inverno\" (1997), interpretando Elspeth, accanto alla figlia Emma come Frances.\nNel 1986 ha fatto parte del cast originale di Londra di \"La Cage aux Folles\" al London Palladium, interpretando il ruolo di Jacqueline.\nNel 2004 \u00e8 stata guest-star nell'episodio di \"Giardini e misteri\" intitolato \"Orpheus in the Undergrowth\" come May Beauchamp. Nel 2007 \u00e8 stata guest-star in due avventure spin-off di \"Doctor Who\": come Bea Nelson-Stanley nella storia di \"Sarah Jane Adventures\", \"Eye of the Gorgon\", e come Beldonia nel film drammatico \"\". Sempre nel 2007 ha interpretato Aunt Auriel nel film \"Kingdom\" con Stephen Fry. Nel 2008 \u00e8 apparsa come guest star in \"Foyle's War\".\nNel novembre del 2009 ha pubblicato il suo primo libro. \"Le note a mia suocera\", basato sui 17 anni di convivenza con la suocera, vissuta con la famiglia dalla met\u00e0 degli anni '60 fino alla sua morte. Nel gennaio 2010 \u00e8 apparsa con Tony Slattery in \"Ready Steady Cook\". Ha recitato al fianco di John Hurt in un cortometraggio intitolato \"Love at First Sight\", che \u00e8 stato selezionato per l'Oscar nel 2012.\nNel 2013 ha ricevuto un dottorato onorario dalla Glasgow Caledonian University e un dottorato onorario di lettere dal Royal Conservatoire of Scotland. \u00c8 stata nominata Ufficiale dell'Ordine dell'Impero Britannico (OBE) nel 2014, per servizi di teatro e servizi caritatevoli."}
{"id": "1099235", "revid": "1305772", "url": "https://it.wikipedia.org/wiki?curid=1099235", "title": "Claire Bennet", "text": "Claire Bennet \u00e8 un personaggio della serie televisiva \"Heroes\", interpretato da Hayden Panettiere e doppiato da Chiara Gioncardi.\nBiografia.\nClaire Bennet nasce l'8 agosto 1991, ed \u00e8 figlia di Nathan Petrelli e Meredith Gordon.\nClaire viene creduta morta dalla madre naturale, ma in realt\u00e0 viene presa da Kaito Nakamura e affidata a Noah Bennet e sua moglie Sandra.\nPrima stagione - Volume uno: Genesi.\nClaire \u00e8 una \"cheerleader\" sedicenne che studia alla \"Union Wells High School\" di Odessa, in Texas. La sua vita cambia drasticamente quando scopre di possedere il potere della rigenerazione spontanea, e con il suo amico Zack gira dei video in cui mette alla prova il suo potere.\nLa prima stagione \u00e8 in buona parte incentrata su di lei. \u00abSalva la cheerleader, salva il mondo\u00bb \u00e8 infatti la missione degli \"heroes\" per salvare lei e New York da un tragico destino: Claire era infatti destinata a diventare una delle vittime di Sylar. Nell'episodio \"Homecoming\", questi s'introduce nella sua scuola perch\u00e9 aveva sentito parlare di una \"cheerleader\" che aveva salvato un uomo da un incendio senza procurarsi ustioni, ma per un malinteso non uccide Claire, ma la sua amica Jackie Wilcox. Dopo essersi accorto di aver ucciso la persona sbagliata, la insegue finch\u00e9 non interviene Peter Petrelli, che salva la ragazza dal killer. In quella notte, Claire scopre di non essere l'unica persona al mondo ad avere dei poteri e parla della sua scoperta al padre che, qualche giorno dopo, fa cancellare il ricordo del potere di Claire dalla mente delle persone che ne erano a conoscenza, compreso l'amico Zack. Claire, per\u00f2, viene informata dall'Haitiano di quello che il padre gli aveva chiesto di fare, dicendole che lei non doveva dimenticare il suo potere perch\u00e9 questo \u00e8 \"un dono di Dio\". La ragazza allora decide di riprendere a girare i filmati dei suoi esperimenti con Zack.\nDopo l'evasione di Sylar dal laboratorio del padre, questi va a casa sua, intenzionato a ucciderla. Ma lei non \u00e8 in casa, ma dalla madre biologica, Meredith Gordon, una donna in grado di creare e controllare il fuoco, che aveva recentemente rintracciato grazie all'Haitiano. Sylar, quindi, trova in casa solo Sandra Bennet, che credeva che la figlia fosse all'acquario con Zack. Insospettita dalle troppe domande dell'uomo, Sandra telefona al marito, ma Sylar sta per ucciderla quando arrivano il signor Bennet e l'Haitiano. Sylar scappa e la memoria di Sandra viene rimossa per l'ennesima volta. In seguito a quest'ultima modifica, la memoria della signora Bennet arriver\u00e0 a dei livelli di vera e propria instabilit\u00e0, dimostrando di non riconoscere pi\u00f9 i suoi cari, fino ad avere un malore. Solo Claire sa cosa sta succedendo alla madre e rinfaccia tutte le sofferenze della famiglia al padre. Di ritorno dall'ospedale viene presa in ostaggio da Matt Parkman, un ex-poliziotto telepatico, e Ted Sprague, un uomo in grado di emettere radiazioni, i quali credono che sia stato Bennet a dare loro i poteri di cui sono dotati e avergli rovinato la vita.\nMentre Matt e Ted interrogano Noah Bennet, si scoprono dei dettagli sul passato di Claire: all'et\u00e0 di due anni era stata data in affidamento al signor Bennet dall'Impresa in quanto figlia di un soggetto avanzato (Nathan Petrelli, ma non sapevano che anche la madre avesse dei poteri), con l'avvertimento di riconsegnare la bambina nel caso manifestasse dei poteri, e venne a sapere della sua adozione a 13 anni. Naturalmente viene interrogata anche Claire, l'unico membro della famiglia a conoscenza della vera attivit\u00e0 del padre, e durante l'interrogatorio Ted, intenzionato a vendicarsi, minaccia di sparare alla signora Bennet, ma Noah, Matt e Claire decidono di sparare a quest'ultima, consapevoli che non le sarebbe successo niente. Cos\u00ec facendo, salvano la signora Bennet e Claire, la quale per\u00f2, decide di intervenire salvando il fratello, ma venendo ripresa in ostaggio con la madre, la quale riesce a convincerla a concedere una seconda possibilit\u00e0 al padre. Questi torna con Matt e l'Haitiano con le informazioni richieste da Ted sulla cura del suo problema, ma gli viene solo detto che l'unico modo per liberarlo dal suo potere sarebbe ucciderlo. Qui arrivano altri uomini dell'Impresa e Ted inizia a emanare potenti radiazioni e si appresta a esplodere. Solo Claire riesce ad avvicinarsi e a sedarlo grazie al suo potere di autorigenerazione, ma nel farlo resta senza la pelle, bruciata nel rogo, che ricresce davanti agli uomini dell'Impresa, i quali ora ne chiedono la consegna. Ma Bennet e l'Haitiano inscenano un rapimento, permettendo alla ragazza di scappare.\nSfuggendo all'Haitiano, Claire decide di rifugiarsi dall'unica persona di cui si fida: Peter Petrelli. Qui per\u00f2 viene anche riconosciuta come figlia illegittima di Nathan, fratello di questi, quindi viene ospitata e progetta la sua fuga in Francia con la nonna. Poco dopo ritrova Peter morto nell'appartamento della nonna e accorgendosi di una scheggia di vetro nel cranio di questi la estrae e lo salva. Peter invita Nathan a chiarirsi con lei e consegna a Claire una pistola dicendole che se lui non riuscir\u00e0 a fermare l'esplosione, di Ted o di Peter stesso se dovesse assorbire il potere di questi, sar\u00e0 lei che dovr\u00e0 fermare il disastro, sparandogli dietro alla nuca, nel punto in cui aveva estratto il pezzo di vetro che lo aveva ucciso. A malincuore, Claire acconsente. Successivamente Noah Bennet raggiunge la figlia e le ordina di lasciare la citt\u00e0 con Peter e Ted. Mentre pianificano la loro fuga nel Nebraska, Peter sente i pensieri di Sylar che li sta pedinando, e si nascondono quindi in un edificio in costruzione li vicino. Quando escono, Ted viene arrestato dall'FBI, che li ha raggiunti in seguito a una telefonata anonima di Sylar. Questi distrugge il mezzo che trasporta Ted, e lo uccide assorbendone il potere. Dopo aver ricevuto la notizia, Bennet chiede a Peter di stare vicino a sua figlia e lui acconsente. Ma Claire, sentitasi tradita da Peter quando questi chiede aiuto al fratello Nathan, scappa via imbattendosi nella nonna, che la obbliga a lasciare la citt\u00e0 con lei e Nathan. Quando scopre che loro erano gi\u00e0 da tempo a conoscenza di quello che sarebbe accaduto e che sanno come fermare l'esplosione, salta dalla finestra dell'ufficio di Nathan e fugge via. Dopo essersi rigenerata in seguito alla caduta, corre al Kirby Plaza dove trova Peter che sta per esplodere. Allora suo padre le d\u00e0 una pistola per sparagli come lei aveva promesso, ma Claire esita supplicando Peter di trovare un'altra soluzione. In quel momento, Nathan atterra in mezzo a loro e gli altri possono solo guardarlo volare via con suo fratello nella stratosfera dove Peter esplode, salvando New York. Dopodich\u00e9, Claire si riconcilia con suo padre e insieme progettano di riunirsi con il resto della famiglia.\nSeconda stagione - Volume due: Generazioni.\nNella seconda stagione Claire si \u00e8 trasferita in California con la sua famiglia sotto il falso nome di Claire Butler. Qui viene quasi investita da West Rosen, un ragazzo che scoprir\u00e0 frequentare il suo stesso corso di scienze. Dopo l'ora di ginnastica in cui ha assistito con un po' di invidia alle prove delle \"cheerleader\" (di cui non fa parte in questa scuola), tenta un salto mortale senza materassino e la mancanza di allenamento la fa atterrare male, tanto da fratturarsi una caviglia. Proprio mentre la frattura si ricompone sopraggiunge West, che apparentemente non si accorge di nulla. West \u00e8 anch'egli un soggetto avanzato, dotato del potere del volo. Claire \u00e8 incuriosita dall'essenza dei suoi poteri e comincia a pensare di cercare un modo di usarli per aiutare gli altri. Riprendendo i test gi\u00e0 visti nella prima stagione su s\u00e9 stessa, Claire usa un paio di forbici per tagliarsi via un dito che ricresce poco dopo. West vede la scena e scappa. Dopo poco tempo i due instaurano una relazione, ma Claire scopre da dei segni sul suo collo che il ragazzo ha gi\u00e0 avuto a che fare con suo padre, che nel frattempo, allarmato da alcuni quadri premonitori di Isaac Mendez, le aveva fatto promettere di non uscire con nessuno. Claire allora, per nascondere i suoi appuntamenti con West, finge di aver fatto un provino per entrare nelle \"cheerleader\". Claire riesce poi realmente a entrare nella squadra con l'aiuto di West: lui finge di essere un super criminale che uccide Claire facendola precipitare e rompendole il collo di fronte alla ubriaca Debbie, il capitano della squadra. Scioccata, la ragazza racconta il fatto alla polizia, ma questi non le credono poich\u00e9 la ragazza beve alcolici e Claire \u00e8 ancora viva; in seguito Debbie viene sospesa e espulsa dalla squadra e Claire la sostituisce. Per\u00f2 la notizia viene diffusa dai giornali, che mostrano Claire in secondo piano in una foto, e la famiglia \u00e8 costretta a trasferirsi altrove, ma questa, stanca di scappare, si rifiuta di andarsene.\nCome il padre prevedeva, Claire viene rapita da Bob Bishop, che vuole usare il suo sangue per ricavarne un antidoto efficace contro il virus Shanti. Il padre, per liberare Claire, rapisce Elle Bishop con l'aiuto di West chiedendo la liberazione della figlia in cambio. Appena Elle viene liberata, cerca di uccidere West e Claire, ma Bennet le spara a un braccio e cerca di uccidere Bob, ma Suresh a sua volta gli spara e lo uccide. Tornata a casa la ragazza non pu\u00f2 che dire alla madre e al fratello della morte del padre, ma non sa che nel frattempo Mohinder sta usando il suo sangue per curarlo e riportarlo in vita. Claire cerca lo scaccia-pensieri che le aveva regalato l'Haitiano, per chiamarlo e chiedergli di cancellarle tutti i ricordi che la legano a suo padre, ma West la fa desistere, dicendole che lei non deve dimenticarlo. Quella sera, Bob manda alla famiglia le presunte ceneri del signor Bennet e Claire stessa le sparge nell'oceano, dicendogli addio.\nTerza stagione.\nVolume tre: Criminali.\nAll'inizio della terza stagione, Claire, venuta a sapere dell'attentato al padre biologico, telefona a Peter Petrelli per chiedergli se gli serve un po' del suo sangue; tuttavia a rispondergli dall'altro capo del telefono \u00e8 il Peter del futuro (che ha sigillato il Peter del presente nel corpo di Jesse, uno dei criminali rinchiusi dall'Impresa), e questi gli intima di rimanere a casa per non correre rischi. Per la \"cheerleader\", il Peter del futuro la spinge involontariamente tra le grinfie di Sylar, che l'aggredisce proprio mentre \u00e8 da sola tra le mura domestiche; il killer nonostante venga ferito da un coltello da cucina riesce a scoperchiare il cranio della ragazza e si salva assimilando il suo potere.\nQuando per proteggere la sua famiglia, Noah Bennet manda a casa sua la madre biologica di Claire, Meredith Gordon, Claire, non volendo passare il resto della vita da vittima, supplica la donna di insegnarle a difendersi, ma questa rifiuta. Successivamente ruba una lista dei prigionieri fuggiti dal livello 5 e scappa di casa con l'intenzione di catturarli da sola; riuscir\u00e0 a trovare Stephen Canfield, e dopo aver capito che era stato rinchiuso ingiustamente per via del suo pericoloso potere di creare buchi neri, tenter\u00e0 di aiutarlo a ricongiungersi ai suoi cari, che per\u00f2 hanno paura di lui: l'uomo non regge tale rifiuto, e dopo il ricatto di Bennet che gli impone di uccidere Sylar per essere libero, Canfield si suicida chiudendosi in un buco nero: Claire rimane disgustata del comportamento del padre.\nIn seguito, con l'aiuto della madre adottiva (Sandra) e di quella biologica (Meredith Gordon), la \"cheerleader\" riesce a ricatturare il marionettista Eric Doyle. Una volta a casa, trovano ad attenderle Elle che, con i poteri ormai fuori controllo e licenziata dall'Impresa, si \u00e8 recata da loro alla ricerca di Noah, nella speranza che questi possa darle qualche informazione circa la Pinehearst, da cui aveva ricevuto l'offerta di una cura per rimuoverle i poteri. Claire, anche lei stanca del suo potere, decide di recarsi insieme a Elle alla sede della Pinehearst, cos\u00ec da liberarsi dei loro poteri ormai fuori controllo. Giunte sul posto le due vedono Peter che, gettato fuori da una finestra del settimo piano ma incredibilmente ancora vivo, rivela loro di esser stato realmente privato dei suoi poteri: Elle entusiasta della scoperta entra nell'edificio, mentre Claire, capendo che c'\u00e8 qualcosa di malvagio nell'organizzazione, fugge assieme a Peter. La ragazza vorrebbe restare insieme al depotenziato zio biologico per proteggerlo, ma questi teme per il suo futuro e la lascia dunque al padre adottivo Noah, che decide di insegnargli i principi del corpo a corpo.\nClaire, addestrata dal padre fa parecchi progressi nel combattimento, ma, durante una sessione d'allenamento i due vengono sorpresi da Sylar ed Elle, i quali riescono a spararle proprio mentre questa \u00e8 priva di poteri a causa dell'eclissi. Per via appunto di tale situazione la ragazza si trover\u00e0 e combattere tra la vita e la morte e riuscir\u00e0 a sopravvivere solo grazie al ritorno dei suoi poteri.\nNell'ultimo episodio, aiuter\u00e0 il padre adottivo e la nonna biologica a combattere l'assalto di Sylar, che sar\u00e0 proprio lei a mettere fuori gioco; tuttavia la battaglia comporter\u00e0 la perdita della madre biologica della ragazza, dalla quale Claire si separer\u00e0 in lacrime poco prima che la Primatech bruci.\nVolume quattro: Fuggitivi.\nAll'inizio del quarto volume troviamo Claire impegnata a scegliere l'universit\u00e0 in cui iscriversi, consigliata dalla madre Sandra e dalla nonna Angela; prima di partire per un qualunque posto per\u00f2 Claire sembra interessata a voler chiudere i conti con il padre che sembra sapere lavori ancora per qualcosa di losco. Ascoltandone le telefonate scopre che anche il padre biologico \u00e8 coinvolto in un piano governativo dedito a catturare le persone speciali; scoprendo anche i prossimi due obbiettivi: Peter e Matt. Avverte il primo per telefono e lo mette in guardia, mentre Matt lo raggiunge nel suo appartamento dove tuttavia vengono narcotizzati e catturati.\nInizialmente Claire viene divisa dagli altri prigionieri e allontanata (la sua immunit\u00e0 era il prezzo richiesto da Noah per la sua collaborazione) tuttavia la ragazza si ribella e riesce ad entrare di nascosto sull'aereo in cui i prigionieri vengono caricati; liberato Peter, provoca l'incidente che causa la caduta dell'aereo mentre questi \u00e8 in volo.\nClaire cercher\u00e0 di rendersi utile per far fuggire il pi\u00f9 possibile degli ostaggi una volta precipitato l'aereo; ma Danko la catturer\u00e0 e la riporter\u00e0 dei suoi due padri; che la riporteranno in Costa Verde.\nIn seguito Claire aiuter\u00e0 un ragazzo di nome Alex a fuggire all'estero per salvarlo dalla prigionia in quanto soggetto avanzato capace di respirare sott'acqua. Durante tali operazioni Claire dovr\u00e0 rivelare alla madre la nuova attivit\u00e0 del padre con il risultato che la donna butta Noah fuori di casa.\nSeppur controvoglia aiuter\u00e0 perfino Eric Doyle a fuggire dai soldati nonostante questi l'avesse fatta soffrire in passato; dando cos\u00ec prova di grande maturit\u00e0.\nQuando il suo \"lasciapassare\" scadr\u00e0 per via dello spodestamento di Nathan da parte di Danko; il padre biologico la prelever\u00e0 e la far\u00e0 fuggire con lui in Messico.\nSar\u00e0 proprio in Messico che padre e figlia appianeranno definitivamente le loro divergenze.\nPi\u00f9 tardi si riunir\u00e0 a \"Coyote Sands\" assieme al resto dei Petrelli ed al padre adottivo Noah; qui ascolter\u00e0 narrata da Angela la storia dell'Impresa e scoprir\u00e0 la proposta della donna di fondarne un'altra.\nIn seguito a ci\u00f2 la ragazza si recher\u00e0 a Washington seguendo i sogni premonitori della nonna che vedono Nathan in pericolo: l'ex \"cheerleader\" riesce a raggiungere il padre biologico in ufficio, ma giunta sul posto scopre l'uomo essere in realt\u00e0 Sylar, che con la telecinesi l'aggredisce. Tuttavia viene salvata dal vero Nathan e da Peter; i quali ingaggiano un combattimento con Sylar in cui lo zio biologico riesce a toccare il serial killer copiando un suo potere. Quando Nathan e Sylar continuano la battaglia all'esterno, \u00e8 proprio Claire, assieme al padre adottivo ed al nuovo potere di Peter a fare un nuovo piano per salvare il presidente, piano che andar\u00e0 a buon fine e porter\u00e0 alla cattura di Sylar.\nIn seguito Claire assister\u00e0 alla cremazione del corpo dell'uomo, senza sapere che in realt\u00e0 \u00e8 vivo e vegeto sotto le spoglie del di lei padre biologico.\nQuarta stagione - Volume cinque: Redenzione.\nClaire inizia il college e vorrebbe solo una vita normale. Fa amicizia con Gretchen, una ragazza che la riconosce come la Claire Bennet del Texas. Ben presto il destino la porta nuovamente a fare l'eroina quando Annie, la sua compagna di stanza, viene trovata morta buttata gi\u00f9 da una finestra. Claire e Gretchen indagano, e grazie all'amica, Claire scopre che non si tratta di suicidio, dato che se cos\u00ec fosse il corpo morto sarebbe caduto in tutt'altro modo. Testando questa teoria gettandosi in prima persona (e sopravvivendo grazie al suo potere), scopre che Gretchen ha ragione; e dal canto suo Gretchen scopre il potere di Claire avendola vista rialzarsi da terra dopo la caduta.\nClaire cercher\u00e0 in seguito di evitare Gretchen per non dover parlare con lei in proposito dei suoi poteri; tuttavia quando il padre le consiglier\u00e0 di far intervenire l'Haitiano Claire si rifiuter\u00e0 e decider\u00e0 di affrontare da s\u00e9 la situazione rivelano a Gretchen tutta la verit\u00e0, dal discorso che ne deriva le due inizieranno a conoscersi meglio e pi\u00f9 profondamente, finendo per fare amicizia. Tanto che infine Claire le chieder\u00e0 di diventare la sua nuova compagna di stanza.\nIl giorno dopo, l'ex \"cheerleader\" aiuter\u00e0 il padre con i colloqui per trovare un nuovo lavoro.\nAl college, Claire viene avvicinata da una confraternita, le \"Psi Alpha Chi\", le quali le chiedono di unirsi a loro (il ruolo le appartiene per diritto di nascita in quanto anche Sandra ne faceva parte). Claire convince allora l'amica Gretchen ad entrare nella confraternita assieme a lei. In seguito a ci\u00f2 tra le due iniziano ad esserci strane tensioni e Claire inizia a sospettare che Gretchen stia tramando qualcosa contro di lei, ma Gretchen le rivela di essersi innamorata di lei e la bacia. Prima che Claire possa dire qualcosa tuttavia le \"Psi Alpha Chi\" chiamano entrambe per la cerimonia di iniziazione, dove Rebecca, presidentessa delle Psi Alpha Chi e nipote di Samuel, attenta alla vita di Gretchen per conto dello zio Samuel.\nLa stessa Claire rimane ferita e si rigenera davanti altre due novizie che sono presenti. Per risolvere questo problema, Noah chiamer\u00e0 l'Haitiano, il quale rimuove dalle menti delle ragazze i ricordi in proposito. In seguito Claire scopre che Gretchen, terrorizzata vuole andarsene.\nPoco dopo la ragazza viene avvicinata da Samuel, il quale le rivela di essere li per lei e di conoscere i suoi poteri. Claire, senza farsi intimorire prende tempo fino all'arrivo del padre che stordisce il circense e lo cattura; in seguito per\u00f2 Samuel viene soccorso dalla nipote e, Claire, vedendo il padre accanirsi su Becky gli intima di fermarsi dando tuttavia in questo modo alla ragazza il tempo di fuggire con lo zio.\nIl giorno seguente, Claire trover\u00e0 una traumatizzata Tracy Strauss priva del controllo sul suo potere rintanatasi nell'appartamento del padre e cerca di aiutarla come pu\u00f2.\nDa l\u00ec a poco arriva il giorno del Ringraziamento e la ragazza lo passa a casa di suo padre con sua madre come ospite, accompagnata dal suo nuovo fidanzato e Lauren, una vecchia amica del padre. All'inizio la ragazza \u00e8 frustrata dalla tensione che si crea tra i genitori, tuttavia pi\u00f9 avanti nella serata arriva l'amica Gretchen, invitata a sorpresa dal padre, e le cose sembrano migliorare.\nFinita la cena inoltre, Claire trafuga la bussola in possesso del padre ed assieme all'amica si dirige verso il luna park dei Sullivan. Giunte sul posto e passatavi un po' di tempo all'interno, Claire comprende della malvagit\u00e0 di Samuel, e lasciato il luogo si dirige in cerca di aiuto.\nMessa poi al corrente della morte del padre biologico Nathan si dirige tristemente al funerale, dove incontra Peter; nel tentativo di consolarlo comprende che il giovane cerca vendetta in un gesto plateale per sfogarsi; dunque decide di seguirlo mentre questi sventa un atto terroristico ad opera di un folle rimanendo ferito da una pallottola. Il suo aiuto tempestivo permette a Peter di copiare il suo potere, salvandolo quindi da morte certa. In seguito lei e lo zio parlano a lungo consolandosi a vicenda, e parlando anche dei loro legami; appena suo zio viene a sapere di West Rosen gli chiede di incontrarlo e, non appena lo conduce da lui, Peter ne assorbe il potere del volo dando poi un saluto di addio all`ex \"cheerleader\" che comprende dunque di non essere riuscita a persuaderlo dal mettere la sua vita in pericolo.\nPi\u00f9 avanti Sylar, dopo aver assunto l'identit\u00e0 di Gretchen, si avvicina a Claire e la convince a parlare proprio di Sylar e di cosa dovrebbe fare secondo lei per redimersi. Claire gli riveler\u00e0 che se vuole salvarsi l'unico modo \u00e8 rinunciare a tutti i suoi poteri. Successivamente, venuta a sapere del piano del padre di attaccare il luna park, decide di correre in soccorso del circo in quanto sono solo pedine innocenti nelle mani di Samuel. Al circo incontra Lydia e gli racconta tutto, ma le due vengono sorprese de Samuel che uccide l'empate e rapisce Claire. Dopo averle fatto vedere il passato di Noah grazie al potere di Damien cerca di convincerla a passare dalla sua parte, ma la ragazza ha fiducia nel padre e rifiuta. Sicch\u00e9 Samuel le dice dove l'ha imprigionato; subito la \"cheerleader\" si dirige nel rimorchio dove si trova il padre legato, ma non fa in tempo a liberarlo che Samuel fa sprofondare il posto nella terra imprigionando Claire e Noah; tuttavia poco dopo verranno entrambi salvati da Tracy e Lauren; e, mentre Noah verr\u00e0 lasciato alle loro cure in quanto compromesso dalla mancanza di ossigeno, Claire, immune a tutto ci\u00f2 corre in soccorso di Peter, che sta ingaggiando la lotta con Samuel a Central Park, e sar\u00e0 proprio lei a dire ad Hiro di teletrasportare via tutti i soggetti avanzati del parco per togliere i poteri al nemico.\nPrologo al volume sei: Il mondo nuovo.\nRimasta nel parco ormai deserto, dopo la vittoria di Peter su Samuel, l'ex \"cheerleader\" decide di smetterla con le bugie ed il nascondersi nell'ombra e, salita sulla ruota panoramica si getta nel vuoto rivelando il suo potere davanti alle telecamere poste a registrare lo spettacolo, e facendo cos\u00ec scoprire al mondo l'esistenza dei soggetti avanzati.\nHeroes Reborn.\nDopo che Claire fa prendere coscienza all'umanit\u00e0 dell'esistenza dei soggetti avanzati, le persone cercano di coesistere pacificamente con loro, a Odessa si tiene un summit, \"Humans &amp; Evos United\", un'occasione per celebrare e stimolare la coesistenza pacifica tra le persone normali e quelle dotate di abilit\u00e0 soprannaturali. \nClaire che avrebbe dovuto partecipare, non vi riesce in quanto incinta e dato che sta per partorire viene ricoverata d'urgenza. \nMentre purtroppo c'\u00e8 un'esplosione che rovina il summit, Claire d\u00e0 alla luce due gemelli, Nathan e Malina, ma muore a causa di un infarto che il suo potere rigenerante non riesce a guarire dato che Nathan, proprio come il nonno e lo zio di Claire (Arthur e Peter) possiede il potere della mimica empatica, e dunque priva la mamma del potere rigenerante, portando Claire alla morte.\nVita sentimentale.\nNella prima stagione, Claire stringe una forte amicizia con Zach, unico a sapere dei suoi poteri.\nSi infatua del quaterback della sua scuola Brody, ragazzo molto popolare che la bacia ad una festa. Questi dopo averla isolata cercher\u00e0 di violentarla e lei si vendicher\u00e0 provocandogli un incidente con la macchina. Noah Bennet, in seguito, canceller\u00e0 i ricordi di Brody grazie all'Haitiano.\nNel futuro alternativo dell'esplosione \u00e8 prossima alle nozze con Andy, un suo collega di lavoro a cui nasconde per\u00f2 la realt\u00e0 sul suo potere e la sua identit\u00e0. Nella seconda stagione, si innamora di West Rosen, un ragazzo con la capacit\u00e0 di volare, che lascia a fine stagione. Nella terza stagione si infatua di Alex, un fuggitivo da lei aiutato, ma i due si scambieranno un unico bacio prima di separarsi, sia per far scappare il ragazzo, sia per il desiderio di Claire di non avere relazioni. Nella quarta stagione diverr\u00e0 oggetto delle attenzioni di Gretchen Berg, ragazza bisessuale sua compagna di stanza al college, che le dar\u00e0 anche un bacio. Ma Claire respinger\u00e0 tali attenzioni.\nPoteri e abilit\u00e0.\nIl potere di Claire \u00e8 la rigenerazione cellulare spontanea: le sue cellule sono in grado di rigenerarsi ed \u00e8 quindi in grado di procurarsi qualunque tipo di ferita o frattura senza rischiare di morire. Proprio per testare queste sue capacit\u00e0 nel primo episodio, insieme al suo amico Zack, entusiasta dalla cosa, comincia a realizzare dei filmati dove cerca di capire qual \u00e8 il limite del suo potere. L'unico modo per ucciderla definitivamente sembra essere quello di danneggiare irrimediabilmente o asportarle il cervello.\nNella seconda stagione si scopre che il potere di Claire permette anche di far ricrescere le estremit\u00e0 del corpo perse, come le dita, e che il suo sangue pu\u00f2 curare la persona che lo riceve da ogni tipo di danno. Sfruttando questo potere, HRG verr\u00e0 riportato in vita dopo essere stato ferito a morte da Mohinder Suresh.\nGrazie al suo potere viene lasciato intendere che vivr\u00e0 molto a lungo, forse per sempre, poich\u00e9 Adam Monroe, un personaggio con il suo stesso potere, ha quasi quattrocento anni e l'aspetto di un trentenne in perfetta forma fisica. Nella terza stagione il potere di Claire si evolve, permettendole di non sentire pi\u00f9 alcun tipo di dolore.\nNel quarto volume viene rivelato che grazie al suo potere Claire \u00e8 completamente immune a droghe, veleni, sonniferi, alcol e qualunque altra sostanza debilitante per una persona normale: la \"cheerleader\" pu\u00f2 infatti assorbire tali veleni chimici in brevissimo tempo senza dimostrarne gli effetti o dimostrandoli per pochi istanti, inoltre non \u00e8 soggetta a assuefazione."}
{"id": "1099237", "revid": "125911569", "url": "https://it.wikipedia.org/wiki?curid=1099237", "title": "Elisa Isoardi", "text": "Biografia.\nOriginaria di Monterosso Grana, Elisa Isoardi \u00e8 nata a Cuneo ed \u00e8 cresciuta nella vicina Caraglio. Effettua i primi studi superiori presso la scuola \"Istituto Superiore Eula\" a Savigliano, e nel 1998 si affaccia al mondo dello spettacolo, vincendo il titolo di Miss Fragola e partecipando a Miss Muretto.\nCarriera.\nAnni 2000.\nNel 2000, Elisa Isoardi partecipa al concorso di Miss Italia in qualit\u00e0 di \"Miss Valle d'Aosta\" e si aggiudica la fascia di \"Miss Cinema\". Nello stesso anno si trasfer\u00ec a Roma per studiare recitazione, diplomandosi proprio in \"Teatro drammatico\" presso la scuola sperimentale \"Agor\u00e0\". Dopo il diploma, dal 2001 al 2003, ha partecipato a diverse produzioni teatrali. Successivamente si \u00e8 trasferita a Milano per intraprendere la carriera di modella. Ha posato per una campagna fotografica di Brooksfield, ha sfilato per Il Marchese Coccapani, per Max Mara e per Carlo Pignatelli.\nNello stesso periodo, inoltre, \u00e8 comparsa in diversi spot pubblicitari e in due videoclip musicali: \"Tu no\" dei Gemelli DiVersi e \"Che tempo fa\" di Miotti. Nel 2005, \u00e8 tornata a Roma entrando in Rai come inviata nella trasmissione \"Guarda che luna\", condotta da Massimo Giletti e Hoara Borselli. Nello stesso anno, ha condotto la trasmissione \"Italia che vai\" con Guido Barlozzetti su Rai 1. L'anno successivo, ha condotto il programma \"Caccia al ladro\", trasmesso dal canale Leonardo di Sky e ritrasmesso, nel 2008, dal canale Facile TV sul digitale terrestre. Nel 2007, ha condotto il \"Festival di Castrocaro\" insieme a Massimo Giletti, mentre il 15 dicembre dello stesso anno ha presentato la trasmissione pomeridiana di Rai 1 \"Effetto Sabato\".\nNell'estate del 2008, \u00e8 stata la conduttrice di \"Sabato &amp; Domenica Estate\", contenitore del weekend in onda al mattino dalle 6:50 alle 9:30 con Attilio Romita, sostituendo Sonia Grey e Franco Di Mare, ritornati nella stagione 2008/2009 con Vira Carbone, e di \"Pongo e Peggy - Gli animali del cuore\", in onda il sabato alle 11:45 sempre su Rai 1, di cui ha condotto una seconda edizione l'estate successiva. Di nuovo sulla stessa rete, il 19 luglio, ha condotto una puntata zero della trasmissione \"Parenti Talenti\". Nell'estate dello stesso anno, ha condotto la trasmissione notturna \"Oltremoda reloaded\", su Rai 1. Dal 15 dicembre 2008 le \u00e8 stata affidata la guida del noto programma del mezzogiorno di Rai 1 \"La prova del cuoco\", sostituendo Antonella Clerici che ha dovuto abbandonare la trasmissione per portare a termine la sua gravidanza. In un primo momento l'avvicendamento sarebbe dovuto durare fino al termine della stagione televisiva, ma, ad aprile, l'allora direttore di Rai 1, Fabrizio Del Noce, conferm\u00f2 Elisa Isoardi alla guida del programma anche per la stagione successiva.\nNel giugno 2009, \u00e8 subentrata ad Antonella Clerici anche nella conduzione dell\"Oscar del vino\" e, sempre in estate, ha condotto, sempre su Rai 1, la manifestazione del \"Festival di Castrocaro\". Da met\u00e0 novembre del 2009, ha condotto, su Rai Radio 2 la trasmissione \"Le colonne d'Ercole\" insieme ad Armando Traverso e Federico Biagione.\nAnni 2010.\nIl 6 gennaio 2010, Isoardi \u00e8 stata in collegamento dai Monopoli di Stato per il programma \"Affari tuoi\" su Rai 1 abbinato alla Lotteria Italia. Nel giugno 2010, \u00e8 stata ancora la conduttrice dell\"'Oscar del vino\". Dal settembre 2010, in seguito al ritorno di Antonella Clerici a \"La prova del cuoco\", le \u00e8 stata affidata la conduzione del programma domenicale \"Linea verde\". A partire dal 9 ottobre 2010, conduce anche la trasmissione di Rai 1 \"A come animali\", in onda il sabato mattina. Insieme a Pupo, il 4 luglio 2011, ha condotto \"Miss Italia nel mondo\".\nDal 6 agosto all'11 settembre 2011, conduce su Rai Radio 2 \"I miei e i tuoi\" con Gianfranco Monti. Il 9 agosto, ha presentato su Rai 1 il premio \"Persefone 2011\" dedicato al teatro. Dal 12 settembre 2011, conduce \"Unomattina\" insieme al giornalista del TG1 Franco Di Mare. Il 25 dicembre 2011, ha condotto su Rai 1 \"Canto di Natale\". Il 9 e il 16 maggio 2012, conduce \"Punto su di te!\" su Rai 1 con Claudio Lippi. Da settembre 2012, e con Franco Di Mare di \"Unomattina\" conduce anche \"Unomattina Rosa\". Nel 2013 viene confermata conduttrice di \"Unomattina\" insieme a Duilio Giammaria con la partecipazione di Eleonora Daniele e Massimiliano Ossini.\nNell'estate 2014, conduce su Rai 1 la manifestazione musicale \"Una notte per Caruso\" insieme a Flavio Montrucchio. Elisa Isoardi ha iniziato la stagione televisiva 2014/2015 su Rai 1 come unica conduttrice del programma giornaliero \"A conti fatti\". Sabato 4 luglio 2015, affiancata da Flavio Montrucchio, conduce, per il secondo anno consecutivo, in prima serata su Rai 1, la manifestazione \"Una notte per Caruso\".\nNella stagione televisiva 2018/2019 torna a condurre \"La prova del cuoco\" su Rai 1.\nAnni 2020.\nTerminata la conduzione de \"La prova del cuoco\" con la chiusura del programma a giugno 2020 per un evidente calo di ascolti (come dichiara il direttore di Rai 1, Stefano Coletta), a settembre dello stesso anno partecipa come concorrente alla quindicesima edizione di \"Ballando con le stelle\" in coppia con il ballerino Raimondo Todaro. Elisa si ritirer\u00e0 nella settima puntata per distorsione alla caviglia, ma, grazie al ripescaggio, riuscir\u00e0 ad arrivare in finale.\nA pochi mesi dall'avventura nello show di danza di Rai 1, partecipa come concorrente alla quindicesima edizione de \"L'isola dei famosi\", su Canale 5; come successo nel programma di Milly Carlucci, Elisa avr\u00e0 un infortunio a un occhio, inizialmente non preoccupante, in seguito la porter\u00e0 al ritiro dal gioco.\nVita privata.\nDal 2014 al novembre 2018 ha avuto una relazione con il leader della Lega Nord Matteo Salvini.\nNel 2019 Isoardi ha frequentato l'imprenditore Alessandro Di Paolo; la showgirl ha confermato la chiusura della storia dopo alcuni mesi."}
{"id": "1099241", "revid": "1305772", "url": "https://it.wikipedia.org/wiki?curid=1099241", "title": "Outpost (videogioco 1994)", "text": "Outpost \u00e8 un videogioco strategico in tempo reale prodotto dalla Sierra On-Line e pubblicato nel 1994. Il videogioco divenne noto per la sua aderenza alla fantascienza classica, senza l'utilizzo di tecnologie fantascientifiche come i motori a curvatura, sistemi di teletrasporto, campi di forza o altro. \"Outpost\" \u00e8 stato sviluppato in collaborazione con degli scienziati NASA che hanno supervisionato le tecnologie incluse nel videogioco. Il seguito, \"\", fu pubblicato alcuni anni dopo.\nTrama.\nUn enorme asteroide chiamato \"martello di Vulcano\" si sta per schiantare contro la Terra. Tutti i tentativi di deviare l'orbita dell'asteroide sono falliti. L'ultimo tentativo basato su un massiccio bombardamento nucleare non ha rotto l'asteroide in 5 frammenti come si sperava ma in solo due frammenti. Questa nuova configurazione non eliminer\u00e0 la maggior parte delle forme di vita come la precedente configurazione ma distrugger\u00e0 il pianeta.\nL'estinzione non \u00e8 un'opzione accettabile e quindi viene organizzata una missione per la creazione di una colonia su un altro pianeta della galassia in modo da poter far sopravvivere il genere umano. Il giocatore deve guidare la missione."}
{"id": "1099248", "revid": "123078896", "url": "https://it.wikipedia.org/wiki?curid=1099248", "title": "Sophie Thompson", "text": "Biografia.\n\u00c8 figlia d'arte, infatti i genitori, Eric Thompson e Phyllida Law, sono attori di successo. Anche la sorella Emma Thompson \u00e8 attrice. Ha lavorato con la madre nel film \"Emma\", nel quale interpretavano proprio il ruolo di figlia e madre. Fra i tanti film in cui ha lavorato bisogna ricordare \"Quattro matrimoni e un funerale\" e \"Gosford Park\".\nSophie Thompson \u00e8 anche un'apprezzata interprete teatrale e cantante di musical; per la sua performance in \"Into the Woods\" ha vinto il Laurence Olivier Award alla migliore attrice in un musical."}
{"id": "1099249", "revid": "1610933", "url": "https://it.wikipedia.org/wiki?curid=1099249", "title": "Diana al bagno", "text": "Diana al bagno \u00e8 un dipinto a olio su tela (57x73 cm) realizzato nel 1742 dal pittore francese Fran\u00e7ois Boucher.\n\u00c8 conservato nel Museo del Louvre di Parigi.\nLa tela raffigura la dea Diana, riconoscibile dalla corona di perle con un gioiello a forma di luna, in compagnia di una ninfa inginocchiata ai suoi piedi.\nLa dea \u00e8 nuda, pronta per il bagno, seduta su stoffe che fanno risaltare l'incarnato e i capelli biondi: la ninfa, inginocchiata alla sua destra e quindi a sinistra della tela, ha i capelli scuri e osserva bonaria le gambe della dea.\nLe bianche nudit\u00e0 di entrambe si stagliano sullo sfondo scuro composto da arbusti e boscaglia: vicino a loro i simboli di Diana, come i cani di caccia, la faretra con le frecce ed alcune prede.\nCollegamenti esterni.\nMus\u00e9e du Louvre \u2013 Sito Ufficiale"}
{"id": "1099255", "revid": "339392", "url": "https://it.wikipedia.org/wiki?curid=1099255", "title": "Outpost 2", "text": ""}
{"id": "1099256", "revid": "78273", "url": "https://it.wikipedia.org/wiki?curid=1099256", "title": "Piani di coda", "text": ""}
{"id": "1099257", "revid": "124123", "url": "https://it.wikipedia.org/wiki?curid=1099257", "title": "Fernando Birri", "text": "Autore di cortometraggi in Italia e in patria, tent\u00f2 il rinnovamento in senso sociale del cinema del suo Paese col film \"Gli alluvionati\" (1962), che fu premiato quale migliore opera prima alla Mostra del Cinema di Venezia e tuttavia rese inviso il suo autore ai produttori, cos\u00ec da costringerlo nuovamente al documentario e all'emigrazione.\nSceneggiatore e attore (nel ruolo del guerrigliero) di un'altra opera prima, ma italiana, sul suo continente (\"Sierra Maestra\", 1969, di Ansano Giannarelli), nel 1979 present\u00f2 ancora a Venezia \"Org\".\nDel 1985 \u00e8 un film dedicato a Ernesto \"Che\" Guevara, \"Mi hijo el Che\", mentre del 1989 \u00e8 \"Un signore molto vecchio con delle ali enormi\", tratto da un racconto di Gabriel Garc\u00eda M\u00e1rquez. "}
{"id": "1099258", "revid": "120802833", "url": "https://it.wikipedia.org/wiki?curid=1099258", "title": "Gioco del pollo", "text": "Il gioco del pollo (calco dall'inglese \"game of chicken\" dove \"chicken\" sta per pavido) \u00e8 una configurazione della teoria dei giochi a somma non nulla. L'informazione \u00e8 completa e vi partecipano due giocatori che agiscono contemporaneamente.\nL'esemplificazione classica si ispira alla cosiddetta \"chicken run\", prova di coraggio del film \"Giovent\u00f9 bruciata\" con James Dean del 1955 in cui due ragazzi fanno una corsa automobilistica lanciando simultaneamente le auto verso un dirupo. Se entrambi sterzano prima di arrivarvi, rimedieranno entrambi una magra figura con i pari; se uno sterza e l'altro continua per un tratto di strada maggiore, il primo far\u00e0 la figura del coniglio, mentre il secondo guadagner\u00e0 il rispetto dei pari. Se entrambi continuano sulla strada, moriranno.\nDescrizione.\nCome nel dilemma del prigioniero la cooperazione di entrambi \u00e8 un equilibrio instabile, che non regge neanche nel breve periodo, cio\u00e8 nel caso di gioco effettuato una sola volta. Si guardi la matrice dei payoff:\nIn questo gioco nessuno dei due giocatori ha una strategia dominante e vi sono due equilibri potenziali: (\"sterza\", \"continua diritto\") e (\"continua diritto\", \"sterza\"). Come si vede, entrambi sono degli ottimi paretiani e il gioco viene detto di non-coordinamento, poich\u00e9 ad entrambi conviene adottare la strategia opposta rispetto a quella dell'altro giocatore. Naturalmente ognuno dei due giocatori ha una preferenza per un equilibrio in particolare. La soluzione del gioco proviene dalla dichiarazione credibile di uno dei due giocatori dell'intenzione di non voler sterzare ad ogni costo. L'altro giocatore si vedr\u00e0 costretto a sterzare per primo per evitare la morte.\nCuriosit\u00e0.\nIn Italia questa configurazione viene anche citata con il nome di \"gioco del coniglio fifone\". In realt\u00e0 tale nominazione \u00e8 erronea (non viene mai nominata nel film Giovent\u00f9 bruciata n\u00e9 \u00e8 mai presente nella letteratura relativa al gioco) e deriva probabilmente dal coeva configurazione di teoria dei giochi del gioco del coniglio, presentato anch'esso a cavallo tra gli anni cinquanta e gli anni sessanta e mediaticamente meno rilevante."}
{"id": "1099261", "revid": "93556", "url": "https://it.wikipedia.org/wiki?curid=1099261", "title": "Fumatore di pipa", "text": "Fumatore di pipa \u00e8 un dipinto a olio su tela (91 \u00d7 72\u00a0cm) realizzato nel 1891 circa dal pittore francese Paul C\u00e9zanne.\n\u00c8 conservato nel Museo dell'Ermitage di San Pietroburgo.\nIl soggetto del dipinto \u00e8 un giovane contadino, lavoratore alla residenza del Jas de Bouffan di propriet\u00e0 della famiglia C\u00e9zanne, che accett\u00f2 di posare dietro modesto compenso. Al giovane sono dedicate ben tre tele del pittore."}
{"id": "1099262", "revid": "110157", "url": "https://it.wikipedia.org/wiki?curid=1099262", "title": "Circondario dell'Eichsfeld", "text": "Il circondario dell'Eichsfeld \u00e8 un circondario (\"Landkreis\") della Turingia, in Germania.\nIl capoluogo \u00e8 Heilbad Heiligenstadt, il centro maggiore \u00e8 Leinefelde-Worbis."}
{"id": "1099263", "revid": "1574485", "url": "https://it.wikipedia.org/wiki?curid=1099263", "title": "Crisoprasio", "text": "Il crisoprasio, crisopraso o crisopazio \u00e8 una variet\u00e0 di calcedonio che contiene piccole quantit\u00e0 di nichel. Il suo colore \u00e8 tipicamente verde-mela, ma pu\u00f2 prendere varie tonalit\u00e0 anche pi\u00f9 scure. \u00c8 considerata una pietra dura e viene utilizzata come gemma e per scopi ornamentali.\nAspetto e propriet\u00e0 fisiche.\nCalcedonio \u00e8 il nome generico che viene dato al quarzo quando si presenta in masse compatte microcristalline di aspetto variabile: generalmente si tratta di croste o masse concrezionarie per via del tipo di mineralizzazione, di colore uniforme o zonate (con striature di varie tonalit\u00e0) e frequentemente in aggregati tondeggianti (mammellonari o botroidali) o nodulari.\nLa struttura \u00e8 costituita prevalentemente da fibre criptocristalline isorientate e in misura minore da aggregati microgranulari.\nA seconda della colorazione e dell'aspetto, il calcedonio prende varie denominazioni (oltre al crisoprasio: agata, corniola, onice, diaspro, eliotropio).\nParimenti a tutte le variet\u00e0 di calcedonio, il crisoprasio ha durezza 6-7 nella scala di durezza di Mohs e una frattura di tipo concoide.\nParagenesi e ambiente di formazione.\nSimilmente a diversi minerali la cui colorazione \u00e8 causata da impurezze metalliche o difetti strutturali del reticolo cristallino, quello del crisoprasio \u00e8 originato dalla presenza di atomi di nichel nel reticolo causate da inclusioni di frammenti di willemseite (Vasconcelos e Singh, 1996).\nLa presenza di nichel \u00e8 legata al tipo di mineralizzazione del crisoprasio: quella principale \u00e8 di tipo idrotermale da soluzioni acquose calde di origine magmatica oppure metamorfico in lateriti formatesi per alterazione di serpentiniti nichelifere o altri tipi di rocce ofiolitiche ultrabasiche. \nNei depositi australiani, il crisoprasio si trova in concrezioni e noduli assieme a goethite e altri idrossidi di ferro che costituiscono i cappellacci di alterazione di saproliti ricche in magnesio.\nLe maggiori concentrazioni si trovano nel Queensland e nell'Australia Occidentale, in Germania, Polonia, Russia, Arizona, California e Brasile.\nUso.\nA causa della sua relativa rarit\u00e0 e della particolare colorazione, il crisoprasio, in specie quello cosiddetto \"imperiale,\" \u00e8 una delle variet\u00e0 di calcedonio pi\u00f9 apprezzate e costose. Tagliate generalmente a cabochon, la gemme migliori sono valutate quanto la giada con cui talvolta il crisoprasio viene confuso.\nCuriosit\u00e0.\nIl famoso teologo e filosofo del Medio Evo Alberto Magno, nel suo libro \"Segreti e virt\u00f9 di erbe, pietre e animali\", racconta che Alessandro il Grande soleva portare una pietra di crisoprasio nella sua cintura, convinto che il suo potere gli avrebbe assicurato la vittoria in battaglia."}
{"id": "1099268", "revid": "767487", "url": "https://it.wikipedia.org/wiki?curid=1099268", "title": "Osservatorio astronomico Geminiano Montanari", "text": "L'osservatorio astronomico Geminiano Montanari \u00e8 un osservatorio astronomico italiano situato sul territorio comunale di Cavezzo in provincia di Modena a 18 m s.l.m. Il suo codice \"MPC\" \u00e8 107 Cavezzo.\nL'osservatorio fu edificato tra il 1975 e il 1978 ad opera dell'Associazione astronomica Geminiano Montanari in collaborazione con il comune di Cavezzo che ne mantiene la propriet\u00e0.\nL'osservatorio \u00e8 accreditato dal Minor Planet Center per la scoperta di sei asteroidi effettuate tra il 1995 e il 2000.\nIl telescopio principale ha una configurazione Newton-Cassegrain con focale di 2210\u00a0mm e lo specchio principale \u00e8 di 400\u00a0mm.\nLe attivit\u00e0 comprendono iniziative didattico-scientifiche, sia per scuole che per privati cittadini, e attivit\u00e0 di ricerca.\nAsteroidi scoperti.\nL'osservatorio ha scoperto sette asteroidi"}
{"id": "1099270", "revid": "599013", "url": "https://it.wikipedia.org/wiki?curid=1099270", "title": "Marcos Roberto Silveira Reis", "text": "Carriera.\nClub.\nMarcos gioc\u00f2 dal 1992 nel Palmeiras, unico club in cui ha militato in tutta la sua carriera, diventandone portiere titolare nel 1999, in seguito ad un infortunio subito da Velloso. Grazie anche alle sue prestazioni nella Coppa Libertadores del 1999 (in particolare nella sfida ai calci di rigore nei quarti di finale contro il Corinthians), contribu\u00ec alla vittoria finale del torneo da parte del Palmeiras. Nel 2002, dopo il trionfo ai Mondiali, ricevette un'offerta di ingaggio - mai portata a termine - da parte dell'Arsenal. Sempre nello stesso anno sub\u00ec il primo di una serie di infortuni, che minacciarono il prosieguo della sua carriera calcistica. Nel 2003 aiut\u00f2 il Palmeiras, retrocesso nel Campeonato Brasileiro S\u00e9rie B, a vincere il campionato e a riportarlo in massima serie. Il 4 gennaio 2012 si \u00e8 ritirato dal calcio giocato dopo 20 anni di carriera agonistica.\nNazionale.\nMarcos ha militato dal 1996 al 2006 nella nazionale di calcio del Brasile, debuttando il 13 novembre 1999 in un'amichevole contro la e disputando la sua ultima partita nel 2005 nella partita di Confederations Cup contro il , terminata 2-2. Con il Brasile ha vinto la Copa Am\u00e9rica nel 1999, il svoltosi in Corea del Sud e Giappone (giocando da titolare) e la Confederations Cup nel 2005. Il 6 ottobre 2006 Marcos ha annunciato ufficialmente il suo ritiro dalla nazionale brasiliana."}
{"id": "1099273", "revid": "899609", "url": "https://it.wikipedia.org/wiki?curid=1099273", "title": "Disgusto", "text": "Il disgusto \u00e8 una sensazione prettamente umana. Il termine viene utilizzato per indicare un forte senso di avversione associato a riluttanza. A differenza di altre forme di rifiuto meno forti, il disgusto pu\u00f2 anche manifestarsi tramite reazioni fisiche, come nausea, vomito, sudorazione e abbassamento della pressione sanguigna fino a raggiungere lo svenimento. Dal punto di vista scientifico il disgusto non viene solamente considerato una sensazione, ma anche una reazione istintiva. Quest'ultima si manifesta in maniera immediata in presenza di determinati odori, sapori e visioni e comporta il desiderio di allontanarsi da essi. Si possono manifestare ulteriori sensazioni di disgusto anche in ambito sociale col disgusto morale, per esempio verso idee, comportamenti e categorie di persone con le quali non si vuole avere a che fare. Il disgusto \u00e8 quindi, pi\u00f9 in generale, interpretabile come una sensazione associata alla repulsione nel vedere toccarsi oggetti (in tutti i sensi) che, per un certo motivo, non dovrebbero toccarsi.\nUna delle funzioni base del disgusto \u00e8 anche quella di prevenire eventuali malattie. Per questo motivo vengono tenuti in considerazione anche i tab\u00f9 alimentari che potenzialmente potrebbero provocare sensazioni di disgusto insite.\nSecondo una prima opinione di Lothar Penning, che si era occupato di scienze sociali e di aspetti storico-culturali del disgusto, esso viene definito come un meccanismo sociale che \"media culturalmente e pedagogicamente, sfruttando principalmente la sensazione primitiva del riflesso faringeo (conato) per proteggere l'identit\u00e0 sociale pre-razionalmente acquisita.\" Il disgusto \u00e8 presente anche in alcune fobie, tenendo conto per\u00f2 che la caratteristica principale di una fobia \u00e8 la paura, non il disgusto. In psicologia la sensibilit\u00e0 estrema al disgusto viene definita idiosincrasia. Chi per\u00f2 \u00e8 affetto dalla Malattia di Huntington, non prova alcuna sensazione di disgusto e non riesce ad interpretare la corrispondente mimica facciale negli altri.\nCome insorgono le sensazioni di disgusto.\nLe sensazioni di disgusto (in inglese, disgust, in francese \"d\u00e9go\u00fbt\") probabilmente hanno origine nell'encefalo, nel cosiddetto corpo amigdaloideo, che fa parte del sistema limbico, dove vengono regolate anche altre emozioni. L\u2019attivazione di queste aree durante le reazioni di disgusto potrebbe essere comprovata da alcuni studi.\nNonostante la capacit\u00e0 di provare disgusto sia innata, essa viene acquisita solamente nel corso del primo anno di vita attraverso la socializzazione.\n\u00c8 stato dimostrato che i bambini piccoli non sono ancora in grado di provare disgusto nei confronti di oggetti, odori o determinate sostanze; per questo mettono in bocca feci, insetti o lombrichi. Il fatto che gi\u00e0 i neonati reagiscano al gusto amaro agitando il viso, viene spesso interpretato dalla maggior parte degli esperti non come una reazione di disgusto, ma come un'avversione innata al gusto, cos\u00ec come anche una preferenza innata per il dolce. I bambini al di sotto dei tre anni non sono in grado di reagire agli odori che gli adulti definiscono \u201cdisgustosi\u201d, come ad esempio l'odore di feci o di sudore.\n afferma che la capacit\u00e0 umana di provare disgusto sia collegata a fattori genetici, mentre gli oggetti che causano disgusto dipendono dall'ambito culturale di ciascuno e quindi sono variabili. Poich\u00e9 le reazioni al disgusto non sono degli istinti innati, vengono apprese da altre persone, in particolare dai genitori nel corso della socializzazione e sono influenzate culturalmente.\nCome afferma Rolf Degen: \u201cProva disgusto nei confronti delle cose che sono considerate disgustose nella societ\u00e0 in cui vivi!\u201d. Da un punto di vista evoluzionistico-biologico questo principio sembra funzionare nell'ambito della nutrizione, perch\u00e9 l'alimentazione non \u00e8 la stessa in ogni luogo e si \u00e8 modificata costantemente nel corso dell'evoluzione. Ovviamente sono i prodotti di origine animale a suscitare potenzialmente il numero pi\u00f9 grande di reazioni di disgusto, a differenza delle piante e degli oggetti inanimati.\nL'espressione del volto tipica per esprimere disgusto \u00e8 caratteristica: i gruppi muscolari coinvolti sono quelli che controllano l'abbassamento della mandibola, l'estrusione della lingua, il corrugamento della piramide nasale e l'innalzamento del labbro superiore. Dal punto di vista fisiologico spesso si verificano: riflesso faringeo (vomito), salivazione o una sensazione di nausea. In casi estremi si pu\u00f2 verificare un abbassamento della pressione che pu\u00f2 causare lo svenimento. La tendenza a provare disgusto varia fortemente da individuo a individuo. \u00c8 possibile reprimere o addirittura controllare la sensazione di disgusto, cosa che per medici e necrofori assume un ruolo fondamentale, tuttavia anche in questi ambiti ci sono grandi differenze individuali.\nLo scopo per cui nel corso dell'evoluzione si sia sviluppata la capacit\u00e0 di provare disgusto non \u00e8 chiaro.\nEsperti come lo psicologo Paul Rozin hanno studiato diverse tipologie di disgusto. La psicologa Anne Schienle crede che la sensazione di disgusto si sia sviluppata in relazione al riflesso faringeo (vomito), che ha la funzione di prevenire l'ingestione di cibi non commestibili o dannosi per l'organismo. (Vedi anche Ricerca evolutiva sull'emozione). Secondo questa teoria, le reazioni disgustose nei confronti di altre sostanze come prodotti per il corpo e particolari odori siano state sviluppate successivamente come meccanismo di protezione.\nA livello globale si tende ad associare a reazioni disgustose cadaveri, ferite aperte, prodotti rilasciati dal corpo come feci, urine o pus, l\u2019odore di cibi andati a male e di determinati animali come vermi, ratti o larve.\nL'espressione di reazioni disgustose di fronte a questi oggetti varia da cultura a cultura e secondo alcuni esperti in Europa era molto meno pronunciata in passato rispetto ad oggi.\nGli esperimenti scientifici dimostrano che determinate associazioni svolgono un ruolo fondamentale nello sviluppo delle sensazioni di disgusto.\nUn gran numero di partecipanti che si \u00e8 sottoposto a uno studio si \u00e8 rifiutato di mangiare una zuppa che era stata precedentemente mescolata con un pettine nuovo di zecca. Anche un succo d'arancia offerto all'interno di una provetta di urina sterile ha generato reazioni di disgusto. La stessa cosa \u00e8 accaduta nel caso di un budino al cioccolato servito in maniera che assomigliasse a escrementi di cane: molti non hanno voluto mangiarlo pur sapendo che si trattava di un budino. \u00c8 stato quindi dimostrato che le reazioni di disgusto non sono state causate dalla qualit\u00e0 del cibo, ma solo dalle associazioni negative con determinati oggetti.\nSecondo la maggior parte dei ricercatori negli animali non si possono osservare effettive reazioni di disgusto, anche se chiaramente sono in grado di reagire a stimoli sgradevoli. Inoltre la maggior parte delle specie animali \u00e8 in grado di rimettere alimenti non digeribili attraverso il riflesso faringeo, esattamente come avviene per gli esseri umani. Oltre a ci\u00f2, esattamente come avviene per molte persone dopo aver mangiato un determinato alimento, possono provare una sensazione di malessere che comporta una sensazione di disgusto permanente per tale pietanza.\nUn effetto simile fu osservato durante un esperimento su lupi e coyote alimentati con carne ovina avvelenata che caus\u00f2 loro una forte nausea. Successivamente, quando questi animali vedevano delle pecore, fuggivano o le evitavano. Alcuni ricercatori pensano che questo comportamento pronunciato sia una reazione di disgusto, mentre altri lo interpretano semplicemente come un condizionamento dovuto all'avversione al gusto, causata dall'esperimento stesso.\nTeorie.\nCharles Darwin.\nLe prime riflessioni scientifiche sul tema del disgusto provengono da Charles Darwin e sono contenute nella sua opera \"L\u2019Espressione delle Emozioni negli Uomini e negli Animali (1872)\".\nLo definisce come: \u201c[\u2026] \"something revolting, primarily in relation to the sense of taste, as actually perceived or vividly imagined; and secondarily to anything which causes a similar feeling, through the sense of smell, touch and even of eyesight\"\u201d (\u201cqualcosa di rivoltante, in primo luogo in relazione al senso del gusto, come effettivamente percepito o vividamente immaginato; in secondo luogo in relazione a tutto ci\u00f2 che provoca una sensazione simile, attraverso il senso dell'olfatto, del tatto e anche della vista\u201d). Darwin \u00e8 stato il primo a descrivere la mimica facciale universale legata al disgusto. La considera un istinto innato presente gi\u00e0 nei neonati, in quanto reagiscono gi\u00e0 a stimoli sgradevoli del gusto proprio con una certa mimica. Darwin vede il disgusto come l\u2019evoluzione della nausea; la cui tipica espressione facciale sarebbe una testimonianza che serve a mettere in guardia gli altri da qualcosa di immangiabile.\nSigmund Freud.\nSigmund Freud interpreta il disgusto come un meccanismo di difesa, un sintomo nervoso provocato dalla scomparsa degli istinti primitivi e conseguente dell'educazione, in particolare dell'educazione alla pulizia della prima infanzia. Allo stesso tempo vede un\u2019ambivalenza tra disgusto e piacere, poich\u00e9 l\u2019oggetto disgustoso creerebbe una sensazione di piacere che, Secondo Freud, starebbe al servizio dell\u2019Io e del Super-io. Questa sensazione di piacere ancestrale, come il rapporto positivo con i propri escrementi, viene vissuta negli adulti solo nel caso delle perversioni, dove le sensazioni di piacere sostituiscono ancora una volta il disgusto.\nFreud considera l'olfatto un fattore scatenante essenziale per le sensazioni di disgusto; le sue considerazioni al riguardo si limitano ai temi della sessualit\u00e0 e delle escrezioni del corpo.\nLa ricerca attuale.\nLa ricerca scientifica sul fenomeno del disgusto non \u00e8 ancora completa. Secondo i risultati delle ricerche che hanno come strumento la Risonanza Magnetica Funzionale, nel cervello il disgusto \u00e8 situato nel sistema limbico. Qui si attivano l\u2019amigdala e la corteccia prefrontale in reazione alle sensazioni di paura e disgusto. Sulla base delle esperienze passate, l'amigdala decide se uno stimolo \u00e8 dannoso o meno per l'organismo. La valutazione di uno stimolo pu\u00f2 essere determinata o modificata da nuove esperienze o considerazioni. Se le suddette regioni cerebrali vengono particolarmente irritate durante un\u2019operazione, le sensazioni di vomito e strangolamento si tramutano in sensazioni di disgusto vero e proprio. L'attivazione di tali regioni, unicamente attraverso l'osservazione di persone che provano disgusto, \u00e8 stata dimostrata anche in esperimenti scientifici.\nNel 2004 gli scienziati della \"Scuola di Igiene e Medicina Tropicale di Londra\", guidata da Val Curtis, hanno pubblicato i risultati di uno studio sulle cause generali del disgusto, giungendo alla conclusione che non \u00e8 un'esperienza di apprendimento, ma un'esperienza genetica. La funzione biologica del disgusto \u00e8 quindi quella di proteggere dalle malattie e dalla morte.\nVal Curtis sostiene che non sia possibile sviluppare una sensazione di disgusto verso qualsiasi oggetto, come ad esempio caramelle o arance. E contrariamente a ci\u00f2 che sostengono gli umanisti, afferma che espressioni di disgusto come \u201cigitt\u201d appartengano alle prime parole coniate dall'uomo. Il sondaggio \u00e8 stato condotto esclusivamente sulla base di foto viste su un sito web e valutate in base al grado di disgusto. La conformit\u00e0 delle risposte tramite le espressioni facciali e le reazioni fisiche non era quindi constatabile.\nNel 2004, anche l\u2019Universit\u00e0 dell\u2019Arkansas ha pubblicato i risultati di alcuni studi che mostrano che le principali cause di disgusto sono due: la paura della sporcizia e delle malattie e la paura di morte e lesioni.\nCos\u00ec la sensazione di disgusto, da un lato protegge fisicamente dai cibi andati a male e pericoli di contrarre delle infezioni, dall'altro protegge psicologicamente dalla memoria della mortalit\u00e0 umana.\nLe ultime ricerche di Neurobiologia, hanno messo in evidenza che, in certe occasioni, davanti alle ingiustizie si prova un senso di disgusto.\nStudi hanno dimostrato un legame tra l'herpes labiale e il disgusto provato in precedenza. Nel 2004, i ricercatori dell\u2019Universit\u00e0 di Treviri hanno potuto constatare che la vista di immagini potenzialmente disgustose pu\u00f2 indebolire il sistema immunitario cellulare e provocare l'herpes simplex. Inoltre, in caso di forti sensazioni di disgusto, viene rilasciata nel sangue una quantit\u00e0 elevata di cortisolo, cio\u00e8 l\u2019ormone dello stress che appunto indebolisce il sistema immunitario cellulare.\nNel 2003, la psicologa tedesca Anne Schienle ha utilizzato un questionario per determinare la sensibilit\u00e0 al disgusto di 85 studentesse e, allo stesso tempo, la loro propensione verso disturbi alimentari. Da ci\u00f2 che si evince dai risultati, le donne con segni di un disturbo dell'alimentazione mostrano una sensibilit\u00e0 significativamente pi\u00f9 alta al disgusto rispetto ad altri, soprattutto quando si valutano escrezioni corporee e cibo andato a male. Questa tendenza al disgusto pi\u00f9 pronunciato era gi\u00e0 presente prima dell'insorgenza di un disturbo alimentare.\nUn esperimento condotto presso l'Universit\u00e0 di Groninga, che \u00e8 stato pubblicato nel 2012, ha dimostrato che l'eccitazione sessuale porta ad una riduzione temporanea del disgusto.\nStudi empirici hanno dimostrato una corrispondenza tra il disgusto e la paura della morte. Quando si ricorda la morte, le persone sono pi\u00f9 soggette alle manifestazioni di disgusto e preferiscono distinguere la natura umana da quella animale. Al contrario, il contatto con il disgusto innesca un aumento dei pensieri di morte. Le persone che provano pi\u00f9 disgusto sono pi\u00f9 vulnerabili alla reazione degli stimoli associati alla morte e avvertono pi\u00f9 difficolt\u00e0 ad evitarne il pensiero."}
{"id": "1099275", "revid": "1543377", "url": "https://it.wikipedia.org/wiki?curid=1099275", "title": "Inistioge", "text": "Inistioge \u00e8 una piccola cittadina (circa 300 abitanti) della Repubblica d'Irlanda e sorge nella parte centrale della contea di Kilkenny.\nIl centro abitato si sviluppa lungo la R700, chiamata South Leinster Way, sulle rive del fiume Nore, circa 20\u00a0km a sud di Kilkenny.\nLa cittadina \u00e8 famosa per essere stata il set di alcuni film, tra cui \"Tre vedove e un delitto\" (1994, regia di John Irvin) e \"Amiche\" (1995, regia di Pat O'Connor)."}
{"id": "1099276", "revid": "6923", "url": "https://it.wikipedia.org/wiki?curid=1099276", "title": "Sorpresa", "text": "La sorpresa \u00e8 uno stato emotivo conseguente ad un evento inaspettato o contrario all'aspettativa di chi lo sperimenta. Dura pochi istanti ed \u00e8 in genere seguita da paura o gioia.\nEspressione facciale tipica.\nTipica espressione facciale caratterizzata da:"}
{"id": "1099277", "revid": "1543377", "url": "https://it.wikipedia.org/wiki?curid=1099277", "title": "Vergogna", "text": "La vergogna \u00e8 un'emozione che accompagna l'auto-valutazione di un fallimento globale nel rispetto delle regole, scopi o modelli di condotta condivisi con gli altri; da una parte \u00e8 un'emozione negativa che pone l'intero individuo al cospetto della propria inadeguatezza, dall'altra consiste nel rendersi conto di aver fatto qualcosa per cui possiamo essere considerati dagli altri in maniera totalmente opposta rispetto a quello che avremmo desiderato.\nDefinizione.\nLa vergogna ha naturalmente una valenza negativa, ma in alcuni casi aiuta a definire i confini delle attivit\u00e0 positive. La definizione di vergogna \u00e8 un'emozione discreta e basilare, descritta come un'emozione morale o sociale che spinge le persone a nascondere o negare i propri errori. L'obiettivo della vergogna riguarda il s\u00e9 o l'individuo; \u00e8 forse l'unica emozione disfunzionale per l'individuo e funzionale a livello di gruppo. La vergogna pu\u00f2 anche essere descritta come una spiacevole emozione autocosciente che implica una valutazione negativa del s\u00e9. La vergogna pu\u00f2 essere un'emozione dolorosa che \u00e8 vista come un \"... paragone dell'azione del s\u00e9 con gli standard del s\u00e9 ...\" ma pu\u00f2 anche derivare dal confronto tra lo stato dell'essere del s\u00e9 con lo standard dei contesti sociali ideali. \nAlcune scale misurano la vergogna per valutare gli stati emotivi, mentre altre scale di vergogna sono usate per valutare i tratti emotivi o le disposizioni - inclinazione alla vergogna. \"Vergognarsi\" significa in genere assegnare o comunicare attivamente uno stato di vergogna a un'altra persona. I comportamenti progettati per \"scoprire\" o \"esporre\" gli altri sono a volte usati per mettere la vergogna sull'altra persona. Avere vergogna significa anche mantenere un senso di moderazione verso gli altri (come con la modestia, l'umilt\u00e0 e la deferenza). \nIn contrasto con la vergogna \u00e8 il non avere vergogna, ovvero comportarsi senza il ritegno di offendere gli altri, simile ad altre emozioni come orgoglio o arroganza.\nDifferenza con l'imbarazzo.\nA differenza dell'imbarazzo, che si sperimenta esclusivamente in presenza degli altri, ci si pu\u00f2 vergognare da soli e per lungo tempo; inoltre, mentre l'imbarazzo sorge per l'infrazione di regole sociali che possono anche non essere condivise, la vergogna \u00e8 il segnale della rottura di regole di condotta alle quali personalmente in parte si aderisce.\nDifferenza con il pudore.\nLa caratterizzazione negativa della vergogna \u00e8 frutto della nozione di colpa. \"Nel mondo dei greci, la grazia appartiene all\u2019amore le cui componenti, passione e pudore, sono tenute dalle briglia dell\u2019auriga\", esprimendo cio\u00e8 \"una filosofia dell\u2019amore. Pudore e virt\u00f9 s\u2019intrecciano con la bellezza che trasfigura in un alone di grazia\".\nDifferenza con la colpa.\nI confini tra i concetti di vergogna, senso di colpa e imbarazzo non sono facilmente delineati e variano di tempo in tempo di cultura in cultura. Secondo l'antropologa Ruth Benedict, la vergogna \u00e8 una violazione dei valori culturali o sociali mentre i sensi di colpa derivano dalle violazioni dei propri valori interni anche essi comunque legati alla cultura di appartenenza. Quindi sorge la vergogna quando i \"difetti\" di una persona sono esposti agli altri e derivano dalla valutazione negativa (reale o immaginaria) degli altri; la colpa, d'altra parte, deriva dalla propria valutazione negativa di se stessi, ad esempio, quando si agisce in contrasto con i propri valori o l'idea di se stessi. Quindi, potrebbe essere possibile vergognarsi di pensieri o comportamenti che nessun altro sa veramente [dal momento che si teme di essere scoperti] e, al contrario, di sentirsi in colpa per le azioni che ottengono l'approvazione degli altri.\nLa psicoanalista Helen B. Lewis sostenne che \"L'esperienza della vergogna riguarda direttamente il s\u00e9, che \u00e8 il fulcro della valutazione: nella colpa, il s\u00e9 non \u00e8 l'oggetto centrale della valutazione negativa, ma piuttosto la cosa fatta \u00e8 il punto focale\". Allo stesso modo, Fossum e Mason dicono nel loro libro \"Facing Shame\" che \"Mentre il senso di colpa \u00e8 un doloroso sentimento di rimpianto e responsabilit\u00e0 per le proprie azioni, la vergogna \u00e8 un sentimento doloroso di se stessi come persona.\"\nSeguendo questa linea di ragionamento, la psichiatra Judith Lewis Herman conclude che \"La vergogna \u00e8 uno stato di autocoscienza in cui il s\u00e9 \u00e8 'diviso', immaginando il s\u00e9 negli occhi dell'altro; al contrario, nella colpa il s\u00e9 \u00e8 unificato. \"\nLa visione della vergogna dello psicologo clinico Gershen Kaufman \u00e8 derivata da quella della teoria degli affetti, e cio\u00e8 che la vergogna \u00e8 una delle reazioni fisiologiche istintuali e di breve durata alla stimolazione. In questa prospettiva, la colpa \u00e8 considerata un comportamento appreso consistente essenzialmente in colpa o disprezzo auto-diretto, con la vergogna che si verifica in seguito a quei comportamenti che costituiscono una parte dell'esperienza complessiva della colpa. Qui, auto-colpa e auto-disprezzo significano l'applicazione, verso (una parte di) s\u00e9 stessi, esattamente della stessa dinamica che la colpa e il disprezzo per gli altri rappresentano quando viene applicata interpersonalmente.\nKaufman ha visto che meccanismi come la colpa o il disprezzo possono essere usati come strategia di difesa contro l'esperienza della vergogna e che qualcuno che ha un modello per applicarli a se stesso pu\u00f2 benissimo tentare di difendersi da un'esperienza vergognosa applicando l'auto-colpa o l'auto- disprezzo. Ci\u00f2, tuttavia, pu\u00f2 portare a una sequenza internalizzata e auto-rinforzante di eventi di vergogna per cui Kaufman ha coniato il termine \"spirale della vergogna\". La vergogna pu\u00f2 anche essere usata come strategia per provare sensi di colpa, in particolare quando c'\u00e8 la speranza di evitare la punizione ispirando la piet\u00e0.\nUna visione della differenza tra vergogna e imbarazzo sostiene che la vergogna non implica necessariamente l'umiliazione pubblica, mentre l'imbarazzo lo fa; cio\u00e8, si pu\u00f2 provare vergogna per un atto noto solo a se stessi ma per essere imbarazzati le proprie azioni devono essere rivelate agli altri. Nel campo dell'etica (psicologia morale, in particolare), tuttavia, si discute se la vergogna sia o meno un'emotivit\u00e0 eteronoma, cio\u00e8 se la vergogna implichi o meno il riconoscimento da parte della vergogna di essere stati giudicati negativamente da altri.\nUn'altra visione della linea divisoria tra vergogna e imbarazzo sostiene che la differenza \u00e8 di intensit\u00e0. In questa prospettiva, l'imbarazzo \u00e8 semplicemente un'esperienza di vergogna meno intensa. \u00c8 adattivo e funzionale. La vergogna estrema o \"tossica\" \u00e8 un'esperienza molto pi\u00f9 intensa e non funzionale. In effetti, su questa visione la vergogna tossica pu\u00f2 essere debilitante. La linea di divisione \u00e8 quindi tra vergogna funzionale e disfunzionale. Ci\u00f2 include l'idea che la vergogna abbia una funzione o un vantaggio per l'organismo.\nImmanuel Kant e i suoi seguaci sostenevano che la vergogna \u00e8 eteronoma (viene dagli altri); Bernard Williams e altri hanno sostenuto che la vergogna pu\u00f2 essere autonoma (proviene da se stessi). La vergogna pu\u00f2 portare la connotazione di una risposta a qualcosa che \u00e8 moralmente sbagliato mentre l'imbarazzo \u00e8 la risposta a qualcosa che \u00e8 moralmente neutrale ma socialmente inaccettabile. Un'altra visione della vergogna e del senso di colpa \u00e8 che la vergogna ha un focus su s\u00e9 stessi, mentre la colpa ha un focus sul comportamento. In poche parole: una persona che si sente in colpa sta dicendo \"Ho fatto qualcosa di male\", mentre qualcuno che prova vergogna sta dicendo \"Io sono sbagliato\".La vergogna \u00e8 pi\u00f9 diffusa tra le donne che tra gli uomini e comunque ha motivazioni diverse.\nVergogna e narcisismo.\n\u00c8 stato suggerito che il narcisismo negli adulti sia correlato alle difese contro la vergogna e che in particolare il disturbo narcisistico della personalit\u00e0 (NPD) sia collegato alla vergogna. Secondo lo psichiatra Glen Gabbard, il narcisismo pu\u00f2 essere suddiviso in due sottotipi, un sottotipo \"inconsapevole\" grandioso e arrogante, e un sottotipo \"ipervigilante\" facilmente feribile, ipersensibile, vergognoso. Il sottotipo inconsapevole presenta per l'ammirazione, l'invidia e l'apprezzamento un s\u00e9 grandioso che \u00e8 l'antitesi di un s\u00e9 interiorizzato debole, che si nasconde nella vergogna; il sottotipo ipervigilante neutralizza la svalutazione vedendo gli altri come abusanti ingiusti. Il narcisista ipervigilante quindi si sente vittima degli altri, per i quali prova risentimento.\nAspetti sociali.\nSecondo l'antropologa Ruth Benedict, le culture possono essere classificate dall'enfasi sull'uso della vergogna o della colpa per regolare le attivit\u00e0 sociali degli individui. Ad esempio, secondo Benedict, mentre quella americana \u00e8 una \"societ\u00e0 della colpa\", quella giapponese \u00e8 una \"societ\u00e0 della vergogna\".\nLa vergogna pu\u00f2 essere usata da quelle persone che commettono un'aggressione relazionale e possono verificarsi sul posto di lavoro come una forma di controllo sociale o aggressivit\u00e0 manifesta. La vergogna \u00e8 usata in alcune societ\u00e0 come un tipo di punizione, di rifiuto o di ostracismo. In questo senso, \"il vero scopo del vergogna \u00e8 non punire i crimini ma creare il tipo di persone che non li commettono\".\nCampagna della vergogna.\nUna campagna della vergogna \u00e8 una tattica in cui individui particolari vengono individuati a causa del loro comportamento o dei loro sospetti crimini, spesso contrassegnandoli pubblicamente, come Hester Prynne ne \"La lettera scarlatta\" di Nathaniel Hawthorne. Nelle Filippine, Alfredo Lim ha reso popolare tali tattiche durante il suo mandato come sindaco di Manila. Il 1 \u00b0 luglio 1997, inizi\u00f2 una controversa campagna di \"vergogna della vernice spray\" nel tentativo di fermare l'uso di droghe. Lui e il suo team hanno spruzzato una vernice rosso vivo su duecento case di squatter i cui residenti erano stati accusati, ma non ancora condannati, di vendere sostanze proibite. Funzionari di altri comuni hanno seguito l'esempio. L'ex senatore Ren\u00e9 A. Saguisag ha condannato la politica di Lim.\nL'umiliazione pubblica, storicamente espressa dal confinamento alla gogna e da altre punizioni pubbliche, pu\u00f2 verificarsi oggi nei social media attraverso fenomeni virali."}
{"id": "1099278", "revid": "136053", "url": "https://it.wikipedia.org/wiki?curid=1099278", "title": "Litotamni", "text": ""}
{"id": "1099282", "revid": "1924342", "url": "https://it.wikipedia.org/wiki?curid=1099282", "title": "Pharaoh", "text": ""}
{"id": "1099290", "revid": "767487", "url": "https://it.wikipedia.org/wiki?curid=1099290", "title": "Eric Wagner", "text": "Biografia.\nLa sua voce graffiante ma nel contempo espressiva, indelebile caratteristica di riconoscimento dei Trouble, ricordava la voce di Robert Plant.\nEric lasci\u00f2 brevemente i Trouble negli anni novanta per unirsi al chitarrista Danny Cavanagh e fondare i Lid, con i quali pubblic\u00f2 l'album \"In The Mushroom\".\nNel 2002 ritorn\u00f2 nel gruppo e due anni dopo apparve anche nel progetto di Dave Grohl denominato \"Probot\".\nWagner \u00e8 morto nel 2021 per complicazioni da Covid-19."}
{"id": "1099311", "revid": "3115", "url": "https://it.wikipedia.org/wiki?curid=1099311", "title": "Prese d'aria", "text": ""}
{"id": "1099321", "revid": "11959", "url": "https://it.wikipedia.org/wiki?curid=1099321", "title": "Feysal dell'Arabia Saudita", "text": ""}
{"id": "1099329", "revid": "1543377", "url": "https://it.wikipedia.org/wiki?curid=1099329", "title": "Signore dell'Olimpo - Zeus", "text": "Signore dell'Olimpo - Zeus (\"Master of Olympus - Zeus\" in lingua inglese) \u00e8 un videogioco gestionale strategico in tempo reale (RTS) sviluppato dalla Impressions Games e pubblicato dalla Sierra On-Line nel 2000. Il videogioco fa parte della serie di \"Caesar\" e ne rappresenta una variante in quanto bisogna controllare e gestire la Grecia antica. Il motore grafico \u00e8 una versione migliorata di quello utilizzato in \"Caesar III\", videogioco prodotto nel 1998.\nModalit\u00e0 di gioco.\nEssendo il gioco ambientato in una versione mitica dell'antica Grecia, con tanto di dei del suo pantheon e dei leggendari mostri della sua mitologia, esso \u00e8 poco storicamente accurato. Come sovrano di una citt\u00e0 stato greca (come era effettivamente composta l'antica Grecia), il giocatore deve gestirla come meglio pu\u00f2, oltre che a condurre un atteggiamento diplomatico (che sia pacifico o aggressivo) con le altre citt\u00e0 stato. La citt\u00e0 stato sar\u00e0 puntualmente attaccata dai disastri naturali che si presentano sotto forma di mostri, i quali andranno affrontati dagli eroi messi a disposizione. Ovviamente, sar\u00e0 anche importante venerare come si deve gli dei dell'Olimpo, i quali, oltre a richiedere le loro attenzioni come nel classico \"Caesar III\", affideranno al giocatore anche delle imprese, ognuna delle quali andr\u00e0 compiuta all'eroe ad essa tradizionalmente collegata. Ognuna delle 14 divinit\u00e0 (Zeus, Poseidone, Ade, Demetra, Atena, Artemide, Apollo, Ares, Efesto, Afrodite, Ermes e Dioniso) pu\u00f2 dare al giocatore una tra le sue due imprese: ad esempio, Ade pu\u00f2 chiedere a Perseo di recuperare il suo Elmo dell'Invisibilit\u00e0, o a Teseo di rubare l'Ambrosia.\nIl gioco \u00e8 formato da una serie di avventure a episodi basate sulla storia, formate da obiettivi specifici, e da una modalit\u00e0 Sandbox, una partita aperta nella quale non ci sono obiettivi veri e propri e divisa in Economica, Libera e Militare. Le campagne sono \"Zeus ed Europa\", \"Perseo e Medusa\", \"Atene nei Secoli\", \"I viaggi di Giasone\", \"Le Fatiche di Ercole\", \"La guerra del Peloponneso\" e \"La guerra di Troia\", alle quali si aggiunse poi \"L'Odissea\" (parte dell\"'Enhancement Pack\", che poteva essere scaricato gratuitamente dal sito ufficiale).\nGli eroi sono necessari per distruggere un mostro che sta attaccando la citt\u00e0, ma anche per completare un'impresa. Per evocarne uno, \u00e8 necessario soddisfare alcuni prerequisiti. Gli eroi sono Achille, Eracle, Giasone, Odisseo, Perseo e Teseo. I mostri presenti (ognuno associato a una divinit\u00e0 e ad un eroe) sono il ciclope, il kraken, Cerbero, Medusa, l'Idra di Lerna, il cinghiale calidonio, Scilla, il drago, Talo, Ettore, il Minotauro e le Menadi.\nDoppiaggio.\nLa voce narrante \u00e8 doppiata da Riccardo Lombardo, mentre il resto dei personaggi \u00e8 doppiato da Marco Balbi, Silvano Piccardi, Luca Sandri, Giorgio Melazzi e Jasmine Laurenti.\nAccoglienza.\nIl gioco ha avuto un'accoglienza molto positiva. Jason Samuel della rivista \"Next Generation\" gli ha assegnato quattro stelle su cinque, dichiarando: \"\u00e8 generalmente semplice, dal gameplay messo al posto giusto e, soprattutto, divertente. Da non perdere.\" IGN reviewer Stephen Butts del sito web IGN ha dichiarato: \"ho dovuto staccarmi dal gioco per scrivere la recensione\" Il gioco ha per\u00f2 ricevuto critiche sulle meccaniche di combattimento e di guerra.\nNel maggio del 2012, il gioco \u00e8 stato ripubblicato su GOG.com insieme al pacchetto di espansione \"Signore di Atlantide - Poseidon\", con entrambe le versioni riunite nel pacchetto Acropolis.\nNel 2018, Alice Bell di \"Rock, Paper, Shotgun\" ha incluso il gioco nella serie \"Have You Played\" del sito, descrivendolo come \"il perfetto equilibrio tra bellezza, difficolt\u00e0, dettagli e battute.\"\n\"Signore di Atlantide - Poseidon\".\nSignore di Atlantide - Poseidon (\"Master of Atlantis - Poseidon\" in lingua inglese) \u00e8 l'espansione ufficiale del gioco pubblicata nel 2001.\nL'aggiunta principale dell'espansione \u00e8 l'inserimento delle divinit\u00e0 di Atlantide, delle sue avventure scritte da Platone e delle sue tipiche costruzioni: mentre i greci avevano teatri e luoghi simili la civilt\u00e0 di Atlantide risulta concentrata sullo sviluppo tecnologico, le nuove costruzioni includono i musei, le biblioteche, le piramidi in onore degli dei e gli osservatori astronomici. Tra le novit\u00e0 rispetto al gioco base troviamo le divinit\u00e0 Era e Atlante, i due nuovi eroi Atalanta e Bellerofonte, nuovi mostri (la Chimera, la Sfinge, Echidna e le Arpie), nuovi nemici invasori (Egiziani, Maya, Fenici, Oceanidi e Atlantidei) varie nuove avventure (\"La nascita di Atlantide\", \"L'Illuminismo in Occidente\", \"La vita nel Mediterraneo\", \"La rinascita di Atlantide\", \"Preto e Bellerofonte\" e \"Lo scontro fra due mondi\", alle quali si aggiunse poi \"Rich Man's Blues\", scaricabile gratuitamente dal sito ufficiale) e anche un editor di mappe, seppur gi\u00e0 disponibile gratuitamente sul sito di Impressions (era presente nell\"'Enhancement Pack\" assieme a \"L'Odissea\")."}
{"id": "1099330", "revid": "767487", "url": "https://it.wikipedia.org/wiki?curid=1099330", "title": "Portumna", "text": "Portumna (\"Port Omna\" in irlandese) \u00e8 una piccola citt\u00e0 dell'Irlanda che sorge nella parte orientale della contea di Galway con una popolazione di ca. 1.500 abitanti. La citt\u00e0 si sviluppa lungo la N65, a circa 40 km da Galway, sulle rive del Lough Derg.\nA Portumna \u00e8 presente un castello edificato nel 1618 da Richard de Burgo (altrimenti noto come Burke)."}
{"id": "1099331", "revid": "599013", "url": "https://it.wikipedia.org/wiki?curid=1099331", "title": "David Londero", "text": "Carriera.\nPlay-guardia di 187 centimetri. Giocatore di pallacanestro con lunghi trascorsi in Serie A. Cresciuto nelle giovanili della Pallacanestro Reggiana, con la quale ha giocato fino al 1994, nelle stagioni successive passa alla Scaligera Verona, alla Mens Sana Siena e a Fabriano.\nDal 2001 gioca perlopi\u00f9 nelle serie dilettantistiche, eccezion fatta per la parentesi del 2005-06 in cui fu chiamato da Montecatini in Legadue."}
{"id": "1099334", "revid": "287204", "url": "https://it.wikipedia.org/wiki?curid=1099334", "title": "Signore di Atlantide - Poseidon", "text": ""}
{"id": "1099336", "revid": "287204", "url": "https://it.wikipedia.org/wiki?curid=1099336", "title": "La colazione dei campioni", "text": "La colazione dei campioni, ovvero Addio triste luned\u00ec (\"Breakfast of Champions, or goodbye blue monday\") \u00e8 un romanzo di Kurt Vonnegut pubblicato nel 1973. Il romanzo, partendo dal racconto di un incontro fra i due protagonisti (lo squattrinato scrittore di romanzi fantascientifici Kilgore Trout, e il ricco rivenditore di Pontiac Dwayne Hoover), si sviluppa come una complessa riflessione sulla societ\u00e0 americana e sui primi cinquant'anni della vita di Vonnegut. Dal libro \u00e8 stato tratto nel 1999 un film dallo stesso titolo, con protagonista Bruce Willis.\nTrama.\nLa storia \u00e8 ambientata nell'immaginaria cittadina americana di Midland City, nella quale si deve svolgere un festival della letteratura e delle arti. I due uomini anziani a cui si fa riferimento nell'incipit sono Kilgore Trout, sconosciuto e spiantato scrittore di fantascienza gi\u00e0 presente in numerosi altri romanzi di Vonnegut, e Dwayne Hoover, ricco rivenditore di Pontiac usate.\nSin dall'inizio Vonnegut annuncia le tragiche conseguenze dell'incontro, ovvero la crisi di pazzia di Hoover seguita alla lettura del libro di Trout \"Ora si pu\u00f2 dire\", che lo porta a credere di essere l'unica creatura dotata di libero arbitrio in un mondo di robot. Il racconto vive quindi nell'attesa dell'incontro e segue i due protagonisti nelle vicende che li porteranno a ritrovarsi nel bar dell'Holiday Inn di Midland City.\nTrout, dopo esser stato invitato al festival di Midland City grazie alla raccomandazione del suo unico grande fan, il miliardario Elliot Rosewater, si mette in viaggio facendo autostop. \nNel frattempo Hoover continua la sua vita di tutti i giorni ma inizia a sentire i segni della pazzia pronta a esplodere, mentre i suoi dipendenti continuano a non accorgersi di quello che succede all'interno della sua testa attribuendo i suoi strani comportamenti allo stress. Intorno a loro si muovono una nutrita schiera di personaggi secondari, uomini e donne comuni della provincia americana la cui triste vita viene descritta con crudo realismo.\nLa critica alla societ\u00e0 americana.\nGi\u00e0 a partire dal titolo (\"Breakfast of Champions\" \u00e8 il marchio registrato di una marca di cereali per la prima colazione) il libro rivela la volont\u00e0 dell'autore di fare satira sulla societ\u00e0 americana, sul razzismo, sugli effetti della pubblicit\u00e0 e dei mass media, sulla guerra e sulla politica americana. Per ottenere l'effetto voluto Vonnegut si affida, oltre che al suo solito stile di scrittura libero e caustico, ai disegni e ai mini-racconti delle trame dei libri di Trout inseriti all'interno del romanzo.\nLe numerose illustrazioni presenti, realizzate da Vonnegut stesso, rappresentano infatti oggetti e cose comuni come un paio di mutande, un cesto di pollo fritto, una mucca, sino ad arrivare a una vagina e un ano, e hanno lo scopo di creare un senso di straniamento nel lettore. L'effetto ottenuto \u00e8 a met\u00e0 fra un libro illustrato per bambini, e un libro rivolto ad un alieno che ignora totalmente gli usi e i costumi dei terrestri del XX secolo e che ha quindi bisogno di vedere disegnato un hamburger per capire con esattezza cosa sia.\nLa narrazione \u00e8 poi spesso intervallata con i riassunti dei surreali libri di Trout. Oltre al gi\u00e0 citato \"Ora si pu\u00f2 dire\" che far\u00e0 impazzire Dwayne Hoover, si possono trovare un'altra decina di brevi storie che analizzano con spietata ironia i diversi aspetti della vita moderna. Ad esempio di seguito \u00e8 riportata la trama de \"L'idiota ballerino\", in cui viene messa in ridicolo la paura degli americani nei confronti dei \"diversi\":\nGli aspetti autobiografici.\nVonnegut scrisse questo romanzo a cinquant'anni esatti, riprendendo in esso numerosi personaggi dei suoi libri precedenti, come Kilgore Trout, il miliardario Eliot Rosewater (\"Mattatoio n. 5\" e \"Dio la benedica, Mr Rosewater\"), Francince Pefko (\"Ghiaccio-nove\"), o il cane da guardia Kazak (\"Le sirene di Titano\"), quasi come se in questo libro volesse tracciare un bilancio delle sue opere e della sua vita. Questo aspetto del romanzo emerge con chiarezza nella seconda parte, quando Vonnegut inserisce anche se stesso all'interno del racconto, creatore del mondo immaginario che osserva i suoi personaggi compiere le azioni che comanda loro, come tante marionette.\nIn quest'ultima parte gli elementi autobiografici (come il suicidio della madre) si fondono con la trama principale, raggiungendo un climax nella scena in cui Vonnegut raggiunge Trout in una strada deserta e gli rivela di essere il suo creatore. Prima di andare via, scomparendo in una porta dimensionale, lo scrittore gli fa il dono del libero arbitrio mentre Trout dietro di lui continua ad urlare disperatamente \"Fammi tornare giovane... Fammi tornare giovane...\"."}
{"id": "1099337", "revid": "47668", "url": "https://it.wikipedia.org/wiki?curid=1099337", "title": "Culleus", "text": ""}
{"id": "1099339", "revid": "61051", "url": "https://it.wikipedia.org/wiki?curid=1099339", "title": "Lithothamnium", "text": "Lithothamnium \u00e8 un genere di alghe rosse della famiglia delle Corallinaceae."}
{"id": "1099340", "revid": "62004", "url": "https://it.wikipedia.org/wiki?curid=1099340", "title": "Ali Boulala", "text": "\u00c8 sponsorizzato da Flip Skateboards, Flip Clothing, Flip Sidecuts e Supra Footwear. \u00c8 conosciuto per la sua velocit\u00e0, per il suo stile \"flamboyant\" ed \u00e8 anche conosciuto come il \"Re degli Zingari\". Vive in Svezia, a Stoccolma.\nAli \u00e8 molto famoso per aver \"ollato\" (planato senza reggere la tavola con le mani) un set di ben 25 gradini in Francia. Durante l\"'ollie\" Ali indossava come cintura una catena di una bicicletta.\nFece svariati tentativi ma non riusc\u00ec a chiudere il \"trick\" e sub\u00ec inoltre delle lacerazioni alle anche (il video in questione \u00e8 Flip- Sorry). In compenso, \u00e8 rimasto l'unico skater ad uscire senza fratture dal gap che, successivamente verr\u00e0 chiamato \"Ali Boulala's 25 Stairs\" (Le venticinque scale di Ali Boulala).\nIl 7 marzo 2007 Boulala era alla guida di un motociclo e ha avuto un incidente nel quale ha perso la vita Shane Cross, altro campione della Flip Skateboards. Ali stesso \u00e8 stato mandato in coma farmacologico dai medici per circa due settimane. L'8 giugno il sito della Flip ha annunciato che Ali sta facendo progressi nel suo recupero fisico e mentale.\nSuccessivamente, Ali \u00e8 stato condannato a 4 anni di carcere e 2 anni di libert\u00e0 sulla parola in quanto responsabile della morte di Shane Cross.\nIl 12 marzo 2010, Ali \u00e8 uscito dal carcere. Ora Ali si sta riallenando e ha dichiarato che presto potr\u00e0 tornare a skateare."}
{"id": "1099342", "revid": "1543377", "url": "https://it.wikipedia.org/wiki?curid=1099342", "title": "The Get Up Kids", "text": "I The Get Up Kids sono un gruppo emo statunitense formatosi a Kansas City nel 1995. Inizialmente il nome del gruppo doveva essere \"Suburban Get Up Kids:\" tuttavia il leader del gruppo, Matt Pryor, riteneva scadente un nome che cominciasse per \"S\" e quindi decise di sostituire la parola \"Suburban\" con un articolo, appunto \"The\".\nFormazione.\nQuando nel 1995 i The Get Up Kids si formarono, il gruppo era composto da Matthew \"Matt\" Pryor (voce, chitarra), Jim Suptic (seconda voce, chitarra), Robert Pope (basso) e Nathan Shay (batteria). Pryor e Suptic si conobbero quando suonavano in differenti gruppi nell'area di Kansas City. Nell'aprile del 1996 il batterista Nathan Shay lasci\u00f2 il gruppo a causa di una personale riluttanza per il tour. Il batterista fu rimpiazzato da Ryan Pope, fratello minore di Robert.\nSi sono sciolti nel 2005 e riformati nel 2008.\nInfluenze.\nI Get Up Kids hanno avuto un impatto duraturo sulla scena musicale e sono stati citati come fonti di ispirazione da numerose band e artisti di fama. Mark Hoppus, cantante e bassista dei Blink-182, ha chiesto alla sua ragazza di sposarlo con in sottofondo la canzone intitolata \"I'll Catch You\", uno dei brani pi\u00f9 noti della band di Kansas City. In un'intervista del 2005 ad \"Alternative Press\", il bassista dei Fall Out Boy Pete Wentz ha affermato: \"Se non fosse stato per i Get Up Kids i Fall Out Boy non sarebbero mai esistiti.\"\nDal canto loro i Get Up Kids hanno preso le distanze da molte delle band che hanno influenzato: il chitarrista Jim Suptic, intervistato dal sito web \"Drowned in Sound\", ha affermato: \"La scena musicale punk da cui deriviamo noi e quella attuale sono completamente differenti. \u00c8 come il glam rock oggi. Quest'anno abbiamo suonato al Bamboozle fests e ci sentivamo davvero fuori posto...se questo \u00e8 il mondo che abbiamo contribuito a creare, allora ci scusiamo. Il problema \u00e8 che molto delle band che abbiamo ispirato non sono buone band\"."}
{"id": "1099349", "revid": "438678", "url": "https://it.wikipedia.org/wiki?curid=1099349", "title": "Libreria Le Monnier", "text": ""}
{"id": "1099356", "revid": "118598090", "url": "https://it.wikipedia.org/wiki?curid=1099356", "title": "Ettore Mambretti", "text": "Comand\u00f2 la VI Armata durante la battaglia dell'Ortigara.\nFrequent\u00f2 la Scuola di Modena, da cui usc\u00ec sottotenente dei bersaglieri nel 1877. Rimase nei bersaglieri fino alla nomina a generale. Prese parte alla battaglia di Adua, finita in modo tragico, dove guadagn\u00f2 la Medaglia d'argento al Valor Militare. In seguito, nel 1912, fu in Libia dove, appena giunto, diresse il combattimento di Sidi Garabaa, anch'esso perso in malo modo.\nComandante generale durante la prima guerra mondiale, il suo nome viene ricordato soprattutto per la battaglia dell'Ortigara, che port\u00f2 alla morte di migliaia di soldati e alla sua rimozione dal comando, dato che tra l'altro aveva conseguito molte sconfitte anche negli scontri precedenti. Fatto particolare, testimoniato pure da lettere di Gatti e di Cadorna, fu il pregiudizio che voleva Mambretti un portatore di sfortuna.\nIn una lettera del generale Cadorna si legge: \"La jettatura ha voluto esercitarsi fino all'estremo. Gli Austriaci, dopo una gran preparazione di artiglieria, hanno assalito e ci hanno preso l'Ortigara, malgrado una difesa strenua. [...] quando i soldati vedono Mambretti fanno gli scongiuri. In Italia purtroppo questo pregiudizio costituisce una grande forza contraria\". La sconfitta subita sull'Ortigara e soprattutto la grande perdita di uomini nonostante l'abbondanza di mezzi costrinse il generale Cadorna a togliergli l'incarico.\nDopo la Grande Guerra ricevette comunque la promozione a generale d'armata (31 dicembre 1923) e nel 1929 venne nominato Senatore del Regno, carica alla quale lui stesso si era candidato; nel 1931 fu collocato a riposo dall'esercito."}
{"id": "1099358", "revid": "767487", "url": "https://it.wikipedia.org/wiki?curid=1099358", "title": "Bosco di Fonte Santa", "text": "Il Bosco di Fonte Santa (Ufficialmente \"Parco territoriale di Fonte Santa\", talvolta scritto Fontesanta) \u00e8 situato a sud-est di Firenze nel comune di Bagno a Ripoli, a sud della frazione di San Donato in Collina al confine col comune di Rignano sull'Arno.\nIl territorio e il clima.\nIl bosco si colloca all'interno di una pi\u00f9 vasta area che si estende dal Poggio al Mandorlo al Poggio di Firenze, sul crinale che segna il confine tra Firenze e Arezzo nella zona del Valdarno. La zona \u00e8 ricca di sorgenti che gi\u00e0 dalla fine del Seicento furono in larga parte incanalate e convogliate verso la villa Medicea di Lappeggi. All'interno del comprensorio sono stati rinvenuti numerosi reperti archeologici che hanno fatto supporre l'esistenza di un centro religioso nel quale sostare prima della transumanza.\nLa zona \u00e8 meta della popolazione abitante nelle zone limitrofe in ogni parte dell'anno in quanto l'aria \u00e8 pulita e il clima \u00e8 dolce e temperato. Il clima risulta mite anche a causa dei venti provenienti dal mare che, risalendo il corso dell'Arno, giungono qui ancora carichi di umidit\u00e0.\nLa flora e la fauna.\nIl clima, particolarmente favorevole, genera una flora tipica della costa tirrenica con pini marittimi, scope, ginestre e orchidee. Tale tipologia di flora \u00e8 rara a una tale altezza (m 693 s.l.m.). Accanto alla vegetazione tipica della costa non mancano esempi di vegetazione locale con la presenza numerosa di querce e di castagni.\nLa fauna che popola il bosco \u00e8 rappresentata da scoiattoli, cinghiali, istrici e dalla poiana.\nIl rifugio.\nNel 1935, grazie ad alcuni volontari della frazione dell'Antella, fu costruito un rifugio, meta ancora oggi degli escursionisti o degli abitanti dei paesi limitrofi che hanno scelto di fare una passeggiata nel verde."}
{"id": "1099361", "revid": "3535", "url": "https://it.wikipedia.org/wiki?curid=1099361", "title": "Paradosso di Newcomb", "text": ""}
{"id": "1099363", "revid": "1522738", "url": "https://it.wikipedia.org/wiki?curid=1099363", "title": "Molinismo", "text": "Il Molinismo \u00e8 una corrente del pensiero teologico che ha tratto ispirazione dagli studi condotti dal gesuita Luis de Molina (1535 - 1600).\nIl punto di partenza di questa teoria \u00e8 la possibilit\u00e0 di congiungere il piano della conoscenza divina con quella umana. \nLa Grazia divina e la Libert\u00e0 umana possono conciliarsi poich\u00e9 Dio stesso pu\u00f2 ben prevedere nella sua onnipotenza la futura adesione dell'uomo alla grazia stessa. \nQuesto piano di salvezza viene attuato dalla valenza positiva attribuita alla \"libert\u00e0 umana\", in quanto neppure il peccato originale ha spento la sete dell'uomo alla salvezza. \nLuis de Molina sosteneva che Dio possiede la comprensione di tutti gli eventi. Attraverso la sua \"scienza media\" conosce sia le azioni verificate o verificabili sia quelle che non si verificheranno mai. \nDall'altra parte l'uomo possiede una libert\u00e0 progressiva di ricevere la salvezza. L'uomo \u00e8 dunque spinto da una \"sufficienza\", che consente di riprendere a credere, amare e sperare, fino ad una grazia \"efficiente\", massimo grado di elevazione spirituale. Da qui la giunzione, ossia il punto di incontro tra la comprensione di Dio e la libert\u00e0 umana. Al molinismo come corrente di pensiero ader\u00ec anche il frate Gabriel T\u00e9llez (1584-1648) che scelse come nome d'arte appunto Tirso de Molina cos\u00ec da omaggiare il suo maestro. Tirso \u00e8 un famoso esponente del teatro spagnolo del 'Siglo de oro' autore di \"L'ingannatore di Siviglia e il convitato di pietra\"', dramma incentrato sulla figura libertina del seduttore Don Giovanni, che ebbe grandissimo successo sulle scene.\nNe cur\u00f2 una versione anche Moli\u00e8re e poi una Carlo Goldoni, prima che il tema venisse magistralmente ripreso dalle musiche del \"Don Giovanni\" di Mozart su libretto di Da Ponte."}
{"id": "1099365", "revid": "767487", "url": "https://it.wikipedia.org/wiki?curid=1099365", "title": "The Blues Brothers Complete", "text": "The Blues Brothers Complete \u00e8 una raccolta dei Blues Brothers pubblicata nel 1998. Include la canzone \"Excusez moi mon cherie\", che era stata editata come B-side del single Soul Man.\nL'album \u00e8 stato ripubblicato nel 2002 con una copertina diversa."}
{"id": "1099366", "revid": "767487", "url": "https://it.wikipedia.org/wiki?curid=1099366", "title": "Piramide di paura", "text": "Piramide di paura (\"Young Sherlock Holmes\") \u00e8 un film del 1985 diretto da Barry Levinson.\nScritta da Chris Columbus, la pellicola immagina una investigazione di Sherlock Holmes e del suo assistente John Watson adolescenti, che insieme sono impegnati a risolvere un misterioso caso di omicidio. Tra i produttori esecutivi spicca il nome di Steven Spielberg.\nTrama.\nIl giovane John Watson, in seguito alla chiusura della sua scuola, \u00e8 costretto a frequentare il Brompton College di Londra, dove fa la conoscenza del brillante studente Sherlock Holmes. Accanto a quest'ultimo vi sono Elizabeth Hardy, innamorata di Holmes, e il suo zio Rupert T. Waxflatter, un professore in pensione e inventore. Il giovane professor Rathe, \u00e8 istruttore di scherma di Holmes, che lo avverte di essere troppo emotivo e impulsivo.\nNel frattempo, accadono alcune morti misteriose. Sir Bentley Bobster e il reverendo Duncan Nesbitt vengono avvelenati da dei dardi di cerbottana, provocando loro forti allucinazioni tali da spingerli al suicidio. Holmes sospetta un nesso, ipotizzando dell'assassinio deliberato e destando il secco scetticismo del giovane ispettore Lestrade.\nHolmes nel college, suscita la gelosia di Dudley, anche egli interessato ad Elizabeth, e viene accusato ingiustamente di aver frodato un esame ed espulso dal Brompton. Lo zio della ragazza Waxflatter viene anche egli avvelenato dal misterioso assassino e si ferisce mortalmente con un pugnale, mormorando \"Eh-Tar\" a Holmes giunto a soccorrerlo.\nHolmes, Watson ed Elizabeth iniziano ad indagare, dopo che Watson aveva trovato la cerbottana persa dall'assassino notandone la forma particolare scoprono che \u00e8 di origine egiziana e volendone sapere di pi\u00f9 vengono indirizzati a una taverna il cui proprietario aveva venduto oggetti come quello di cui i tre ragazzi sono entrati in possesso. Holmes e Watson giunti nel locale quando mostrano la cerbottana al proprietario della taverna per sapere di cosa si tratti l'uomo alla vista dell'oggetto va in panico e grida in maniera terrorizzata \"Rame Tep\" dopodich\u00e8 caccia i due ragazzi dal locale minacciandoli con un fucile avvertendoli di non tornare. Quella notte incuriositi dalla strana parola pronunciata dal padrone della taverna decidono di scoprirne il significato scoprendo l'esistenza di Rame Tep, un antico culto egiziano degli adoratori di Osiride, tuttavia il Rame Tep era disprezzato dagli stessi egizi poich\u00e8 i seguaci della setta travisavano la religione egizia stessa con i loro riti violenti e barbarici e come arma per i loro riti utilizzavano la stessa cerbottana trovata Watson sparando con essa una spina intrisa di un potente allucinogeno che dava visioni spaventose che portavano le vittime a suicidarsi pur di sfuggire alla visione terribile. Holmes intuisce che l'oste quando ha visto la cerbottana conoscendone il significato li aveva creduti erroneamente seguaci del famigerato culto e temendo per la sua vita li aveva mandati via. Seguendo gli indizi riescono a trovare una pista fino ad arrivare ad un covo di seguaci che stanno operando un sacrificio di una giovane vittima. Scoperti sono inseguiti dagli adepti ed anch'essi avvelenati dai dardi. Rifugiatisi in un cimitero, ciascuno sperimenta terribili allucinazioni: Elizabeth \u00e8 inseguita dai dei cadaveri; Watson \u00e8 assalito da dolci senzienti, e Holmes discute con il defunto padre per aver rivelato il suo adulterio alla madre.\nSopravvissuti alla terribile esperienza, i tre scoprono un quadro che ritrae le tre anziane vittime, con esse un quarto uomo, Chester Cragwitch, ma vengono scoperti dal professor Rathe e la signora Dribb, l'infermiera della scuola, che hanno intenzione di espellere anche Watson e Elizabeth. Quella notte, mentre Elizabeth si dirige all'appartamento di suo zio Waxflatter, Holmes e Watson si recano dal signor Cragwitch, il quale spiega che lui ed i suoi amici erano in Egitto e durante i lavori per costruire un albergo, avrebbero scoperto la piramide sotterranea di Rame Tep e le antiche tombe di cinque principesse egiziane. La loro scoperta avrebbe suscitato l'ira degli abitanti di un villaggio vicino, violentemente repressa dall'esercito imperiale. Gli uomini tornarono in Inghilterra, ma un ragazzo del luogo di origine anglo-egiziana di nome Eh-Tar e sua sorella giurarono vendetta poich\u00e9 i loro genitori rimasero uccisi durante la repressione. Cragwitch viene colpito da un dardo e tenta di uccidere Holmes, ma viene fermato da Lestrade, che giunge fortunosamente essendo stato avvelenato egli stesso, riconsiderando la versione del ragazzo.\nWatson fa un'osservazione casuale che permette a Holmes di ritenere che Eh-Tar non \u00e8 altri che il professor Rathe, letto al contrario, ma i due giungono troppo tardi per fermarlo. La signora Dribb, che si rivela essere la sorella di Eh-Tar, rapisce Elizabeth per l'ennesimo sacrificio. Usando l'ultima invenzione di Waxflatter, una macchina volante, Holmes e Watson viaggiano fino al magazzino, appena in tempo per evitare che la ragazza resti uccisa. Eh-Tar/Rathe rapisce la ragazza ma Watson sabota con successo la sua carrozza. Holmes e il suo antagonista si sfidano a scherma, ma l'avversario gli spara e ferisce mortalmente la ragazza, accorsa per salvare il giovane. Holmes, roso dall'ira, lo spinge nelle gelide acque del Tamigi. Elizabeth, muore poco dopo.\nHolmes si congeda recando con s\u00e9 il berretto da caccia di Waxfatter ed il cappotto di Rathe, facendosi regalare la celebre pipa che Watson aveva comprato per se.\nScorrono i titoli di coda con il piano sequenza della carrozza in cui viaggia Holmes ma giunta a destinazione, vi scende una figura diversa e che entra in uno chalet di montagna. \u00c8 il professor Rathe sopravvissuto, che si firma a nome di un tale Moriarty.\nEffetti speciali.\nIl film \u00e8 uno dei primi lungometraggi non animati in cui appaia un personaggio realizzato con la grafica computerizzata, ovvero un cavaliere raffigurato su una vetrata di una chiesa e che prende vita. Si tratta di una creazione del gruppo di lavoro dello statunitense John Lasseter, famoso per aver portato alla celebrit\u00e0 la casa di produzione Pixar e film quali \"Toy Story\".\nLa scena viene accreditata nei titoli di coda alla \"Pixar Computer Animation Group a Division of Lucasfilm Ltd.\".\nIl resto degli effetti sono realizzati dalla Industrial Light &amp; Magic, storico marchio della Lucasfilm.\nCuriosit\u00e0.\nLa scena in cui Holmes, Watson ed Elisabeth scoprono la piramide, si intrufolano dentro e assistono al sacrificio che si sta compiendo \u00e8 un chiaro riferimento alla scena del sacrificio alla dea K\u0101l\u012b presente in \"Indiana Jones e il tempio maledetto\", uscito nelle sale solo un anno prima e diretto dal produttore esecutivo, ovvero Steven Spielberg.\nNicholas Rowe, che in questo film interpreta il giovane Sherlock, ha recitato in una piccola parte nel film \"Mr. Holmes - Il mistero del caso irrisolto\" (2015) dove interpreta lo Sherlock cinematografico (\"Matinee Sherlock\"), un cameo di pochi istanti in cui l'anziano Sherlock Holmes assiste ad uno dei tanti film ispirati alla sua figura."}
{"id": "1099367", "revid": "38120", "url": "https://it.wikipedia.org/wiki?curid=1099367", "title": "Blues Brothers Complete", "text": ""}
{"id": "1099368", "revid": "287204", "url": "https://it.wikipedia.org/wiki?curid=1099368", "title": "Gowran", "text": "Gowran (\"Gabhr\u00e1n\" in irlandese) \u00e8 un piccolo centro abitato dell'Irlanda, nella contea di Kilkenny, a 12 km da Kilkenny con una popolazione di circa 500 abitanti.\nLa citt\u00e0 fu assediata da Oliver Cromwell, al quale si arrese il 21 marzo 1650.\nLa cittadina \u00e8 famosa per l'antica chiesa, St. Mary Church, del XIII secolo arricchita con numerose incisioni e con le tombe della Famiglia Butler, la pi\u00f9 importante di tutta la zona."}
{"id": "1099376", "revid": "90900", "url": "https://it.wikipedia.org/wiki?curid=1099376", "title": "Fucile d'assalto M8", "text": ""}
{"id": "1099378", "revid": "767487", "url": "https://it.wikipedia.org/wiki?curid=1099378", "title": "The Essentials (The Blues Brothers)", "text": "The Essentials \u00e8 una raccolta dei The Blues Brothers pubblicata nel 2003."}
{"id": "1099379", "revid": "149485", "url": "https://it.wikipedia.org/wiki?curid=1099379", "title": "Jan Nov\u00e1k (compositore)", "text": "Biografia.\nDopo aver ricevuto l'istruzione secondaria alla Scuola dei Gesuiti di Velehrad e a Ginnasio classico a Brno studi\u00f2 composizione con Vil\u00e9m Petr\u017eelka a Conservatorio di Brno. Nel 1946 comp\u00ec gli studi all'Accademia Musicale di Praga con Pavel Borkovec, e vinto il premio intitolato \u201cJezek Fund\u201d negli Stati Uniti, con la sua \u201cSerenata per Piccola Orchestra\u201d, usufru\u00ec della borsa di studio di un anno in questa paese.\nStudi\u00f2 col\u00e0 con Aaron Copland a Tanglewood e poi con Bohuslav Martin\u016f a New York (1947-1948). Da allora si dedic\u00f2 esclusivamente alla composizione.\nNella sua molteplice attivit\u00e0, segu\u00ec lo stile di Martin\u016f soprattutto per quanto riguarda la concezione melodica e ritmica. Sua caratteristica \u00e8 l'uso di nuovi criteri di composizione basati su una forma chiara e di grande lucidit\u00e0 melodica.\nL'attivit\u00e0 di Jan Nov\u00e1k si allarga a molti generi di scrittura, dalla musica da camera e sinfonica alle piccole formazioni vocali.\nLargo successo ha ottenuto anche come compositore di teatro e di musica cinematografica. Particolare interesse dimostrava per i soggetti antichi occupandosene negli anni 50; tal interesse evidenziano i suoi lavori vocali, scritti su testi latini o su rime dell'arcaica poesia ceca sia di natura artistica che folkloristica.\nDeluso dal fallimento della \u201cPrimavera di Praga\u201d, nel 1968 lasci\u00f2 la Cecoslovacchia. Cerc\u00f2 la serenit\u00e0 di cui avevano bisogno lui e la sua famiglia a Rovereto (Trento), dove visse fino al 1977 e dove, poco prima di morire, chiese di essere tumulato. Nel 1977 si trasfer\u00ec in Germania Ovest, a Nuova Ulma, ove sarebbe vissuto, continuando la sua attivit\u00e0, fino alla morte nel 1984.\nComposizioni.\nTra le opere orchestrali dominano i concerti, il \u201cConcerto per oboe\u201d (1952), il \u201cConcerto per due pianoforti\u201d (1955, caratterizzato da eccellente stile strumentale, fresca linea melodica e preciso ritmo meccanico. ), il \u201cCapriccio per cello e orchestra\u201d (1958), e il \u201cConcerto Bijugis\u201d per pianoforte a quattro mani e orchestra d'archi (1977).\nConsiderevole e pregiata la sua musica da camera. Tra le molte opere si segnalano le preziose raccolte pianistiche: \u201cPuerilia\u201d (1970), \u201cRondini\u201d (1970) e \u201cRustica Musa I\u201d (1973) per i giovani; \u201cRustica Musa II\u201d (1975) (per pianoforte a quattro mani), \u201cOdae\u201d (1979), \u201cElegantiae tripudiorum\u201d, \u201cCinque capricci\u201d, \u201cNotturno e toccata\u201d (1980) (per pianoforte a quattro mani), \u201cPrima sonata\u201d per pianoforte (1982), \u201c4 Hymni Christiani\u201d (1983).\nOnori.\nIl 28 ottobre 1996 \u00e8 stato onorato dal Presidente V\u00e1clav Havel il quale gli ha assegnato, in memoriam, la pi\u00f9 alta onorificenza per meriti artistici della Repubblica Ceca. Nel 2006 \u00e8 stato designato come cittadino onorario di Brno."}
{"id": "1099380", "revid": "77358", "url": "https://it.wikipedia.org/wiki?curid=1099380", "title": "Museo archeologico di Sant'Antioco", "text": ""}
{"id": "1099382", "revid": "767487", "url": "https://it.wikipedia.org/wiki?curid=1099382", "title": "Gimme Some Lovin' &amp; Other Hits", "text": "Gimme Some Lovin' &amp; Other Hits \u00e8 una raccolta dei The Blues Brothers pubblicata nel 2005."}
{"id": "1099385", "revid": "118265077", "url": "https://it.wikipedia.org/wiki?curid=1099385", "title": "Austin-Healey", "text": "Austin-Healey \u00e8 stato un marchio inglese di auto sportive.\nIl marchio fu fondato con una joint venture realizzata nel 1952 da Leonard Lord della divisione Austin Motor Company della British Motor Corporation (abbreviata BMC) e Donald Healey, rinomato pilota, progettista e designer automobilistico.\nLa Austin-Healey ha prodotto auto fino al 1972, quando l'accordo ventennale tra le parti giunse a scadenza. Healey lasci\u00f2 l'azienda nel 1968, quando la BMC, gi\u00e0 fusasi con la Jaguar per formare la British Motor Holdings, venne assorbita dalla British Leyland.\nIl marchio Austin-Healey \u00e8 attualmente di propriet\u00e0 della SAIC, che ha acquistato il Gruppo MG Rover (successore della BMH), fallito nel 2005. Dopo che Donald Healey vendette la sua impresa originaria, la Donald Healey Motor Company, fu registrato un nuovo marchio, Healey Automobile Consultants, di propriet\u00e0 della famiglia Healey fino al 2005, quando \u00e8 stato acquistato dalla HFI Automotive."}
{"id": "1099386", "revid": "767487", "url": "https://it.wikipedia.org/wiki?curid=1099386", "title": "The Very Best of the Blues Brothers", "text": "The Very Best of the Blues Brothers \u00e8 una compilation dei The Blues Brothers pubblicata nel 1995."}
{"id": "1099387", "revid": "38120", "url": "https://it.wikipedia.org/wiki?curid=1099387", "title": "Er monnezza", "text": ""}
{"id": "1099388", "revid": "38120", "url": "https://it.wikipedia.org/wiki?curid=1099388", "title": "Gimme Some Lovin' and Other Hits", "text": ""}
{"id": "1099389", "revid": "38120", "url": "https://it.wikipedia.org/wiki?curid=1099389", "title": "The Very Best of Blues Brothers", "text": ""}
{"id": "1099390", "revid": "111074735", "url": "https://it.wikipedia.org/wiki?curid=1099390", "title": "Batbajan di Bulgaria", "text": "Alla morte del padre regn\u00f2 sulla regione a nord del Mar Nero e del Mar d'Azov, ma tre anni dopo dovette confrontarsi con gli altri figli di Kubrat che reclamarono ognuno per proprio conto il diritto alla successione. A causa di queste lotte fu costretto a fuggire e a trovare asilo in Crimea, mentre nel frattempo i Cazari invadevano e conquistavano i territori delle steppe fra il fiume Don e i monti Urali, cos\u00ec come testimonia un accordo tra Batbayan e il \"khagan\" dei Cazari nel 668. Dopo aver perso gran parte dei suoi possedimenti Batbajan fu costretto a dividere quanto restava del suo regno con lo zio \u0160ambat. Una leggenda popolare bulgara narra del suo tentativo di fuggire verso il Danubio insieme a sua sorella Houba, fuga nella quale, sempre secondo la leggenda, Batbajan trov\u00f2 la morte."}
{"id": "1099391", "revid": "38120", "url": "https://it.wikipedia.org/wiki?curid=1099391", "title": "The Essential Blues Brothers", "text": ""}
{"id": "1099392", "revid": "38120", "url": "https://it.wikipedia.org/wiki?curid=1099392", "title": "The Essentials Blues Brothers", "text": ""}
{"id": "1099394", "revid": "287204", "url": "https://it.wikipedia.org/wiki?curid=1099394", "title": "Societa napoletana di storia patria", "text": ""}
{"id": "1099396", "revid": "339392", "url": "https://it.wikipedia.org/wiki?curid=1099396", "title": "Everybody Needs The Blues Brothers", "text": ""}
{"id": "1099400", "revid": "3535", "url": "https://it.wikipedia.org/wiki?curid=1099400", "title": "RDRAM", "text": ""}
{"id": "1099401", "revid": "729019", "url": "https://it.wikipedia.org/wiki?curid=1099401", "title": "Austin Healey", "text": "Biografia.\nLa carriera professionistica di Healey inizi\u00f2 nel 1992, come mediano di mischia per i Leicester Tigers.\nAll'epoca aveva gi\u00e0 disputato alcuni incontri nella selezione nazionale inglese Under-21.\nSotto la guida tecnica di Bob Dwyer fu riconvertito come tre quarti ala, per lasciar posto in mischia al figiano Waisale Serevi.\nFu in quella posizione che Healey fu selezionato in Nazionale maggiore nel 1997.\nCon l' Healey disput\u00f2 i Cinque - Sei Nazioni dal 1998 al 2002 e prese parte alla .\nA livello di club fu votato nel 1999-2000 miglior giocatore del Leicester e del campionato inglese.\nDopo l'infortunio del suo compagno di squadra, il sudafricano Jo\u00ebl Stransky, a Healey fu affidato anche il ruolo di apertura, posizione nella quale tuttavia non fu mai in grado di garantire il rendimento da lui fornito nei ruoli precedentemente ricoperti (e la quale gioc\u00f2 in Nazionale solo una volta, nel 2000 durante il tour sudafricano).\nLe ultime partite disputate in Nazionale corrisposero con le tre vittorie dell'autunno 2002 contro , e .\nFurono 51, in totale, le presenze nella rappresentativa inglese, cui si assommano anche due presenze nei British Lions, maturate durante il loro tour del 1997 in Sudafrica (fu presente anche a quello del 2001 in Sudafrica ma senza \"test match\").\nAlla fine della stagione 2005-06, coincisa con la sconfitta del Leicester nella finale di Premiership contro i Sale Sharks, Healey annunci\u00f2 il suo ritiro \u2014 anche a seguito di un infortunio al ginocchio di tre anni prima, dal quale non si era mai completamente ripreso \u2014 e il suo nuovo impiego come funzionario di banca presso il Credit Suisse, attivit\u00e0 che continua a portare avanti in parallelo a quella, gi\u00e0 avviata, di commentatore tecnico per la BBC."}
{"id": "1099404", "revid": "92719", "url": "https://it.wikipedia.org/wiki?curid=1099404", "title": "Lontra di mare", "text": ""}
{"id": "1099407", "revid": "92719", "url": "https://it.wikipedia.org/wiki?curid=1099407", "title": "Pteronura", "text": ""}
{"id": "1099412", "revid": "1573940", "url": "https://it.wikipedia.org/wiki?curid=1099412", "title": "Chiesa di Santa Maria in Valle Porclaneta", "text": "Santa Maria in Valle Porclaneta \u00e8 una chiesa situata nel comune di Magliano de' Marsi (AQ), nei pressi della frazione di Rosciolo, in Abruzzo.\nStoria.\nLa chiesa fu costruita quasi certamente nella prima met\u00e0 dell'XI secolo, probabilmente come parte di un precedente monastero, dal maestro chiamato Nicol\u00f2, sul cui sepolcro, realizzato nella navata destra, \u00e8 riportata l'iscrizione latina \"Opus Est Fatum Nicolaus Q.Iacet Hic\". L'edificio di culto fu edificato in un luogo solitario della Marsica, all'imbocco della valle Porclaneta alle pendici del monte Velino, non distante dall'antico insediamento medievale di Rosciolum (o Rosculum).\nAccanto alla dedicazione alla Vergine, il tempio conserva il nome antico della valle, Porclaneta appunto, la cui etimologia non certa \u00e8 variamente interpretata: termine in uso nella lingua ebraica, con significato di \"baratro\", oppure dal greco \"poru clanidos\" (manto di tufo), o forse \u00e8 un residuo del culto locale della divinit\u00e0 pagana di \"Porcifer\" (o \"Purcefer\") ovvero Fauno. La chiesa, inclusa in un pi\u00f9 ampio complesso monasteriale elencato tra i possedimenti della chiesa benedettina prepositurale di Santa Maria in Luco, era situata nei pressi dell'antico incastellamento di Rosciolo, feudo dei conti dei Marsi. Tra il 1077 e il 1080 il centro fortificato, con le sue pertinenze e con il \"monasterium Sancte Marie in valle Porclaneci\", fu donato dal conte Berardo III all'abate Desiderio di Montecassino.\nAlterne vicende interessarono la chiesa nel corso dei secoli: la distruzione avvenuta nel 1268 in concomitanza con la battaglia di Tagliacozzo fra Corradino di Svevia e Carlo I d'Angi\u00f2; un periodo di abbandono da parte dei monaci dal 1362; le dispute fra i conti celanesi, la diocesi marsicana e l'abbazia di Farfa e fra le nobili famiglie degli Orsini e dei Colonna per il possesso della chiesa; il restauro voluto da Jacovella da Celano tra il 1424 e il 1430 nel periodo in cui era legata a Odoardo Colonna, la rivendicazione regia nel 1765; la distruzione del monastero e il dissesto provocato dal terremoto della Marsica del 1915 che caus\u00f2 anche la perdita del campanile originale, fino ai rimaneggiamenti del biennio 1930-1931 e del 1967.\nDescrizione.\nLa chiesa romanica, di origine benedettina, si trova in un luogo solitario alle pendici del monte Velino a \nLa chiesa in forme semplici del primo stile romanico con influssi bizantini presenta la navata centrale separata tramite arcate che poggiano su pilastri da due pi\u00f9 piccole navate laterali. Una quarta navata \u00e8 posta alla destra dell'ingresso ad un livello leggermente inferiore, rimaneggiata probabilmente sulla preesistente area monasteriale a sagrestia in epoca rinascimentale.\nNonostante si siano del tutto perse le tracce del monastero e quasi del tutto quelle del chiostro, la chiesa ha conservato il suo originario impianto benedettino, caratterizzato da una spazialit\u00e0 semplice ed essenziale e da una fine decorazione plastica. L'organismo consisteva in un'aula rettangolare conclusa da un'abside semicircolare e divisa in navate da possenti pilastri, posti a sostegno di arcate a tutto sesto. Al di sotto della zona presbiteriale furono ricavati gli ambienti ipogei della cripta, voltata a botte. Dell'impostazione primordiale della chiesa si conserva solo il braccio sinistro, mentre la parte destra croll\u00f2 del tutto durante la campagna di lavori avviata nel 1930, a cui fu aggiunta una navatella ad un livello leggermente inferiore. Lo schema planimetrico, ampiamente sperimentato in ambito cassinese con le committenze di Desiderio, sub\u00ec un originale processo di adeguamento alle formule iconografiche del mondo benedettino, specialmente sul piano architettonico e delle decorazioni.\nDue iscrizioni incise sui pilastri laterali ricordano i protagonisti di questo rinnovamento: il donatore Berardo III, figlio del conte marsicano Berardo e l'esecutore, il maestro Nicol\u00f2. La semplice impostazione della chiesa risulta dunque pi\u00f9 articolata in prossimit\u00e0 dell'ingresso, dove fu costruito il pr\u00f2nao fra il portale gotico ed il distrutto chiostro conventuale. La decorazione architettonica del tempio consiste nei pittoreschi capitelli dei pilastri, vigorosamente scolpiti a raffigurare elementi geometrici, vegetali, zoomorfi e figure umane intrise di profonde simbologie, inerenti alla prima fase architettonica, realizzati verosimilmente dagli scalpellini che collaboravano con il maestro Nicol\u00f2, infine nella cosiddetta \"cornice benedettina\": un motivo decorativo d'ispirazione campano-abruzzese (applicato come collarino di pilastri, o come abaco sui capitelli, o come capitello di lesene) legato alla ripresa classicista promossa dall'abate Desiderio di Montecassino.\nI frammenti della recinzione presbiteriale della chiesa (gli unici ad essersi conservati in Abruzzo, insieme all'iconostasi di San Pietro in Albe) possono altres\u00ec essere inclusi in un gruppo di sculture inerente al primo quarto del XII secolo, caratterizzato dalla resa marcatamente lineare di tralci \"a canna\", posti ad inquadrare foglie e frutti. A questo apparato esornativo si aggiunse, sul finire del XIII secolo, la decorazione della cortina muraria dell'abside poligonale, in cui si possono ravvisare molteplici punti di contatto con la facciata della chiesa di Santa Giusta di Bazzano (AQ) e, soprattutto, con le coeve costruzioni lombarde. Oltre all'iconostasi gli elementi di maggior spicco del tempio abruzzese sono da riconoscere nell'ambone e nel ciborio realizzati anch'essi nel 1150 dai maestri Roberto e Nicodemo. Sia l'ambone (posto nella sua collocazione originaria) che il ciborio sono caratterizzati da un gusto calligrafico desunto dagli ornati della miniatura, che concede tuttavia ampio spazio ad articolati ed appassionati temi narrativi.\nAmbone, ciborio e iconostasi.\nLa chiesa conserva all'interno tre importanti elementi architettonici: un ambone, scolpito con influenze orientali e bizantine, un ciborio, posizionato sul presbiterio rialzato e strutturalmente simile a quello realizzato successivamente nell'abbazia di San Clemente al Vomano con intarsi di derivazione moresca, oltre ad una rara iconostasi in legno, sorretta da quattro colonnine con capitelli decorati e fusti tortili.\nL'iconografia lignea di rara fattura rappresenterebbe, la conformazione dell'antico tempio di Salomone, con le due colonne pilastro che sorreggevano il tempio stesso: le colonne di Ioachim e Boaz, rispettivamente la \"colonna del maestro\" e la \"colonna dell'apprendista\". L'ipotesi sarebbe avvalorata da uno dei due quadri su tela che raffigura l'interno della chiesa realizzato dal pittore Carl Budtz-M\u00f8ller della scuola dei pittori danesi di Civita d'Antino avviata da Kristian Zahrtmann tra la fine dell'Ottocento e il 1915, anno del terremoto marsicano. La stessa iconografia sarebbe rappresentata nella cappella di Rosslyn ad Edimburgo in Scozia.\nL'ambone \u00e8 scolpito in pietra rivestita di stucco, con cassa quadrata che poggia su piedritti ottagonali. I capitelli sono decorati da figurine umane barbute e intrecciate a sinuosi elementi vegetali, e sorreggono archi trilobi, nel prospetto e nel retro, ed archi laterali a tutto sesto. Della decorazione rimangono un corpo acefalo di leone alla base del lettorino semi cilindrico, e bassorilievi su due fasce disposti a destra e sul parapetto della scala.\nLe scene mostrano diaconi e storie dell'Antico Testamento, come David che lotta con l'orso e Giona divorato dalla balena, replicato poi nell'ambone di Santa Maria del Lago a Moscufo (PE). Piccoli archetti a ferro di cavallo si trovano nella zona superiore."}
{"id": "1099413", "revid": "767487", "url": "https://it.wikipedia.org/wiki?curid=1099413", "title": "American Pie - Il matrimonio", "text": "American Pie - Il matrimonio (\"American Wedding\") \u00e8 una commedia statunitense del 2003 diretta da Jesse Dylan, seguito di \"American Pie 2\".\nCon un cast un po' ridotto rispetto ai due precedenti film, questo \u00e8 il capitolo nel quale finalmente Jim e Michelle decidono di sposarsi.\nIn Italia, cos\u00ec come nella versione originale, il film \u00e8 stato vietato ai minori di 14 anni.\nTrama.\nJim ha concluso gli studi al college e si appresta a convolare a nozze con Michelle. Iniziano cos\u00ec i preparativi assieme a Kevin, Finch e Cadence, la bella sorella di Michelle.\nAll'improvviso Steven Stifler, non invitato, si presenta a casa di Jim durante la festa di fidanzamento e si autoinvita al matrimonio. Jim glielo concede, a condizione di comportarsi bene. Il patto, ovviamente, non va come lui vorrebbe, e dopo un susseguirsi di situazioni imbarazzanti e disastrose, Stifler riesce a salvare l'evento, dimostrando che si fa di tutto per gli amici e facendo colpo sull'incantevole sorella di Michelle. Il matrimonio si svolge per il meglio e sar\u00e0 una nuova occasione per Finch per andare a letto con la mamma di Stifler, questa volta nella vasca da bagno.\nPersonaggi.\nIn un'intervista Adam Herz lo sceneggiatore di \"American Pie\" disse che non c'era spazio nella storia per Oz e anche il fatto di fargli fare una breve apparizione si \u00e8 rivelata impossibile per il fatto che durante le riprese Chris Klein (interprete di Oz nei capitoli precedenti) si trovava a Londra a girare un film. Il personaggio di Kevin in questo episodio della serie \u00e8 quello con minor rilevanza."}
{"id": "1099414", "revid": "123966576", "url": "https://it.wikipedia.org/wiki?curid=1099414", "title": "Tommy Thayer", "text": "\u00c8 un chitarrista heavy metal emerso negli anni ottanta come membro dei Black 'N Blue. Dal 2002 \u00e8 il chitarrista solista dei Kiss.\nBiografia.\nL'esordio di Thayer avvenne nel 1981, quando assieme al batterista (in seguito cantante solista) Jaime St. James fond\u00f2 la band heavy metal Black 'N Blue, che si sciolse nel 1989 dopo la pubblicazione di quattro album in studio.\nDopo lo scioglimento della band Thayer fond\u00f2 assieme a St. James una tribute band sui KISS chiamata \"Cold Gin\", nella quale St. James impersonava Peter Criss e Thayer Ace Frehley. La band era completata dagli ex membri dei Cold Sweat Chris McLernon al basso e Anthony White alla batteria.\nQuasi contemporaneamente Thayer entr\u00f2 nell'orbita degli stessi Kiss per i quali comporr\u00e0 alcuni brani (presenti nell'album \"Hot in the Shade\" e \"\"), si occuper\u00e0 dell'organizzazione di alcuni tour e verr\u00e0 impiegato come turnista (nell'album \"Psycho Circus\" nel quale suona in quasi tutte le tracce).\nNel 2002, al momento dell'abbandono dei KISS da parte di Ace Frehley, si decise di assumere come chitarrista solista lo stesso Thayer, che erediter\u00e0 da Frehley anche il trucco e i costumi del personaggio dello \"Spaceman\". Con Thayer i KISS registreranno il loro quarto album live (intitolato , pubblicato nel 2003), e intraprenderanno una serie di tour tra il 2003 e il 2004 (tra cui il Rock the Nation Tour del 2004 e un tour con gli Aerosmith nel 2003).\nIl 2 ottobre 2009 \u00e8 uscito in Italia (data di uscita il 5 ottobre in Europa e 6 ottobre negli Stati Uniti) il cd Sonic Boom prodotto da Paul stanley in cui i KISS suonano 11 brani inediti introdotti dal singolo \"Modern day Delilah\". Assieme al CD ne \u00e8 presente un altro, \"KISS klassics\" contenente brani classici tra cui \"Love Gun\", \"Detroit Rock City\" e \"Rock and roll all nite\"; e un bonus DVD: il live a Buenos Aires durante l'alive 35 tour in Sudamerica.\nStrumentazione.\nThayer utilizza per i concerti la Gibson Les Paul (di cui possiede otto modelli), collegata a quattro amplificatori Marshall a 100 watt.\nNel 2008 Tommy ha annunciato il lancio del suo nuovo amplificatore Duotone Signature Edition, nato grazie alla collaborazione con la casa costruttrice tedesca Hughes &amp; Kettner. Notizia che fa onore a Tommy \u00e8 che ha deciso di donare le sue royalties guadagnate con la vendita di questo \"ampli signature\", al Childrens Hospital di Los Angeles."}
{"id": "1099416", "revid": "671029", "url": "https://it.wikipedia.org/wiki?curid=1099416", "title": "Alessandro Bonsanti", "text": "Biografia.\nAlessandro Bonsanti, scrittore e operatore culturale, nasce a Firenze. Giovanissimo, dopo aver completato gli studi, si trasferisce per lavoro a Milano, dove per tre anni lavora come impiegato in un istituto bancario cittadino, collaborando nel frattempo alla rivista La Fiera Letteraria, dove pubblica il suo primo racconto \"Briganti in Maremma\".\nTornato a Firenze, entra in contatto con l'ambiente letterario che animava Solaria (la rivista europeizzante, esistita dal 1926 al 1936) di cui \u00e8 stato collaboratore e direttore, pubblicando \"Racconto militare\" (1927) \"La serva amorosa\" (1929) e \"I capricci dell'Adriana\" (1934), ripubblicati in \"Racconti lontani\" 1962, testi del passato che hanno a che fare con una lontana storia sociale. Nel 1937 Bonsanti fonda e assume la direzione di Letteratura, rivista che raccolse l'eredit\u00e0 di Solaria, nel frattempo chiusa.\nNel 1941 assume la direzione del Gabinetto scientif\u00ecco-letterario Vieusseux, lasciata vacante da Eugenio Montale. \u00c8 questo un incarico prestigioso, che Bonsanti tiene con grande disponibilit\u00e0 e fermezza, facendosi, per ben quarant'anni, promotore instancabile di varie iniziative culturali.\nDurante il periodo bellico pubblica due libri: \"Dialoghi e altre prose\" (1940) e \"Introduzione al gran viaggio\" (1944). L'anno successivo assume (fino al 1946) l'incarico di direttore del settimanale \"Il Mondo\", da lui stesso fondato con Eugenio Montale e Arturo Loria. Altri suoi libri da ricordare sono: \"La vipera e il toro\" (1955) ed \"I cavalli di bronzo\" (1956).\nNegli ultimi anni gli interessi di Bonsanti si rivolgono anche alla politica attiva; in questo periodo si avvicina al Partito Repubblicano di Spadolini e nel 1983 viene eletto sindaco di Firenze, a capo di una giunta pentapartitica, incarico non portato a termine per la prematura scomparsa l'anno successivo (1984).\nSua figlia Sandra, giornalista, \u00e8 stata deputato della Repubblica.\nAlessandro Bonsanti \u00e8 sepolto nel cimitero monumentale delle Porte Sante a Firenze.\nGiudizi su Bonsanti.\nCome scrittore, Bonsanti \u00e8 uno stilista dal gusto antico, quasi pedante nel periodare lento e sottile, attento ai moti della psiche dei personaggi, in sostanza sensibile ad un'etica umana ma altrettanto fortemente preso dalla tradizione letteraria. \nLa sua narrativa sembra avere radici in un Ottocento toscano pi\u00f9 che rapporti con la veloce sinteticit\u00e0 novecentesca. Per altro verso, \"nel dicembre del 1974, dunque in tempi assolutamente non sospetti, l'allora Direttore del Gabinetto Vieusseux, Alessandro Bonsanti, volle promuovere una Tavola rotonda dedicata alla stagione futurista\"."}
{"id": "1099417", "revid": "1543377", "url": "https://it.wikipedia.org/wiki?curid=1099417", "title": "Municipi di Milano", "text": "I municipi di Milano (fino al 2016 denominati zone) sono le nove circoscrizioni in cui \u00e8 diviso il territorio comunale di Milano.\nIn ogni municipio esistono un presidente e un consiglio di municipio, eletti contemporaneamente al sindaco e al consiglio comunale.\nDa gennaio 2017 sono dotati di portafoglio.\nIl Consiglio di municipio.\nOgni Consiglio \u00e8 costituito da 30 membri a cui si somma il presidente, gi\u00e0 indicato in fase elettorale dalle coalizioni, come avviene per il sindaco nelle elezioni comunali. Il presidente rappresenta il municipio.\nFunzioni dei Consigli di municipio.\nIl Presidente del consiglio di municipio rappresenta, convoca e presiede il Consiglio stesso. Il lavoro del Consiglio avviene tramite le Commissioni istruttorie e le sedute del Consiglio.\nIl regolamento del decentramento territoriale prevederebbe di attribuire al decentramento un numero elevato di risorse, poteri e competenze; tuttavia il reale funzionamento dei Consigli municipali dipender\u00e0 da ci\u00f2 che il Comune effettivamente delegher\u00e0 tramite le varie delibere attuative.\nLe funzioni reali dei Consigli si possono dividere in:\nI nove municipi.\nLa numerazione parte dal centro storico della citt\u00e0, racchiuso nel perimetro delle mura spagnole di Milano e prosegue per gli altri municipi, disposte a raggiera intorno ad esso, a partire dal settore nord-orientale:\nLe denominazioni sono quelle ufficiali della delibera del Consiglio comunale n. 15 del 1999, cos\u00ec come modificata per i municipi 2, 3 e 7 su proposta degli stessi Consigli di municipio: alcuni nomi erano errati perch\u00e9 riferiti alla prima ipotesi di suddivisione in 9 municipi, poi emendata in vari punti.\nVecchia suddivisione.\nNegli anni ottanta e novanta la suddivisione era in 20 zone.\nLa nuova suddivisione, dopo la delibera del C.C. n.\u00b0 15/1999 che riduce le zone di Milano da 20 a 9, ha fatto s\u00ec che ognuna delle nuove zone, ad eccezione della zona 1 corrispondente alla parte centrale della citt\u00e0, comprendesse un'area che andava dalla zona semicentrale all'estrema periferia.\nNel maggio del 2016 le 9 zone sono state soppiantate dai municipi: enti che occupano la stessa regione geografica ma che hanno funzioni pi\u00f9 ampie nella gestione del territorio."}
{"id": "1099419", "revid": "287204", "url": "https://it.wikipedia.org/wiki?curid=1099419", "title": "Graiguenamanagh", "text": "Graiguenamanagh o Graignamanagh (dall'irlandese \"Gr\u00e1ig na Manach\", che significa \"villaggio dei monaci\") \u00e8 una cittadina dell'Irlanda che sorge nella parte meridionale della contea di Kilkenny.\nLa citt\u00e0 si sviluppa sulle rive del fiume Barrow lungo la strada South Leinster Way a 23 km a sud-est di Kilkenny e alle pendici del colle Brandon Hill (513 m). Il censimento del 2011 le assegna una popolazione di 1543 abitanti insieme al villaggio di Tinnahinch che si trova sull'altra riva del fiume Barrow.\n\u00c8 famosa per un'antica abbazia, la Duiske Abbey, fondata nel 1204, che \u00e8 stata una delle pi\u00f9 grandi e importanti abbazie cistercensi di tutta l'Irlanda. Abbandonata e quasi diroccata, \u00e8 stata completamente restaurata. Il nome dell'abbazia deriva dal termine gaelico \"Dubh Uisce\" (\"Black Water\" in inglese) che \u00e8 un affluente del fiume Barrow. Poco \u00e8 rimasto dell'antica abbazia, tra cui una sezione delle piastrelle del pavimento e, all'ingresso, un altorilievo del XIV secolo, detto \"Knight of Duiske\", che raffigura un cavaliere con cotta che mette mano alla spada. \nNel terreno circostante l'abbazia si trovano due \"High Cross\", le croci tipiche della cultura celtica; la pi\u00f9 alta delle due, quella meglio conservata, raffigura alcune scene della crocefissione, il sacrificio di Isacco da parte di Abramo e un originale David mentre suona l'arpa."}
{"id": "1099420", "revid": "991694", "url": "https://it.wikipedia.org/wiki?curid=1099420", "title": "Tom Malone", "text": ""}
{"id": "1099421", "revid": "22475", "url": "https://it.wikipedia.org/wiki?curid=1099421", "title": "Veve", "text": "Nella religione vuduista il veve (trascritto anche come vev\u00e8 o vever) \u00e8 un disegno simbolico che rappresenta uno spirito (\"loa\"). Viene tracciato in modo stilizzato e usato nei riti e nelle divinazioni come tramite per entrare in contatto con il loa."}
{"id": "1099422", "revid": "154639", "url": "https://it.wikipedia.org/wiki?curid=1099422", "title": "Evoluzionismo (scienze etno-antropologiche)", "text": "L'evoluzionismo, nelle scienze etnoantropologiche, \u00e8 un approccio teorico che vede le varie culture umane collocate in differenti stadi evolutivi.\nI diversi stadi evolutivi possono essere rapportati a quelli definiti dalla legge dei tre stadi di Auguste Comte.\n\u00c8 stato idealizzato nella seconda met\u00e0 dell'Ottocento, quando l'antropologia (o etnologia) si \u00e8 affermata nel mondo accademico, il paradigma teorico dominante. Nel Novecento viene soppiantato da altri approcci che negano alcuni elementi basilari della visione evoluzionistica. Una parte minoritaria della comunit\u00e0 scientifica, prevalentemente negli Stati Uniti, ritiene tuttora valida la teoria evoluzionistica della cultura. Questi studiosi sono stati spesso definiti \"neoevoluzionisti\".\nLa teoria evoluzionistica classica.\nI primi antropologi riconosciuti come scienziati furono britannici e americani. Studiosi come Edward Burnett Tylor e James Frazer in Gran Bretagna si occuparono dell'argomento lavorando soprattutto su materiali raccolti da altri, di solito missionari, esploratori, o ufficiali coloniali, e vengono spesso definiti \"antropologi da poltrona\". Negli Stati Uniti, fu Lewis Henry Morgan il primo grande antropologo. Egli concentr\u00f2 la ricerca sui nativi americani, stabilendo con alcuni popoli (soprattutto i Seneca) rapporti molto profondi.\nQuesti etnologi erano interessati in modo particolare alle ragioni per cui i popoli che vivevano in diverse parti del globo avessero credenze e pratiche simili. Tutti fondavano la loro teoria sulla convinzione che la storia dell'uomo si muove sulla linea di un progresso costante. La storia della societ\u00e0 umana era vista come il prodotto di una sequenza necessaria di stadi di sviluppo sempre pi\u00f9 complessi, culminante nella societ\u00e0 industriale di met\u00e0 Ottocento. Le societ\u00e0 contemporanee pi\u00f9 semplici non avevano ancora raggiunto gli stadi culturali pi\u00f9 elevati del progresso e potevano essere ritenute simili alle societ\u00e0 pi\u00f9 antiche. In questo quadro si cercava di dare spiegazione a comportamenti e usanze ritenuti altrimenti insensate: essi sarebbero \"sopravvivenze\" di precedenti stadi culturali.\nIn questo paradigma teorico, i popoli \"selvaggi\" sparsi sui vari continenti possono illustrare le condizioni di vita degli uomini preistorici, antenati della nostra civilt\u00e0. Per cui le societ\u00e0 non europee venivano viste come dei \"fossili viventi\" di stadi di evoluzione sorpassati dalla civilt\u00e0 occidentale e che potevano essere studiati per gettare luce sul passato di quest'ultima.\nQuest'approccio teorico implicava una contrapposizione alle teorie razziste che sostenevano vi fossero differenze razziali e biologiche tra i vari popoli. Per gli antropologi evoluzionisti la specie umana \u00e8 unica e non vi sono differenze biologiche tra i vari gruppi per quanto riguarda le abilit\u00e0 mentali. Per questo \u00e8 possibile per ogni gruppo sociale percorrere le tappe che lo avrebbero fatto progredire.\nProvenienze dell'evoluzionismo antropologico.\nNella teologia medioevale si affermava una scala dell'esistenza alla sommit\u00e0 della quale vi era Dio, poi angeli, esseri umani, scimmie, e via via gli altri animali e piante. Il concetto di evoluzione come lo conosciamo oggi si sviluppa nelle scienze morali ed economiche a partire dall'illuminismo. David Hume e Adam Smith hanno una visione della societ\u00e0 che migliora se stessa, se lasciata libera di cambiare il suo assetto produttivo, distributivo e istituzionale. Jean-Baptiste de Lamarck nel 1809 espone la sua teoria evolutiva per la quale i caratteri acquisiti vengono trasmessi ai discendenti. \nL'evoluzione darwiniana introduce la selezione dei caratteri pi\u00f9 adatti e rende in breve l'evoluzionismo biologico uno dei pilastri della scienza. Come era stato influenzato dagli evoluzionismi dei filosofi, il darwinismo eserciter\u00e0 grandissima influenza sulle nascenti scienze sociali ed etnoantropologiche; purtroppo verr\u00e0 anche massicciamente recepito dalle scienze umane in maniera distorta, quale riedizione della \"grande scala dell'essere\" di carattere medioevale-rinascimentale, o come darwinismo sociale (in realt\u00e0 pi\u00f9 correttamente spencerismo e precedente di quasi un decennio alla pubblicazione delle teorie di Darwin).\nIn particolare il \"Darwinismo scientifico\" nega il concetto di progresso, nega il concetto che l'evoluzione sia una linea continua e nega il concetto che l'uomo sia la pi\u00f9 evoluta e superiore delle creature, negando in toto che una creatura sia superiore ad un'altra. \nNon solo, il darwinismo, come tutte le teorie scientifiche, ha subito una sua \"evoluzione\" interna, incorporando la genetica (sintesi moderna) e confrontandosi con la paleontologia (teoria degli equilibri punteggiati o dell'interruzione momentanea della stasi) ed ha ulteriormente rifiutato una visione della natura come progresso dall'inferiore al superiore e come distruzione dell'inferiore. \nIl pi\u00f9 adatto \u00e8 un concetto (vetero darwinista, ma tuttora sostanzialmente valido nelle scienze naturali) che non vuol dire \"superiore\", ma semplicemente adatto a condizioni di vita determinate dall'ambiente e destinate ad essere momentanee: nessuno dunque \u00e8 \"perfettamente adattato\" poich\u00e9 nessun ambiente \u00e8 stabile ovvero le condizioni possono cambiare determinando il fallimento di una specie di per s\u00e9 \"perfetta\"; l'uomo stesso \u00e8 ben lungi dall'essere il compimento della evoluzione e viene ridotto a un accidente temporaneo cos\u00ec come tutte le specie viventi, abbattendo lo steccato che divide l'uomo dall'animale.\nCorrenti evoluzionistiche nelle scienze etnoantropologiche.\nJulian Steward individua tre filoni principali (1955):\nEvoluzionismo unilineare.\n\u00c8 quello dominante nell'evoluzionismo classico dell'Ottocento. Per questa concezione esiste una linea evolutiva dominante, tutte le societ\u00e0 passano attraverso gli stessi stadi e lo fanno con velocit\u00e0 diverse. Tipici argomenti trattati erano l'evoluzione dell'organizzazione familiare, vista da Morgan come un passaggio da matrilinearit\u00e0 a patrilinearit\u00e0, o della religione; Frazer individuava nelle fasi in cui c'\u00e8 il predominio della magia, della religione e della scienza i tre stadi che le societ\u00e0 attraversano.\nEvoluzionismo universale.\nApproccio fiorito a inizio Novecento, cerca di dare meno importanza ai percorsi evolutivi dettagliati che si cercavano fino allora, concentrando l'attenzione sull'individuazione di pi\u00f9 generiche \"fasi\" epocali della societ\u00e0. In seguito Leslie White, negli anni 1940 e 1950, propose una teoria dell'evoluzione della cultura determinata principalmente dalle condizioni tecnologiche. Marshall Sahlins, Marvin Harris e altri materialisti culturali ereditarono in parte questa visione.\nEvoluzionismo multilineare.\nJulian Steward afferm\u00f2 l'idea di diverse linee di evoluzione nelle diverse aree geografiche. Importante diviene quindi il rapporto ecologico tra l'ambiente naturale e le tecnologie umane (ecologia culturale). Peter Murdock port\u00f2 avanti un'opera di catalogazione di tratti culturali delle diverse societ\u00e0, in modo da rendere possibili analisi statistiche per individuare linee evolutive.\nNeodarwinismo e sociobiologia.\nNella seconda met\u00e0 del Novecento sono state presentati diversi 'aggiornamenti' alle teorie di Darwin: ad esempio, nel 1972 i paleontologi e biologi americani Niles Eldredge e Stephen Jay Gould proposero la Teoria degli Equilibri Punteggiati, ritenendo che l'evoluzione avvenisse in modo non-lineare; mentre l'etologo e biologo britannico Clinton Richard Dawkins con l'ipotesi del \u201cGene Egoista\u201d (1976) ha identificato nel gene il soggetto principale della selezione naturale e non pi\u00f9 nell'organismo individuale come faceva Darwin.\nNel 1975 Edward Osborne Wilson con la sociobiologia port\u00f2 la genetica all'interno della riflessione socio-antropologica. La cultura sarebbe determinata dai geni e l'evoluzione dei comportamenti sociali e culturali sorgerebbe in continuit\u00e0 con l'evoluzione biologica. Approcci di questo tipo non ebbero fortuna nell'antropologia quanto nella biologia. Harris e Sahlins bollarono la sociobiologia come \"riduzionismo biologico\"."}
{"id": "1099436", "revid": "1543377", "url": "https://it.wikipedia.org/wiki?curid=1099436", "title": "Annegamento simulato", "text": "L'annegamento simulato (in inglese \"waterboarding\"), detto gergalmente sottomarino, \u00e8 una forma di tortura consistente nell'immobilizzare un individuo in modo che i piedi si trovino pi\u00f9 in alto della testa, e versargli acqua sulla faccia in modo che, entrando dagli orifizi respiratori, stimoli il riflesso faringeo che provoca l'effetto di annegamento.\nStoria.\nLa pratica ha ricevuto nuova attenzione e notoriet\u00e0 nel settembre 2006 quando altri servizi sostennero che l'amministrazione Bush avrebbe autorizzato il suo uso negli interrogatori di detenuti afghani nella guerra al terrorismo statunitense. Il vicepresidente Dick Cheney disse a un intervistatore che lui non riteneva che \"un tuffo in acqua\" fosse una forma di tortura, ma piuttosto \"uno strumento molto importante\" per gli \"interrogatori avanzati \" , incluso quello di Khalid Shaykh Muhammad.\nIn un'intervista all'ABC nell'aprile 2008, il presidente George W. Bush ha ammesso esplicitamente la pratica della tortura (tortura dell'acqua, privazione di sonno, schiaffeggiamenti a mano aperta, ecc.): \"Sapevo che il mio team per la sicurezza discuteva di questo e ho approvato\". Anche Condoleezza Rice ha avuto un ruolo decisivo nel dare il via libera alla CIA; questa una sua dichiarazione: \"Questa \u00e8 la vostra creatura: andate avanti\".\nCaratteristiche e descrizione.\nSi tratta di una forma di annegamento controllato, in quanto l'acqua invade le vie respiratorie, inducendo il riflesso faringeo. Il soggetto sottoposto a tortura dell'acqua non pu\u00f2 controllare il flusso dell'acqua n\u00e9 interromperlo o sottrarvisi, e quindi ritiene che la propria morte sia imminente. Pu\u00f2 avvenire la morte per soffocamento, se la tortura continua. A seconda delle tecniche di esecuzione, la tortura dell'acqua pu\u00f2 non condurre a danni fisici permanenti, anche se in ogni caso causa dolore estremo. Sono possibili danni polmonari, danni cerebrali derivanti dalla riduzione dell'apporto di ossigeno, oltre che danni fisici quali fratture derivanti dal tentativo di liberarsi. In ogni caso la pratica induce danni psicologici. Se i danni fisici possono durare per mesi, i danni psicologici permangono per anni.\nJohn McCain, senatore repubblicano degli Stati Uniti che fu torturato come prigioniero di guerra nel Nord Vietnam, ha ammesso che la tortura dell'acqua \u00e8 una \"tortura molto intensa\" e una \"esecuzione simulata\", che danneggia la psiche del soggetto \"in modi che non si possono pi\u00f9 cancellare\".\nTecnica.\nLa tecnica della tortura dell'acqua, definita nel 2005 dal precedente direttore della CIA Porter J. Goss come una \"tecnica di interrogatorio professionale\", viene cos\u00ec descritta dalla giornalista Julia Layton:\nIl soffocamento mediante acqua, pratica le cui prime documentazioni risalgono al periodo dell'Inquisizione spagnola, \u00e8 storicamente stato uno dei mezzi di tortura preferiti, in quanto non lascia segni.\nSecondo le dichiarazioni di un ex funzionario della CIA, le informazioni ottenute mediante la tortura dell'acqua non sarebbero affidabili, in quanto l'uso di pratiche coercitive pu\u00f2 indurre i sospetti a confessare qualsiasi cosa, ed inoltre le tecniche di interrogatorio avanzato producono false confessioni. Bob Baer, un ex funzionario della CIA, ha dichiarato che la tortura dell'acqua \u00e8 \"una cattiva tecnica di interrogatorio. Intendo dire che se la tortura \u00e8 sufficientemente cattiva, \u00e8 possibile far confessare qualsiasi cosa a chiunque\".\nMembri della CIA, offertisi volontari per la tecnica dell'annegamento simulato, hanno avuto una resistenza media di 14 secondi. Una resistenza brevissima \u00e8 stata anche dimostrata da servizi di Fox News e Current TV, in cui, per smascherare la vera natura dell'annegamento simulato, alcuni giornalisti si sono sottoposti ad esso. Christopher Hitchens, giornalista di Vanity Fair, ha avuto resistenza altrettanto breve nel corso di una dimostrazione tenutasi nel 2008.\nEffetti.\nGli effetti fisici di una tortura dell'acqua eseguita in maniera approssimativa possono comprendere sofferenza e danno polmonare, danno neurologico causato dalla mancanza di ossigeno e, in alcuni casi, fratture causate dalle cinghie utilizzate per immobilizzare la vittima. Gli effetti psicologici possono durare a lungo. Un uso prolungato della tortura dell'acqua pu\u00f2 condurre alla morte.\nIl dott. Allen Keller, direttore del Bellevue/N.Y.U. Program for Survivors of Torture, ha trattato un \"certo numero di persone\" le quali sono state soggette a forme di quasi asfissia, compresa la tortura dell'acqua. In un'intervista per \"The New Yorker\" ha affermato che \"si tratta sicuramente di tortura\". Alcune vittime sono ancora traumatizzate ad anni di distanza. Un paziente non era in grado di fare la doccia ed aveva crisi di panico quando pioveva. La paura di essere uccisi \u00e8 un'esperienza terrificante.\"\nI sostenitori di questa tecnica affermano che sia efficace per ottenere delle informazioni. Gli oppositori ribattono affermando che le informazioni cos\u00ec ottenute non siano affidabili, in quanto una persona sottoposta ad un tale trattamento potrebbe essere disposta ad ammettere qualsiasi cosa.\nProfili giuridici.\nTortura dell'acqua e diritto internazionale.\nL'articolo 5 della Dichiarazione Universale dei Diritti Umani contiene l'esplicita proibizione della tortura:\nLa Dichiarazione non definisce la tortura, n\u00e9 possiede un carattere giuridico vincolante, ma il divieto di tortura e dei trattamenti o punizioni crudeli, inumani o degradanti ha valore assoluto ed inderogabile. Nel 1984, l'articolo 5 della Dichiarazione ha ispirato la stesura della Convenzione per l'abolizione della tortura e dei trattamenti o delle punizioni crudeli, inumani o degradanti, adottata nello stesso anno dall'Assemblea generale delle Nazioni Unite.\nTutti gli stati contraenti della Convenzione hanno accettato l'obbligo di astenersi dal praticare la tortura in qualsiasi circostanza. Tale obbligo \u00e8 stato ribadito in Saadi contro Repubblica Italiana, ove il 28 febbraio 2008 la Corte Europea dei Diritti Umani ha sostenuto la natura inderogabile della proibizione della tortura, disponendo che il diritto internazionale non consente di compiere alcuna eccezione.. La Convenzione infatti recita:\nDal momento che la Convenzione non definisce la tortura, molti tra gli stati contraenti hanno espresso specifiche riserve riguardo all'interpretazione del termine \"tortura\", con la volont\u00e0 di restringerne l'ambito di applicazione, in modo da escludere l'annegamento simulato.\nMalgrado ci\u00f2 l'Alto Commissario ONU per i Diritti Umani Louise Arbour ha affermato che l'annegamento simulato costituisce tortura:\nDichiarando inoltre che quanti violano la Convenzione dovrebbero essere puniti in base al principio di giurisdizione universale.\nTortura dell'acqua e diritto statunitense.\n\"La minaccia di morte imminente\" \u00e8 una delle definizioni legali di tortura secondo la legge statunitense. La \"Convenzione delle Nazioni Unite contro la Tortura\" proibisce l'infliggimento intenzionale di intenso dolore o sofferenza. Nel novembre del 2005 fonti anonime riferirono ad ABC News che la Central Intelligence Agency statunitense usava l'annegamento simulato, ma non lo giudicava tortura. In ogni caso l'ispettore generale della CIA John Helgerwon ha detto che le tecniche \"sembrano costituire un trattamento crudele e degradante secondo la convenzione (di Ginevra).\"\nNel 2002 una serie di rapporti interni del Dipartimento di Giustizia degli Stati Uniti d'America, predisposti dal consigliere del Procuratore generale John Yoo e sottoscritti dal consigliere Jay Bybee, noti come \"Torture Memos\", suggerivano alla C.I.A. ed al Dipartimento della Difesa l'utilizzazione di \"tecniche di interrogatorio rafforzate\", fra le quali l'annegamento simulato, presupponendo che queste potessero essere legalmente utilizzate, non ricadendo nella definizione di tortura fatta propria dall'ordinamento giuridico americano.\nIl 6 settembre 2006 il Dipartimento della Difesa statunitense ha emesso un Manuale Militare da Campo revisionato dal titolo \"Operazioni per la raccolta di informazioni\" che proibisce la pratica dell'annegamento simulato da parte del personale militare degli Stati Uniti. Il manuale revisionato \u00e8 stato adottato fra il diffuso disappunto dei gestori dei prigionieri degli USA nella Guerra al terrorismo, e proibisce altre pratiche oltre all'annegamento simulato. Il manuale revisionato si applica al personale militare degli Stati Uniti, ma allo stesso tempo non si applica alle procedure della CIA.\nNella sua relazione alla nazione del 2005 sulle applicazioni dei diritti civili, il Dipartimento di Stato degli Stati Uniti riconosce formalmente come tortura \"l'immersione della testa in acqua\" nel suo esame sul resoconto sui diritti umani della Tunisia, e le critiche riguardo all'annegamento simulato tracciano dei parallelismi fra le due tecniche, citando l'uso analogo dell'acqua in oggetto.\nIn un caso precedente un ufficiale militare giapponese, Yukio Asano, venne processato dagli Stati Uniti nel 1947 per aver praticato una forma di annegamento simulato su un civile statunitense durante la seconda guerra mondiale, venendo condannato a 15 anni di lavori forzati. Le accuse nei confronti di Asano comprendevano anche \"schiaffi, pugni, bastonate; calci; ustioni con sigarette; trazione in basso della testa mediante cinghie.\"\nNel mondo.\nItalia.\nIn Italia la tecnica dell'annegamento simulato fu utilizzata illegalmente da una \u201csquadra speciale\u201d dell'UCIGOS durante gli anni di piombo in indagini riguardanti alcune formazioni terroristiche, in particolare le Brigate Rosse. Mediante anche l'utilizzo di questi metodi coercitivi le forze di polizia riuscirono ad ottenere l'arresto di due esponenti di spicco delle Brigate Rosse (Giovanni Senzani e Antonio Savasta), la liberazione del generale statunitense James Lee Dozier, lo smantellamento della colonna napoletana delle BR e la cattura, terminata con l'uccisione, del militante dei NAR Giorgio Vale.\nStati Uniti d'America.\nCi sono stati molti resoconti della pratica, da parte statunitense, dell'annegamento simulato per interrogare prigionieri catturati nella loro \"guerra al terrorismo\": la stessa Condoleezza Rice nel 2002 autorizz\u00f2 verbalmente l'annegamento simulato. All'epoca ricopriva l'incarico di Consigliere per la Sicurezza Nazionale.\nNel novembre del 2005 ABC News riferisce di ex agenti della CIA che hanno dichiarato come la CIA si fosse prodotta in una moderna forma di applicazione dell'annegamento simulato, insieme ad altre cinque \"tecniche di interrogatorio potenziato\", contro sospetti membri di al-Qa'ida, incluso Khalid Shaykh Muhammad. Il 27 ottobre 2006, durante un'intervista alla radio con Scott Hennen dell'emittente WDAY, il vicepresidente Dick Cheney formalmente aderiva all'uso dell'annegamento simulato, in particolare in riferimento a Khalid Shaykh Muhammad. Di seguito si riportano domande e risposte di quella trasmissione, estratte dalla trascrizione ufficiale dell'intervista da parte della Casa Bianca:\nLa Casa Bianca pi\u00f9 tardi ha negato che Cheney avesse confermato la pratica dell'annegamento simulato, sostenendo che gli ufficiali statunitensi non parlano pubblicamente delle tecniche di interrogatorio perch\u00e9 queste sono classificate.\nNell'udienza preliminare tenuta il 21 gennaio 2020 a Guant\u00e1namo dinanzi al giudice militare che processa cinque prigionieri per gli attentati alle Torri gemelle, lo psicologo James Mitchell ha ammesso di avere presenziato, con il collega Bruce Jessen, all'utilizzo della tecnica di interrogatorio in questione su uno degli imputati."}
{"id": "1099444", "revid": "122380203", "url": "https://it.wikipedia.org/wiki?curid=1099444", "title": "Edoardo Volpi Kellermann", "text": "Biografia.\nDopo gli studi, tra cui un diploma in pianoforte del 1986 al Conservatorio Cherubini di Firenze e alcuni anni di studio della composizione all'Accademia di Santa Cecilia di Roma con Mauro Bortolotti, si \u00e8 specializzato in \"computer music\" e nel 1995 ha iniziato l'attivit\u00e0 a Milano con la digitalizzazione di alcuni archivi musicali e una prima collaborazione per il Teatro alla Scala.\nTra le sue opere pi\u00f9 note, alcune colonne sonore per progetti digitali a carattere culturale (tra cui il progetto \"Sardegna Interactive\" per la Regione Sardegna, la mostra agli \"Uffizi\" di Firenze in occasione del restauro del \"Perseo\" di Benvenuto Cellini e le minisigle per i passaggi inter-trasmissione di Rete4), affiancati ad un'opera compositiva pi\u00f9 tradizionale in produzioni discografiche (suoi gli arrangiamenti orchestrali del disco di Alina per il Festival di Sanremo 2003).\nNel 1980 inizia a lavorare al progetto \"Tolkieniana\", un grande ciclo musicale ispirato all'opera di J. R. R. Tolkien che presto si trasforma in una rete di collaborazioni e iniziative da cui nasce, nel 2004 e grazie all'incontro con il compositore e direttore d'orchestra Alessandro Ferrari, la \"sinfonica Tolkieniana\", un'orchestra in collaborazione con professori dell'orchestra della Scala e tra i migliori allievi dell'Accademia della Scala.\nTra le prime attivit\u00e0 musicali di Volpi Kellermann nel filone del mito e del fantastico, il concerto multimediale del 30 aprile 1992 all'inaugurazione del \"Fancon\" di Courmayeur per il centenario della nascita di Tolkien. A seguito di questa ed altre esperienze, nel 1998 vince il Premio Italia \u2013 Sezione spettacolo per la conferenza multimediale \"Gli eroi alati della fantascienza\" insieme a Giuliano Giachino e nel 2004 esce il primo disco ufficiale del progetto \"Tolkieniana\". Il disco, \"Verso Minas Tirith\", \u00e8 un elaborato prodotto che si ispira alla musica classica e alla musica elettronica, non scevra di elementi rock progressivo e di teatro: al progetto partecipa come voce recitante il doppiatore Davide Perino, noto per essere il doppiatore di Elijah Wood. Il disco viene presentato ufficialmente nel 2004 a Bruxelles in occasione dell'evento di inaugurazione della convention \"Tolkien50years\" per il cinquantenario della prima edizione del \"Signore degli Anelli\" tenutasi presso il Teatro della Cultura del Consolato d'Italia e presso il Parlamento Europeo.\nFra gli ultimi concerti del compositore, l'esibizione della \"Sinfonica Tolkieniana\" all'inaugurazione del 53\u00b0 FilmFestival Internazionale di Trento su invito del direttore artistico Maurizio Nichetti e l'esecuzione del suo divertimento \"Festa in Casa Baggins\" al Teatro Dal Verme di Milano il 21 febbraio 2007 in occasione dell'esecuzione della sinfonia di Howard Shore.\nAlla sua attivit\u00e0 di musicista e compositore, Edoardo Volpi Kellermann affianca dal 2004 quella di promotore culturale, anche attraverso il progetto di aggregazione web \"Tolkieniana Net\" che si prefigge di creare una comunit\u00e0 virtuale e una rete collaborativa internazionale fra gli artisti che si sono ispirati o si ispirano all'opera di Tolkien. In questa veste ha organizzato due festival di critica letteraria, arte e musica a Buccinasco, nell'hinterland milanese, nel 2006 e nel 2007, con la collaborazione di importanti esponenti della critica italiana.\nVive a Rosignano Marittimo."}
{"id": "1099447", "revid": "40858", "url": "https://it.wikipedia.org/wiki?curid=1099447", "title": "GDDR3", "text": ""}
{"id": "1099448", "revid": "1305772", "url": "https://it.wikipedia.org/wiki?curid=1099448", "title": "RAMA (videogioco)", "text": "RAMA \u00e8 un'avventura grafica in prima persona sviluppata e pubblicata dalla Sierra Entertainment nel 1996. Il videogioco \u00e8 basato sui romanzi di Arthur C. Clarke \"Incontro con Rama\" e \"Rama II\". \"RAMA\" \u00e8 stato prodotto per sistemi MS-DOS e Microsoft Windows 95. Questo \u00e8 il secondo videogioco basato sui libri dopo l'avventura testuale \"Rendezvous with Rama\" sviluppata nel 1984 dalla Tellurium per Apple II e Commodore 64 e MSX. \u00c8 stato realizzato con veri attori tra cui lo stesso Arthur C. Clarke nel ruolo di se stesso. \u00c8 arrivato in Italia completamente tradotto e doppiato.\nTrama.\nUna gigantesca astronave di nome Rama entra nel sistema solare, un gruppo di scienziati \u00e8 stato inviato per studiarla e per capire qual \u00e8 lo scopo del suo viaggio. Sfortunatamente il capitano della spedizione, il dottor Valeriy Borzov, muore nel corso della spedizione e le autorit\u00e0 decidono di richiamare un altro scienziato (il giocatore) per reintegrare la squadra. Il nuovo arrivato dovr\u00e0 girare per l'astronave e cercare di carpirne i segreti insieme al collega David Brown, divenuto nel frattempo capitano della spedizione.\nInterfaccia.\nEssendo un gioco tipo-\"Myst\", il giocatore interpreta un personaggio dai tratti non definiti, un astronauta assegnato a rimpiazzare l'astronauta Valeriy Borzov. L'avanzamento procede a schermate fisse con sistema punta e clicca, il gioco utilizza spesso \"wristcomp\", un dispositivo utilizzato per comunicare con gli altri personaggi e per trasferire il giocatore tra le varie ambientazioni. Il giocatore \u00e8 in possesso di Puck, un piccolo ologramma che commenta e descrive gli oggetti o gli eventi che il giocatore incontra."}
{"id": "1099449", "revid": "16784", "url": "https://it.wikipedia.org/wiki?curid=1099449", "title": "Ballybunion", "text": "Ballybunion (in gaelico \"Baile an Bhuinneanaigh\") \u00e8 un piccolo centro dell'Irlanda, con una popolazione di circa 1400 abitanti, e sorge nella parte settentrionale della contea del Kerry.\nL'abitato si sviluppa sulla costa atlantica dell'Irlanda ed ogni anno la spiaggia \u00e8 sede di una rievocazione di una colossale rissa avvenuta nell'1834 tra due famiglie della citt\u00e0 e che coinvolse 3.000 persone.\nA picco sulla spiaggia si trovano le rovine di un antico castello, il Ballybunion Castle."}
{"id": "1099450", "revid": "40858", "url": "https://it.wikipedia.org/wiki?curid=1099450", "title": "GDDR4", "text": ""}
{"id": "1099451", "revid": "767487", "url": "https://it.wikipedia.org/wiki?curid=1099451", "title": "Asparuh", "text": "L'antico e prezioso manoscritto \"Nominalia dei khan (kynez / \u041a\u041d\u046a\u0417\u044c) bulgari\" (in bulgaro \u0418\u043c\u0435\u043d\u043d\u0438\u043a \u043d\u0430 \u0431\u044a\u043b\u0433\u0430\u0440\u0441\u043a\u0438\u0442\u0435 \u0445\u0430\u043d\u043e\u0432\u0435) afferma che Asparuh appartenesse al clan dei Dulo e che avesse regnato per circa 61 anni. Tuttavia un periodo cos\u00ec lungo non pu\u00f2 essere accettato dalla storiografia moderna a causa di parecchie incongruenze, propendendo quindi per l'ipotesi che il periodo di 61 anni non si riferisca alla lunghezza del suo regno ma piuttosto alla durata della sua vita. Secondo i pi\u00f9 moderni studi questo sovrano sembra aver regnato con molta probabilit\u00e0 tra il 668 ed il 695. Altri storici attestano la fine del suo regno intorno al 700/01, non riuscendo tuttavia a concordare con l'antica testimonianza dei \"Nominalia\".\nSecondo fonti bizantine Asparuh (Ispor Rex) era il figlio pi\u00f9 giovane del sovrano bulgaro Kubrat, il fondatore della cosiddetta \"Grande Bulgaria\", nelle steppe della regione appartenente all'odierna Ucraina. Asparuh impar\u00f2 molto durante il lungo e fruttuoso regno di suo padre che probabilmente mor\u00ec nel 665 nei pressi di Mosca. Dopo la morte di Kubrat, Asparuh avrebbe riconosciuto la sovranit\u00e0 e il diritto alla successione di suo fratello Batbajan, il cui regno per\u00f2 si disintegr\u00f2 sotto l'attacco degli invasori Cazari nel 668, costringendo alla fuga tutta la progenie di Kubrat con al seguito le loro trib\u00f9, in cerca di terre pi\u00f9 sicure.\nAsparuh disponeva del comando su pi\u00f9 di 180.000 bulgari, che lo seguirono nel guado del delta del fiume Danubio e mentre la capitale dell'Impero Bizantino Costantinopoli soffriva sotto l'assedio del califfo omayyade Mu'awiya ibn Abi Sufyan, Asparuh approfitt\u00f2 della debolezza militare bizantina per insediarsi nel territorio di \"Ongul\", lungo la regione meridionale della Bessarabia e a nord della regione di Dobrugia (nell'attuale territorio della Romania) \u043e Moesia / Schitia minor.\nQuando si lev\u00f2 l'assedio arabo a Costantinopoli, l'Imperatore bizantino Costantino IV marci\u00f2 a capo del suo esercito contro i Bulgari ed i loro alleati Slavi nel 680 costringendoli a cercare rifugio in una fortezza. La cronaca del tempo vuole che l'imperatore fu costretto ad abbandonare la guida dell'assedio per cercare adeguate cure alle sue ferite di guerra, e che la notizia della sua partenza diffuse un senso di scoramento fra le sue truppe, che interpretarono quell'allontanamento come una vera e propria fuga dalla battaglia. Approfittando di questo momento di confusione tra i suoi nemici i Bulgari ed i loro alleati ruppero l'assedio e misero in rotta i bizantini nella battaglia di Ongala. \nA seguito della sua vittoria, Asparuh discese verso sud partendo dal delta del Danubio, diretto verso le regioni balcaniche.\nI suoi successi in campo militare gli permisero di guadagnare la preziosa alleanza della trib\u00f9 slava dei Severi, i quali consentirono ai Bulgari di insediarsi nelle loro terre all'interno della antica regione della Moesia. Dopo l'invasione da parte di Asparuh della Tracia bizantina nel 681, Costantino IV, con lo scopo di limitare le perdite territoriali inferte al suo impero, decise di scendere a trattativa con gli invasori bulgari, firmando un trattato che prevedeva il pagamento annuo di un tributo.\nLa tradizione storica vuole che sia stato Asparuh il fondatore dei centri di Pliska e Silistra, anche se recenti studi mettono in dubbio che Pliska possa essere stata la capitale del regno bulgaro di Asparuh, che si sarebbe invece trovata nei pressi di Varna.\nSecondo la tradizione Asparuh sarebbe morto mentre combatteva i Cazari lungo il Danubio. Lo storico bulgaro Vaklinov ha avanzato l'ipotesi che la sua tomba sia localizzata nei pressi di Vozne\u0161enka (che significa \"Ascensione\") lungo il Nipro nell'odierna Ucraina.\nUn manoscritto in lingua bulgara risalente al XVII secolo di dubbia autenticit\u00e0, il \"Ja'far Tarikh\", afferma che Atil'kese (Asparuh), fosse figlio e successore di Kurbat, e padre e predecessore di Tarvil (Tervel) e di Ajjar.\nIl Picco Asparuh, sulla Livingston Island (in Antartide) deve il suo nome in onore del condottiero bulgaro."}
{"id": "1099452", "revid": "842", "url": "https://it.wikipedia.org/wiki?curid=1099452", "title": "Microsoft Windows 95", "text": ""}
{"id": "1099454", "revid": "40858", "url": "https://it.wikipedia.org/wiki?curid=1099454", "title": "GDDR2", "text": ""}
{"id": "1099456", "revid": "110157", "url": "https://it.wikipedia.org/wiki?curid=1099456", "title": "Museo archeologico comunale Giovanni Marongiu", "text": "Il Museo archeologico comunale Giovanni Marongiu di Cabras, inaugurato nel 1997 ed intitolato al professor Giovanni Marongiu, ospita un'ampia raccolta di reperti archeologici che ci consentono di ripercorrere la millenaria storia della penisola del Sinis, una vasta regione che con il capo San Marco delimita a nord-ovest il golfo di Oristano.\nL'esposizione museale si articola in diverse sezioni. La prima \u00e8 dedicata alla localit\u00e0 di Cuccuru is Arrius, sita lungo la sponda meridionale dello stagno di Cabras, dove gli scavi hanno evidenziato fasi di frequentazione particolarmente intense in et\u00e0 preistorica e protostorica. La seconda \u00e8 riservata all'antica citt\u00e0 di Tharros, fondata dai Fenici all'estremit\u00e0 meridionale della penisola e fiorente centro urbano anche nelle successive et\u00e0 punica e romana. Nel 2014 \u00e8 stata aggiunta una nuova sezione dedicata ai Giganti di monte Prama.\nCuccuru is Arrius.\nI materiali proveniente da Cuccuru is Arrius documentano fasi di vita dalla preistoria fino all'et\u00e0 romana. Dalla necropoli ipogeica del Neolitico Medio (IV millennio a.C.) sono esposti materiali di corredo, costituiti da statuine femminili in pietra, vasi in ceramica, elementi di collana, punte di zagaglia in osso e strumenti in ossidiana. Particolarmente significativi i reperti che illustrano le successive fasi abitative del Neolitico Superiore (IV-III millennio a.C.) e dell'et\u00e0 del Rame (III millennio a.C.): ceramiche lisce e decorate, idoletti fittili e in marmo, strumenti in selce e ossidiana, accettine levigate in pietra verde, punteruoli in rame. Statuine fittili femminili e altri oggetti votivi rinvenuti nell'area del tempio a pozzo nuragico, ne testimoniano il riutilizzo come sede di un culto agrario in et\u00e0 et\u00e0 romano-repubblicana (III-I secolo a.C.). I materiali di una necropoli di et\u00e0 imperiale romana (I-III secolo) riportano alle ultime fasi di vita dell'insediamento.\nTharros.\nLa sezione riservata a Tharros propone un quadro delle indagini archeologiche condotte nel sito dal secolo scorso in poi. Ampio spazio \u00e8 dato alla documentazione del tofet, il tipico santuario fenicio-punico, da cui provengono le numerose urne in ceramica e le stele in arenaria esposte nella sala centrale del Museo. Le urne, talvolta con una ricca decorazione dipinta, contenevano resti incinerati di fanciulli e di animali e, in qualche caso, anche amuleti ed elementi di ornamento. Ad esse erano associate nel santuario le stele, piccoli monumenti votivi spesso riproducenti in dimensioni ridotte degli edifici di culto. parte dell'esposizione \u00e8 dedicata ai risultati degli scavi condotti nel quartiere artigianale prossimo al tofet. Oltre ai materiali ceramici, ai frammenti di terrecotte e di vasetti in pasta vitrea, di particolare interesse sono le scorie di ferro, i boccolari e i frammenti di parete di fornace che testimoniano l'intensa attivit\u00e0 metallurgica svoltasi nell'area in et\u00e0 punica. Alcuni pannelli didascalici mostrano i risultati delle indagini archeometriche effettuate su tali materiali. La Tharros romana e paleocristiana \u00e8 documentata da materiali ceramici, vitrei e lapidei, tra cui alcune teste e frammenti architettonici in marmo.\nGiganti di monte Prama.\nNella sezione \u00e8 esposto il complesso scultoreo originale di monte Prama, ad eccezione di un reperto per ogni tipologia scultorea rinvenuta."}
{"id": "1099461", "revid": "1305772", "url": "https://it.wikipedia.org/wiki?curid=1099461", "title": "Stopdisasters", "text": "Stopdisasters \u00e8 un videogioco gratuito on-line ideato dal segretariato dell'UN/ISDR - International Strategy for Disaster Reduction (organismo dell'ONU che riunisce numerose istituzioni e organizzazioni con l'obiettivo di ridurre le vittime e i danni causati dalle catastrofi naturali) - delle Nazioni Unite per insegnare ai bambini come costruire villaggi e citt\u00e0 pi\u00f9 sicuri contro il rischio di disastri naturali. I bambini possono ora imparare come reagire ai disastri (incendi, allagamenti, tsunami, uragani e terremoti), ed attenuarne l'impatto attraverso questo videogame.\nSi tratta di un ottimo esempio di edutainment, finalizzato a diffondere conoscenze preventive ed una consapevole educazione ambientale e di protezione civile attraverso lo strumento del gioco. \nScopo del gioco.\nLo scopo del gioco \u00e8 quello di progettare e costruire un ambiente sicuro per le popolazioni di determinate regioni della Terra, minacciate da disastri ambientali.\nIl giocatore ha a disposizione una cifra standard (50.000 $) che deve saper gestire con attenzione per costruire quello che serve per prevenire le catastrofi in una data location.\nI punteggi.\nI punteggi sono guadagnati costruendo abitazioni, difese e rinforzi; il gioco \u00e8 piuttosto impegnativo perch\u00e9 vengono sottratti punti in base al numero di persone che sono morte, e di abitazioni e difese distrutte. Si ottiene un bonus per gli edifici rimasti intatti e le persone ancora vive. \nI punteggi sono divisi tra i primi 10, 20, 50 e 100. \nPoich\u00e9 il nome del giocatore venga salvato, bisogna inserire un nome ed una email.\nInformazioni.\nIl gioco \u00e8 in inglese. \nVi sono tre livelli di difficolt\u00e0: facile (easy), medio (medium) e difficile (hard), ma cambiando i livelli di difficolt\u00e0 cambia anche il denaro disponibile: facile 50'000, medio 40'000 e difficile \n45'000. \u00c8 prevista la possibilit\u00e0 di invitare un amico a battere il proprio punteggio in uno scenario diverso.\nSe seguirete questi consigli sar\u00e0 pi\u00f9 facile guadagnare punti:"}
{"id": "1099468", "revid": "147279", "url": "https://it.wikipedia.org/wiki?curid=1099468", "title": "Balsan", "text": ""}
{"id": "1099471", "revid": "1305772", "url": "https://it.wikipedia.org/wiki?curid=1099471", "title": "Softporn Adventure", "text": "Softporn Adventure \u00e8 un'avventura testuale orientata a un pubblico adulto e sviluppata da Sierra On-Line per Apple II nel 1981. Il gioco venne creato da Chuck Benton e fu l'unico videogioco testuale pubblicato da Sierra. Nel 1991 Gary Thompson ne ha effettuato il porting per sistemi MS-DOS e in seguito \u00e8 stato convertito in Z-code per poterlo utilizzare su una Z-machine, una macchina disponibile per praticamente ogni piattaforma.\nIl giocatore interpreta un personaggio che deve ottenere da altri personaggi una serie di oggetti per conquistare le donne che incontra.\nAlcuni anni dopo il gioco ispir\u00f2 la realizzazione della serie \"Leisure Suit Larry\", una serie di avventure grafiche per adulti. Il primo episodio della serie, \"Leisure Suit Larry in the Land of the Lounge Lizards\" (1987), era quasi un adattamento grafico di \"Softporn Adventure\".\nLa copertina del numero di TIME che parlava della storia dei videogiochi inquadra una copia di \"Softporn Adventure\".\nCopertina.\nLa copertina di Softporn include un'immagine di Roberta Williams in una vasca da bagno, insieme ad altre due donne e un cameriere. Quando il gioco venne incluso in una raccolta di videogiochi di \"Larry\" l'immagine della copertina venne alterata e il volto di Al Lowe venne sostituito a quello della Williams."}
{"id": "1099474", "revid": "1978742", "url": "https://it.wikipedia.org/wiki?curid=1099474", "title": "Jolt Cola", "text": "La Jolt Power Cola (inizialmente \"Jolt Cola\") \u00e8 una bibita analcolica, al gusto di cola, gassata statunitense prodotta dalla Wet Planet Beverages (inizialmente \"The Jolt Cola Company\"). Si distingue dalla maggior parte delle altre cole per il suo elevato contenuto di caffeina, circa doppio rispetto a quello della Coca-Cola.\nStoria.\nLa Jolt Cola fu creata nel 1985 da C. J. Rapp rivolgendosi principalmente a studenti e giovani lavoratori stressati, che potessero servirsene allo stesso modo di una bevanda energetica.\nEssa fu lanciata con lo slogan \"All the sugar and twice the caffeine\" (tutto lo zucchero e il doppio della caffeina), successivamente cambiato in \"All the Flavor and Twice the Caffeine\" (tutto il gusto e il doppio della caffeina) dopo che lo zucchero di canna fu rimpiazzato con il pi\u00f9 conveniente sciroppo di glucosio-fruttosio.\nAttualmente negli Stati Uniti Jolt Cola \u00e8 la bibita preferita da molti videogiocatori, programmatori, hacker ed \u00e8 molto popolare nei LAN party.\nNel 2009 la Jolt Cola \u00e8 stata ribattezzata Jolt Power Cola e la sua formula \u00e8 stata variata, con l'aggiunta di nuovi ingredienti in grado di aumentarne le propriet\u00e0 energetiche e stimolanti.\nContenitori.\nIl grande successo di questo prodotto ha fatto s\u00ec che il produttore creasse una vera e propria linea di bibite \"Jolt\", disponibili non solo in bottiglie e lattine, ma anche nella speciale \"battery bottle\" da circa 695 ml.\nVariante.\nEsiste anche una linea di gomme da masticare \"Jolt\", anch'esse con un elevato contenuto di caffeina."}
{"id": "1099475", "revid": "52953", "url": "https://it.wikipedia.org/wiki?curid=1099475", "title": "Bioturbazione", "text": "Per bioturbazione s'intende, in sedimentologia e in paleontologia, il risultato dell'azione degli organismi viventi entro i sedimenti o presso l'interfaccia acqua-sedimento o aria-sedimento. I processi biologici, chimici e fisici conseguenti all'azione di questi organismi possono portare all'alterazione, alla deformazione e alla distruzione di strutture inorganiche dei sedimenti stessi (stratificazione, laminazione ecc.), fino all'omogeneizzazione completa del sedimento.\nAmbienti di formazione.\nSi possono rinvenire bioturbazioni in ambiente marino, lacustre, fluviale, subaereo.\nL'intensit\u00e0 della bioturbazione dipende dalle condizioni ambientali del fondale o del suolo. I fattori che la controllano sono gli stessi che determinano la proliferazione degli organismi viventi: ossigenazione, disponibilit\u00e0 di cibo, salinit\u00e0 delle acque, tasso di sedimentazione.\nL'assenza di bioturbazione pu\u00f2 dipendere da:\nClassificazione.\nLe strutture di bioturbazione sono oggetto di studio da parte dell\"'icnologia\", disciplina scientifica che si articola nella \"neoicnologia\" (che ne fa oggetto di studio nei sedimenti attuali) e nella \"paleoicnologia\" (che studia queste strutture nei sedimenti fossili). Le strutture di bioturbazione sono classificate secondo le regole della nomenclatura zoologica, indipendentemente dagli organismi che le hanno prodotte (cui del resto nella maggior parte dei casi sono difficilmente collegabili).\nSi tratta fondamentalmente di due tipologie di strutture:\nAnche nel caso in cui non siano noti gli organismi la cui attivit\u00e0 ha generato le tracce fossili, \u00e8 spesso possibile fare ipotesi su questi ultimi in base alla morfologia delle strutture, comparando con esempi attuali noti e studiati.\nIcnofacies.\nL'associazione delle strutture di bioturbazione rinvenute in un sedimento si dice icnofacies. Le icnofacies (specialmente quando le strutture di bioturbazione sono collegabili agli organismi origine) offrono importanti indicazioni di tipo paleoecologico: l'icnofacies \u00e8 per esempio relazionabile con la paleobatimetria dei sedimenti e con le condizioni ambientali e di energia al fondo. Le indicazioni derivate dall'icnofacies sono affidabili anche in quanto questa per sua natura non pu\u00f2 essere alloctona rispetto al substrato in cui si trova."}
{"id": "1099478", "revid": "147279", "url": "https://it.wikipedia.org/wiki?curid=1099478", "title": "Gr\u00f6dnertal", "text": ""}
{"id": "1099485", "revid": "399", "url": "https://it.wikipedia.org/wiki?curid=1099485", "title": "Fossalunga", "text": "Fossalunga (anticamente Fossalonga) \u00e8 una frazione di Vedelago, in provincia di Treviso. Deve il suo nome al lungo fossato che attraversa da nord a sud l'intero territorio della frazione, anche se ormai quasi completamente interrato.\nGeografia fisica.\nIl territorio (il pi\u00f9 vasto delle sette frazioni comunali) \u00e8 totalmente pianeggiante, con un paesaggio di stampo agricolo. A nord si possono facilmente scorgere i colli dell'Asolano e le prealpi Bellunesi con il monte Grappa.\nStoria.\nOrigini.\nIl paese \u00e8 sorto dove i fiumi Sile ed Cordevole hanno lasciato numerosi detriti alluvionali, a causa di questi detriti si era formata una specie di fossa molto lunga, probabilmente causata dal vecchio scorrere del fiume. Nell'898 in una delle incursioni degli Ungheri questa fossa \u00e8 stata usata come sistema difensivo, ma non riusc\u00ec ad arginare l'incursione barbarica. Il nome del paese deriva dunque da questo fossato che in quel tempo di dominazione longobarda ed in particolare della casata dei Collalto, veniva chiamata \"wite-lag\" , che tradotto dal tedesco risulta \"fossa-lunga\".\nSuccessivamente il fossato \u00e8 stato riutilizzato dai Veneziani per la realizzazione della Brentella, probabilmente una parte del tracciato attuale del canale si rif\u00e0 al percorso dell'antica fossa.\nMedioevo.\n\u00c8 una delle localit\u00e0 interessate dalle vicende umane e storiche che si svolsero tra l'XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260.\nPrima guerra mondiale.\nDal 4 febbraio 1918 arriva il I Gruppo che resta fino al 4 novembre, la 131\u00aa Squadriglia fino al 31 maggio, dalla met\u00e0 di febbraio la 117\u00aa Squadriglia fino al 14 luglio, dal 10 maggio la 4\u00aa Sezione SVA che dal 20 ottobre diventa 56\u00aa Squadriglia restando fino al 12 dicembre, dal 14 maggio la 5\u00aa Sezione SVA fino al 20 luglio e dal 5 agosto la 115\u00aa Squadriglia fino al marzo 1919.\nNel dicembre 1918 arriva anche il XXIII Gruppo (poi 23\u00ba Gruppo) fino al 1\u00ba agosto 1919.\nMonumenti e luoghi d'interesse.\nParrocchiale.\nSe il campanile pare sia stato costruito intorno al 1470, l'attuale chiesa invece sarebbe stata edificata tra il 1754 ed il 1787, per poi essere abbellita da monsignor Lorenzo Crico (a cui \u00e8 intitolata la via pi\u00f9 lunga del paese) nel primo quarto dell'Ottocento.\nRicca di affreschi, molti di essi portano la firma del pittore veneziano Giovan Battista Canal (suo il grande dipinto del soffitto, il \"Martirio e gloria di Sant'Agata\", ma anche la \"Moltiplicazione dei pani e dei pesci\" a sinistra e la \"Raccolta della manna\" a destra). Importante anche il lavoro del pittore e decoratore Giuseppe Borsato.\nCultura.\nTra le attivit\u00e0 promosse dai vari gruppi di volontariato a febbraio la kermesse dei carri mascherati in occasione del carnevale e dei festeggiamenti della Patrona S. Agata Martire il 5 febbraio.\nInfrastrutture e trasporti.\nStrade.\n Postumia\nLa parte meridionale di Fossalunga \u00e8 attraversata in direzione est-ovest dalla ex strada statale 53 Postumia oggi regionale.\nSport.\nLa squadra di calcio locale, il \"Dal Santo Fossalunga\" (dal nome del suo presidente), milita attualmente in Prima Categoria Veneta. I colori sociali del Fossalunga sono il nero e l'arancio.\nL'impianto sportivo in cui gioca la squadra \u00e8 dotato di un campo da calcio principale (con tribunetta coperta da circa 150 posti) e da uno in terra, usato per gli allenamenti.\nL'Associazione Pattinaggio Fossalunga regolarmente costituita ed iscritta alla F.I.H.P oltre ad altri enti,ha avuto tra i suoi tesserati atleti vincitori di Campionati Italiani."}
{"id": "1099491", "revid": "119504498", "url": "https://it.wikipedia.org/wiki?curid=1099491", "title": "Ponte termico", "text": "Il ponte termico \u00e8 quella zona locale limitata dell'involucro edilizio che rappresenta una densit\u00e0 di flusso termico maggiore rispetto agli elementi costruttivi adiacenti.\nClassificazione.\nI ponti termici possono classificarsi per:\nGli effetti.\nI ponti termici hanno un impatto sui seguenti aspetti:\nMetodologia di calcolo.\nLe principali metodologie di calcolo classificate in base al grado di precisione sono:\nCondizioni del modello della struttura edilizia.\nLa UNI EN ISO 10211:2008 definisce le specifiche dei modelli geometrici 3-D e 2-D di un ponte termico, ai fini del calcolo numerico di:\nLa norma include i limiti del modello geometrico e le sue suddivisioni, le condizioni limite e i valori termici associati da utilizzare.\nSoluzioni.\nL'involucro edilizio deve garantire una continuit\u00e0 nello strato di isolamento al fine di limitare la presenza di ponti termici. Le soluzioni possono essere:\nAlcune soluzioni includono:\nCalcolo del risparmio energetico.\nCalcolo semplificato del risparmio annuo economico previsto con un intervento di efficienza energetica di correzione di ponte termico.\n\"\u20ac = (\u2206Qh x d x GR)/1000 * P\"\nDove:\nRisparmio = ((0,5 W/mK x (2345 K / 183 gg x 1 x 0,9) x 38,4m) x 24 x 183)/1000 x 0,085 \u20ac/kWh = 82 \u20ac/anno"}
{"id": "1099494", "revid": "188116", "url": "https://it.wikipedia.org/wiki?curid=1099494", "title": "OSEMINTI", "text": "OSEMINTI (Operational SEMantic INTelligence Infrastructure) \u00e8 uno dei progetti mirati al controllo delle comunicazioni ad uso militare nati dalla collaborazione internazionale nell'ambito dell'Agenzia europea per la difesa (EDA).\nL'EDA \u00e8 costituita da differenti direttorati con compiti specifici (tra cui spicca il direttorato preposto alla \"Digital Investigation\" facente parte dell'R&amp;T). All'interno dei singoli direttorati sono presenti gruppi segmentati per tecnologie chiamati \"CapTech\". OSEMINTI si posiziona all'interno del CapTech IAP4 (IAP \u00e8 l'acronimo di \"Information Acquisition and Processing\" e l'area 4 rappresenta CIS &amp; Networks).\nLo scopo di OSEMINTI, secondo il Ministero della Difesa spagnolo, \u00e8 quello di \u201cconsentire ai servizi di intelligence, mediante l'uso dei computer, di identificare frasi di senso compiuto all'interno di contenuti audio o testuali e di utilizzare la conoscenza estrapolata da questi per imparare e migliorarsi\u201c. "}
{"id": "1099495", "revid": "767487", "url": "https://it.wikipedia.org/wiki?curid=1099495", "title": "Emotional Arithmetic", "text": "Emotional Arithmetic \u00e8 un film del 2007 diretto da Paolo Barzman.\nIl soggetto \u00e8 tratto dal romanzo del giovane scrittore canadese Matt Cohen. Il film \u00e8 stato adattato per lo schermo da Jefferson Lewis e prodotto da Robin Cass, Anna Stratton e Suzanne Girard. Le riprese sono iniziate nell'ottobre 2006 in Qu\u00e9bec e l'uscita nelle sale cinematografiche \u00e8 avvenuta alla fine del 2007 a cura della BBR Productions e Triptych Media Inc..\nTrama.\nQuesta pellicola sonda la complicata relazione tra amore e follia e le ombre che il passato getta sul presente di tre amici: Melanie, Jakob e Christopher che hanno condiviso sin da piccoli la schiavit\u00f9 nel campo di concentramento di Auschwitz, dal quale sono stati liberati nel 1943. I tre si ritrovano per la prima volta quarant'anni dopo, nello scenario di una restaurata fattoria ed \u00e8 proprio Melanie ad organizzare l'incontro. Melanie, si \u00e8 sposata con David dal quale ha avuto un figlio e vive cercando di equilibrare i suoi stati emozionali e la sua depressione con uno spirito tagliente, Christopher, evaso dalla realt\u00e0 e seppellito il suo grande amore per Melanie, \u00e8 ora un entomologo britannico assalito dai sensi di colpa per essere sopravvissuto al suo passato e Jakob, che era il protettore dei due amici durante la prigionia nel campo, \u00e8 anche sopravvissuto ad un ospedale psichiatrico sovietico.\nSar\u00e0 la loro lotta per affrontare il passato e per passare oltre a fare la storia del film.\nDistribuzione.\nIl film \u00e8 stato presentato in anteprima alla 32\u00aa edizione del \"Festival internazionale del film di Toronto\" il 15 settembre 2007.\nIl film \u00e8 stato inoltre presentato al 27\u00ba \"Atlantic Film Festival\" ad Halifax, Nuova Scozia, il 17 settembre 2007.\nLe uscite Europee del film inoltre sono per la Spagna il 23 settembre 2007 al \"San Sebasti\u00e1n Film Festival\" e per la Germania il 7 febbraio 2008 all\"'European Film Market\"."}
{"id": "1099497", "revid": "287204", "url": "https://it.wikipedia.org/wiki?curid=1099497", "title": "Safonovo (Oblast' di Smolensk)", "text": "Safonovo \u00e8 una cittadina della Russia europea, situata nell'oblast' di Smolensk a circa 100 km di distanza in direzione nordest dal capoluogo, sul fiume Vole\u010d; \u00e8 il capoluogo dell'omonimo distretto."}
{"id": "1099499", "revid": "33689", "url": "https://it.wikipedia.org/wiki?curid=1099499", "title": "Jean Bodel", "text": "Vissuto ad Arras, nacque probabilmente nel 1165 e mor\u00ec nel 1210. \u00c8 famoso per aver scritto il \"Jeu de Saint Nicholas\" (\"La rappresentazione di San Nicola\"), una sacra rappresentazione popolare, molto importante dal punto di vista storico: si tratta della prima rappresentazione teatrale a carattere profano tramandatici in una lingua romanza, nella fattispecie quella d'o\u00efl.\nLa vita.\nNon si sa molto sulla vita di Jean Bodel: tutte le informazioni oggi in nostro possesso sono state dedotte dalle sue opere.\nMolto probabilmente Bodel faceva parte della comunit\u00e0 letteraria di Arras, in particolare della \"Confr\u00e9rie des jongleurs et bourgeois\"; questa confraternita, che riuniva giullari e borghesi ebbe nel XIII secolo un ruolo importante nello sviluppo letterario della citt\u00e0.\nSappiamo inoltre che Bodel intendeva partecipare alla quarta crociata: tuttavia nei primi anni del XIII secolo contrasse la lebbra che gli imped\u00ec di partire. La malattia non lo distolse per\u00f2 dagli impegni poetici, e anzi nel 1205 lo port\u00f2 a scrivere un poema, denominato Cong\u00e9s, indirizzato a diversi suoi concittadini e all'intera popolazione di Arras nell'occasione della sua partenza dalla citt\u00e0 e del ricovero in lazzaretto. Bodel inaugur\u00f2 cos\u00ec un genere letterario che ebbe diversi prosecutori nella citt\u00e0 di Arras, fra cui Adam de la Halle. \nNei necrologi raccolti dalla confraternita la morte di Bodel \u00e8 registrata nei primi mesi del 1210.\nLe opere.\nTra le opere che ci sono state tramandate, le pi\u00f9 famose sono: \nLa sua opera pi\u00f9 famosa \u00e8 il \"Jeu de Saint Nicholas\" nel quale Bodel racconta, utilizzando la satira e la commedia, la storia di un miracolo effettuato dal santo che permise la conversione al Cristianesimo di un saraceno. La vicenda \u00e8 ambientata in una citt\u00e0 saracena, in cui \u00e8 per\u00f2 facilmente riconoscibile il contesto cittadino di Arras.\nInoltre si \u00e8 in passato attribuita a Bodel la paternit\u00e0 del genere dei fabliaux, in quanto i suoi sono i pi\u00f9 antichi pervenutici, e nelle sue opere \"fabliaus\" rima con \"bodiaus\", nome del poeta (da qui l'idea che possa avere inventato il termine).\nA Bodel si deve inoltre la tradizionale sistemazione delle opere della letteratura epica francese nei tre principali cicli: ciclo romano, ciclo bretone e ciclo carolingio. All'inizio della \"Chanson des Saxons\", infatti, dice che:\n&lt;poem&gt;\"Ne sont que trois mati\u00e8res a nul home antandant;\"\n\"De France et de Bretaigne et de Rome la grant...\"&lt;/poem&gt;\nLa cronologia di Foulon.\nCharles Foulon, basandosi sui riferimenti interni ed esterni delle opere di Bodel, ha proposto nel 1958 la seguente cronologia della vita del poeta:"}
{"id": "1099506", "revid": "110157", "url": "https://it.wikipedia.org/wiki?curid=1099506", "title": "Jarcevo", "text": "Jarcevo (traslitterata anche come Jartsevo o Yartsevo) () \u00e8 una cittadina della Russia europea, situata nell'oblast' di Smolensk a circa 60 km di distanza in direzione nordest dal capoluogo, sul fiume Vop'. \u00c8 il centro amministrativo del distretto omonimo.\nLa cittadina fu fondata sul sito del preesistente villaggio di \"Jarcevo- Perevoz\" , conosciuto all'incirca dalla met\u00e0 del secolo XIX; un certo sviluppo industriale successivo la port\u00f2, nel 1926, ad essere riconosciuta citt\u00e0.\nJarcevo si trova lungo l'autostrada che congiunge Mosca con Minsk, oltre ad essere una stazione sulla linea ferroviaria da Vjaz'ma a Smolensk."}
{"id": "1099507", "revid": "73447", "url": "https://it.wikipedia.org/wiki?curid=1099507", "title": "Delta Blues", "text": ""}
{"id": "1099508", "revid": "767487", "url": "https://it.wikipedia.org/wiki?curid=1099508", "title": "Progradazione", "text": "La progradazione \u00e8 una modalit\u00e0 di deposizione dei sedimenti, che si realizza quando in tempi successivi si depongono corpi sedimentari parzialmente sovrapposti in posizione sempre pi\u00f9 lontana rispetto alla sorgente dei sedimenti stessi.\nTipologie.\nEsempi di progradazione si possono trovare in diversi tipi di ambienti sedimentari:\nLa conseguenza comune di quasi tutti questi processi \u00e8 che sedimenti depostisi in condizioni di alta energia vanno a ricoprire sedimenti indicativi di bassa energia del mezzo. Quindi, in una sezione stratigrafica verticale, alla base troveremo sedimenti fini e procedendo verso l'alto sedimenti pi\u00f9 grossolani (tendenza \"coarsening upward\"). La transizione tra i due tipi di sedimenti potr\u00e0 essere pi\u00f9 o meno graduale o anche brusca a seconda del tipo di ambiente e delle condizioni locali. In molti casi (sedimenti deltizi e costieri, sedimenti di piattaforma carbonatica) questa tendenza esprime anche il passaggio da condizioni di mare relativamente profondo (al di sotto della zona influenzata dall'azione di onde e correnti) a condizioni di mare basso (entro lo spessore d'acqua influenzato da onde e correnti). Si parla allora, secondo la terminologia anglosassone, anche di tendenza \"shallowing upward\".\nL'opposto della progradazione in tutti i suoi aspetti si dice retrogradazione: in questo caso sedimenti di alta energia vengono ricoperti da altri sedimenti di bassa energia, pi\u00f9 fini (tendenza \"fining upward\"). Ove ci\u00f2 si realizzi con un aumento della profondit\u00e0 d'acqua, si ha anche una tendenza \"deepening upward\" (o di approfondimento)."}
{"id": "1099509", "revid": "4252", "url": "https://it.wikipedia.org/wiki?curid=1099509", "title": "Nov\u00e0k", "text": ""}
{"id": "1099511", "revid": "767487", "url": "https://it.wikipedia.org/wiki?curid=1099511", "title": "Il vigile", "text": "Il vigile \u00e8 un film italiano del 1960, diretto da Luigi Zampa e interpretato da Alberto Sordi. Incass\u00f2 969.259.000 lire dell'epoca.\n\u00c8 l'ultimo film di Mario Riva che mor\u00ec poco dopo le riprese.\nTrama.\nIn un'imprecisata cittadina di provincia nei dintorni di Roma il disoccupato Otello Celletti riesce a farsi assumere come vigile motociclista del comune, grazie ad un caso fortuito (suo figlio ha salvato dall'annegamento il figlio di un assessore comunale) e alla sua ossessiva insistenza col sindaco.\nL'importanza e l'autorit\u00e0 della nuova divisa gli danno modo di vendicarsi degli sfott\u00f2 subiti e di sfogare tutte le sue ambizioni represse, nonostante il suo rendimento sul lavoro che resta comunque mediocre. Il destino riserva per\u00f2 ad Otello una grande quanto inaspettata occasione: un giorno \u00e8 chiamato a soccorrere una speciale automobilista in panne, nientemeno che la famosa attrice Sylva Koscina (nella parte di se stessa).\nOtello si precipita in aiuto dell'attrice e non si fa sfuggire l'opportunit\u00e0 di flirtare con lei, tanto da condonarle la contravvenzione per mancato possesso della patente e dei documenti di circolazione. L'attrice parla poi dell'episodio in televisione durante una puntata de \"Il Musichiere\", suscitando le ire del sindaco che, dopo essere stato chiamato dal prefetto, decide di rimproverare Otello per non aver fatto il proprio dovere.\nOtello lo prende alla lettera ed inizia a mostrarsi inflessibile e zelante; quando pochi giorni dopo ferma la macchina dello stesso sindaco per eccesso di velocit\u00e0, lo multa nonostante le veementi proteste di quest'ultimo credendo si tratti di una prova per testare la sua imparzialit\u00e0. Il sindaco invece, infuriato perch\u00e9 tutta la faccenda della multa lo ha compromesso con la moglie rivelando una sua relazione clandestina, il giorno dopo lo fa trasferire al canile municipale. Ne nasce uno scandalo, in cui la vicenda viene sfruttata per fini politici dai monarchici che fanno di Otello il loro futuro candidato alle prossime elezioni. Al processo che ne segue Otello \u00e8 per\u00f2 costretto a fare marcia indietro e a ritrattare tutto, dopo aver ricevuto pressioni dal sindaco e dalla sua giunta sulle magagne che questi ultimi hanno appositamente scoperto su quattro componenti della sua famiglia.\nOtello, reintegrato come vigile, adesso ha imparato quando essere inflessibile e quando \u00e8 meglio lasciar correre: un giorno vede di nuovo sfrecciare velocissima la macchina del sindaco e si guarda bene dal fermarla mentre si dirige verso la famosa \"curva della morte\". Pochi secondi dopo la macchina finisce fuori strada in un burrone: il sindaco ferito viene soccorso e trasportato in ambulanza, scortato da Otello che gli fa strada in motocicletta.\nRiferimenti.\nBench\u00e9 il film uscisse nelle sale con la classica dicitura \u00abOgni riferimento a fatti realmente accaduti \u00e8 puramente casuale\u00bb, in realt\u00e0 si ispirava ad un fatto di cronaca accaduto nel luglio del 1959, e cio\u00e8 all'episodio del vigile Ignazio Melone che si era permesso di multare per un sorpasso vietato il questore di Roma Carmelo Marzano. Quest'ultimo si era alquanto risentito, prima indignandosi per non essere stato riconosciuto e quindi agevolato, poi sostenendo che il suo sorpasso non aveva costituito un pericolo, a prescindere dall'esistenza del cartello segnaletico. Il mensile \"Quattroruote\" (fascicolo settembre 1959) fece un servizio con foto e didascalie per ricostruire l'episodio.\nEsattamente come nel film, l'inflessibilit\u00e0 e il rigore morale del solerte vigile vennero poi screditati da poco edificanti scoperte sulla sua famiglia, in particolar modo sulla sorella, che a Milano faceva la prostituta.\nRiprese.\nGli esterni vennero girati a Viterbo, a Bagnaia e in prossimit\u00e0 di Frascati, precisamente sulla via Tuscolana.\nCensura.\nPer poter essere distribuito nelle sale la commissione di revisione cinematografica, presieduta dal sottosegretario di Stato Renzo Helfer, ritenne opportuno censurare due scene: la scena dello scambio di battute tra la moglie del vigile e il figlio (\u00abMa \u00e8 un'ingiustizia\u00bb \u00abMeglio che ti ci abitui da piccolo alle ingiustizie perch\u00e9 da grande non ti ci abitui pi\u00f9\u00bb) e la scena in cui l'amante del sindaco sta telefonando in abiti succinti e distesa su di un letto, in quanto ritenute offensive della morale. Tali scene sono state reintegrate soltanto nel 2004 dopo il restauro da parte di Sky e della Cineteca di Bologna.\nManifesti e locandine.\nIn Italia, la realizzazione dei manifesti e delle locandine fu affidata al pittore cartellonista Giorgio Olivetti."}
{"id": "1099523", "revid": "1223843", "url": "https://it.wikipedia.org/wiki?curid=1099523", "title": "Motezuma", "text": "Motezuma \u00e8 un'opera in tre atti di Antonio Vivaldi su libretto di Girolamo Alvise Giusti (inizialmente nei libri di riferimento l'opera era riportata come \"Montezuma\", ma dalla riapparizione del manoscritto originale il titolo fu corretto in \"Motezuma\"). \"Motezuma\" \u00e8 probabilmente l'ultimo libretto scritto per Vivaldi che tra il 1734 e il 1739 aveva fatto affidamento per i libretti delle sue opere a testi di autori viventi come Zeno, Piovene, Salvi, Metastasio e Stampiglia.\nTrama.\nIl libretto di Giusti usa come soggetto, per la prima volta nella storia della musica, la conquista dell'America; vengono narrate le ultime ore del protagonista dell'opera omonima, prigioniero del conquistador spagnolo Hern\u00e1n Cort\u00e9s, qui denominato Fernando.\n1\u00b0 atto.\nMotezuma \u00e8 nascosto nel suo palazzo, dove la moglie Mitrena e la figlia Teutile gli consigliano di suicidarsi; alla fine viene incarcerato dagli spagnoli. Ma l'amore segreto tra Teutile e Ramiro, fratello di Ferdinando, gioca un grosso ruolo. Perci\u00f2 il generale Asprano \u00e8 ancora fiducioso.\n2\u00b0 atto.\nMentre avvengono le varie dispute fra i protagonisti, gli spagnoli vincono la battaglia decisiva. Tuttavia, Fernando rimane bloccato in una torre assediata da Asprano. I messicani interrogano l'oracolo, il quale risponde che uno spagnolo dovr\u00e0 essere sacrificato e che Teutile protegger\u00e0 il regno.\n3\u00b0 atto.\nRamiro salva Fernando grazie ad un'uscita segreta, prima che Asprano riduca in cenere la torre; poi mette al sicuro l'amata Teutile. Dopo numerosi intrighi, Fernando fissa le nozze di Ramiro e Teutile. Quindi Motezuma e Mitrena capiscono che l'oracolo non intendeva dire il \"sacrificio umano\", bens\u00ec il sacramento del matrimonio.\nStoria della rappresentazione.\nLa prima rappresentazione fu data al Teatro Sant'Angelo di Venezia il 14 novembre 1733. Successivamente se ne persero le tracce; gi\u00e0 da quando Vivaldi era ancora in vita fu considerata perduta.\nNel 1832 Carl Friedrich Zelter lasci\u00f2 in eredit\u00e0 un manoscritto con un voluminoso frammento dell'opera alla Sing-Akademie zu Berlin. Tale manoscritto assieme a tutto l'archivio della Sing-Akademie nel 1943 fin\u00ec in Slesia e successivamente, dopo la fine della seconda guerra mondiale, a Kiev. Nel 2001 torn\u00f2 tutto a Berlino. Un anno pi\u00f9 tardi il musicologo Steffen Voss scopr\u00ec il frammento; il secondo atto si presentava tutt'intero, mentre gli altri due atti erano giunti solo parzialmente. Delle 22 arie e dei pezzi d'assieme, 7 sono andati totalmente perduti e 4 arie sono frammentarie.\nUna rappresentazione da concerto, certamente la prima da dopo il XVIII secolo, ebbe luogo l'11 giugno 2005 nella sala nella Konzerthalle De Doelen a Rotterdam (direttore Federico Maria Sardelli).\nL'8 luglio 2005 al teatro barocco di Barga doveva essere messa in scena \"Motezuma\", per\u00f2 l'intenzione fall\u00ec a causa di un processo giudiziario sul copyright e i diritti d'esecuzione; infatti il tribunale di D\u00fcsseldorf accolse il ricorso presentato dalla Sing-Akademie, proprietaria della partitura originale. La prima rappresentazione scenica di una sola parte del frammento ebbe quindi luogo all'Altstadtherbst-Kulturfestival di D\u00fcsseldorf il 21 settembre 2005 (il direttore era nuovamente Federico Maria Sardelli). Per avere la messa in scena di tutto il frammento scoperto bisogn\u00f2 aspettare l'8 dicembre 2006, quando fu data al Rokokotheater di Schwetzingen (ricostruzione musicale del primo e del secondo atto di Thomas Leininger, direttore Micheal Form).\nAltro.\nCon il titolo \"Motezuma\" fu prodotto successivamente un altro testo dal librettista Vittorio Amedeo Cigna-Santi, il quale fu musicato da alcuni compositori. Si ricordano in particolare:\nDa notare che lo scrittore cubano Alejo Carpentier nel suo \"Concerto Barocco\", romanzo breve del 1974, ripercorre le tappe della prima rappresentazione veneziana dell'opera Montezuma di Vivaldi intessendo il racconto di note interessanti e divertenti con uno stile proprio di quel real maravilloso di cui Carpentier fu creatore assieme ad altri scrittori ispanoamericani."}
{"id": "1099535", "revid": "889336", "url": "https://it.wikipedia.org/wiki?curid=1099535", "title": "Campionati mondiali di nuoto 1975", "text": "La II\u00aa edizione dei campionati mondiali di nuoto si \u00e8 svolta a Cali (Colombia) dal 19 al 27 luglio 1975.\nIl programma della rassegna \u00e8 stato lo stesso dell'edizione precedente.\nGli Stati Uniti si sono confermati miglior nazione, conquistando un terzo delle medaglie in palio, davanti alla Germania Est, dominatrice nel nuoto femminile. La squadra di casa, la Colombia, non \u00e8 andata a medaglia."}
{"id": "1099546", "revid": "147279", "url": "https://it.wikipedia.org/wiki?curid=1099546", "title": "Talfer", "text": ""}
{"id": "1099549", "revid": "228587", "url": "https://it.wikipedia.org/wiki?curid=1099549", "title": "Centrale termofrigorigena", "text": "Con la locuzione centrale termofrigorigena si indica uno o pi\u00f9 ambienti atti ad accogliere i componenti e le strutture di impianti termici destinati al riscaldamento, alla climatizzazione o a qualche processo industriale.\nLa parola termofrigorigena sta ad indicare che in queste centrali si producono sia fluidi termovettori caldi che freddi. Un fluido termovettore \u00e8 in grado di assorbire o cedere calore rispetto ad un utilizzatore secondo un meccanismo di scambio termico (usualmente irraggiamento e convezione).\nI fluidi termovettori pi\u00f9 noti sono:\nCentrale termica.\nLa centrale termica solitamente trova spazio in luoghi chiusi di edifici civili ed industriali. La progettazione deve scrupolosamente seguire normative nazionali e comunitarie poich\u00e9 si tratta di ambienti a rischio di esplosioni (a causa della presenza di combustibili) e di scoppi (le tubazioni presentano fluidi ad alta pressione e temperatura). Il cuore principale di una centrale termica \u00e8 il generatore di calore (o semplicemente caldaia); esso viene alimentato con un combustibile ed \u00e8 in grado di produrre il fluido termovettore richiesto.\nVi sono casi in cui in centrale non vi \u00e8 presenza di combustibile: \u00e8 il caso di centrali a pannelli solari o centrali da teleriscaldamento (in quest'ultimo caso la caldaia \u00e8 sostituita da uno scambiatore).\nLa caldaia deve essere dotata di una rampa del gas, di un bruciatore e di un camino per l'evacuazione dei fumi. Questo percorso formato da combustibile-fumi \u00e8 affiancato da quello del fluido termovettore che entra nel generatore secondo diverse metodologie, ma che una volta uscito viaggia nel sistema (spesso complesso) di tubazioni che arricchiscono la centrale e che successivamente si diramano all'interno dell'edificio fino a raggiungere gli utilizzatori.\nGeneralmente se il fluido termovettore \u00e8 acqua calda, essa circola in un anello chiuso (come avviene negli impianti di riscaldamento o climatizzazione); dal generatore parte una tubazione con il fluido caldo (mandata) e arriva una tubazione con il fluido freddo (ritorno). L'anello \u00e8 dotato di vari componenti, tra i quali:\nCentrale frigorifera.\nSe in uno stesso edificio sono presenti sia una centrale termica che frigorifera, non \u00e8 detto che esse siano adiacenti fra loro. Se una centrale termica \u00e8 posta sempre in luogo chiuso, quella frigorifera pu\u00f2 stazionare al chiuso o all'aperto.\nIl refrigeratore \u00e8 il centro di tutto; negli impianti civili vengono utilizzati i gruppi a compressione di vapore, raramente si possono trovare gli assorbitori. Rispetto alle centrali termiche vi sono meno restrizioni per la progettazione e soprattutto ci sono meno componenti, tra i quali si possono annoverare:\nI gruppi frigoriferi dunque si distinguono anche per la modalit\u00e0 di condensazione del fluido refrigerante: vi sono gruppi condensati ad acqua oppure ad aria. I gruppi condensati ad acqua necessitano della torre evaporativa, e possono essere installati sia in luoghi chiusi che all'aperto. I gruppi condensati ad aria devono essere installati all'aperto (\u00e8 possibile in realt\u00e0 anche l'installazione al chiuso, prevedendo un canale di aspirazione dell'aria che prende dall'esterno).\nPer le centrali frigorifere dotate di macchine a compressione non sussistono problemi legati a esplosioni o scoppi, ma \u00e8 bene che la macchina sia sicura dal punto di vista elettrico e che non crei eccessive vibrazioni (dovute alla rotazione del compressore)."}
{"id": "1099555", "revid": "1936754", "url": "https://it.wikipedia.org/wiki?curid=1099555", "title": "Stratone di Lampsaco", "text": "Biografia.\nOriginario della citt\u00e0 di Lampsaco, posta sulla riva sud dello stretto dei Dardanelli, Stratone studi\u00f2 ad Atene, dove fu allievo di Teofrasto. Verso il 300 a.C. fu chiamato ad Alessandria d'Egitto come precettore del futuro Tolomeo II Filadelfo, carica che occup\u00f2 fino al 294 a.C. \nVenne anche chiamato a consolare la moglie di Tolomeo II, Arsinoe, per un lutto sub\u00ecto.\nAd Alessandria conobbe Aristarco di Samo, che divenne suo allievo. Dopo la morte di Teofrasto, verso il 288 a.C. ritorn\u00f2 ad Atene per succedergli alla guida del Liceo. Diresse la scuola fino alla morte, avvenuta verso il 269 a.C. Diogene Laerzio ci ha trasmesso i titoli di una cinquantina di opere, delle quali abbiamo scarsi frammenti e testimonianze. Per il suo interesse ai fenomeni naturali fu detto \"Il Fisico\".\nTeorie di Stratone sul vuoto.\nTra gli argomenti sui quali Stratone dissent\u00ec dal suo caposcuola vi fu quello del vuoto, la cui esistenza Aristotele aveva negato. Le teorie di Stratone sul vuoto furono importanti per la nascente scienza della pneumatica, alla quale si pensa abbia dato importanti contributi. Hermann Diels ha avanzato l'ipotesi che l'introduzione, di carattere teorico, della \"Pneumatica\" di Erone di Alessandria usi Stratone come fonte essenziale.\nCaduta dei gravi.\nUn altro argomento studiato da Stratone di grande interesse per la storia della scienza (sul quale siamo informati da Simplicio) \u00e8 l'accelerazione dei gravi in caduta. Stratone aveva dedotto l'accelerazione dei gravi, con un ingegnoso argomento, dalla forma di un filo d'acqua in caduta libera. In effetti poich\u00e9 il flusso \u00e8 costante attraverso tutte le sezioni orizzontali del filo, al restringersi del filo verso il basso (che \u00e8 facilmente osservabile) deve corrispondere un aumento di velocit\u00e0.\nParentela fra umani e animali.\nSviluppando idee gi\u00e0 anticipate da Teofrasto, Stratone affermava che ogni essere vivente fornito di percezione e di sensibilit\u00e0, ovvero ogni animale, \u00e8 dotato anche di mente, riconoscendo cos\u00ec una comunanza fra umani e animali. Tale tesi verr\u00e0 ripresa, con riferimento esplicito a Stratone, da Plutarco nel \"De sollertia animalium\" e da Porfirio nel \"De abstinentia\" a sostegno delle capacit\u00e0 intellettive degli animali."}
{"id": "1099556", "revid": "1305772", "url": "https://it.wikipedia.org/wiki?curid=1099556", "title": "Caldaro", "text": ""}
{"id": "1099557", "revid": "1543377", "url": "https://it.wikipedia.org/wiki?curid=1099557", "title": "Parasaphodes", "text": "Parasaphodes , \u00e8 l'unico genere della sottofamiglia dei Parasaphodinae , (Hymenoptera: Chalcidoidea, famiglia Pteromalidae. Comprende quattro specie parassitoidi di Rincoti (Coccoidei)."}
{"id": "1099558", "revid": "62221", "url": "https://it.wikipedia.org/wiki?curid=1099558", "title": "Parasaphodinae", "text": ""}
{"id": "1099560", "revid": "6923", "url": "https://it.wikipedia.org/wiki?curid=1099560", "title": "Construction Time Again", "text": "Construction Time Again \u00e8 il terzo album in studio del gruppo musicale britannico Depeche Mode, pubblicato il 22 agosto 1983 dalla Mute Records.\nDescrizione.\n\u00c8 il primo album dei DM pubblicato dall'ingresso nella formazione di Alan Wilder, musicista che, insieme ai fondatori Gahan, Gore e Fletcher imprimer\u00e0 notevoli cambiamenti nella band e nelle sue sonorit\u00e0 negli anni a venire. Gi\u00e0 da quest'album si iniziano infatti a intravedere quali saranno le caratteristiche future dello stile della band: per prima cosa in \"Costruction Time Again,\" primo album della Trilogia Berlinese (assieme a \"Some Great Reward\" e \"Black Celebration\") fonte Rolling Stones e Rock Legends (Sky Arte), i testi delle canzoni sono pi\u00f9 profondi rispetto ai testi degli album precedenti, secondo inizia quella peculiare tendenza industrial/dark sia nei testi che nella band stessa che sar\u00e0 nel futuro uno degli emblemi dei DM, tendenza che raggiunger\u00e0 un apice con l'album \"Black Celebration\", pubblicato tre anni dopo. L'album contiene la famosa hit \"Everything Counts\", vero e proprio cavallo di battaglia da sempre dei DM. Nell'immagine di copertina, di sfondo ad un lavoratore brandente una mazzetta da fabbro, spicca una fotografia del Monte Cervino ritratto nelle sue pareti nord ed est.\nTracce.\n2007: Ristampa.\nMute: DM CD 3 (CD/SACD + DVD) / CDX STUMM 19 (CD/SACD)\nDisco 1\nDisco 2 (DVD)\nTour promozionale.\nPer promuovere l'album, il gruppo intraprese il Construction Time Again Tour, partito il 7 settembre 1983 dal Regal di Hitchin, e conclusosi il 2 giugno 1984 al S\u00fcdweststadion di Ludwigshafen come supporter di Elton John. Per quanto riguarda l'Italia, il tour fece tappa nelle seguenti date:"}
{"id": "1099562", "revid": "119031160", "url": "https://it.wikipedia.org/wiki?curid=1099562", "title": "Thamos, re d'Egitto", "text": "Thamos, re d'Egitto (titolo originale Thamos, K\u00f6nig in \u00c4gypten) \u00e8 un dramma di Tobias Philipp von Gebler, noto per le musiche di scena di Wolfgang Amadeus Mozart. \nLa prima rappresentazione ebbe luogo l'11 dicembre 1773 a Bratislava, il 4 aprile 1774 al Theater am K\u00e4rntnertor di Vienna, seguita poi il 3 gennaio 1776 a Salisburgo e nel 1779 nella residenza arcivescovile di Salisburgo.\nTrama.\nIl re d'Egitto Menes, detronizzato dal ribelle Ramesses e creduto morto, vive in realt\u00e0 ad Helipolis con il falso nome di Sethos.\nLa figlia Tharsis, rapita durante la rivolta contro il padre, viene affidata con il nome di Sais alla sacerdotessa Mirza. Alla morte di Ramesses, Sethos, ovvero Men\u00e8s, rinuncia al trono in favore di Thamos (figlio di Ramesses) che \u00e8 innamorato di Sais, ovvero Tharsis. Segue il complotto ordito da Pheron, consigliere di Thamos e da Mirza per strappare Sais a Thamos e per detronizzare quest'ultimo.\nFra intricate confessioni e colpi di scena, Sethos svela il complotto; si assiste quindi alla fine dei due traditori (Mirza si suicida e Pheron viene colpito da un fulmine) e al ricongiungimento di Thamos e Tharsis finalmente liberi di vivere il loro amore.\nNote.\nAl ritorno da Parigi nel gennaio del 1779 Mozart si avvicin\u00f2 al mondo del teatro tedesco minore attraverso una bizzarra miscellanea di Singspiel, tragedie e balletti. In questo clima di fervore teatrale Mozart riprese due cori composti nel 1773, originariamente destinati al dramma eroico \"Thamos, re d'Egitto\" di Tobias Philipp von Gebler; aggiunse inoltre un terzo coro ex novo e arricch\u00ec il tutto con quattro intermezzi sinfonici.\nQuesta partitura non ebbe successo in nessuna delle due stesure: fu solo utilizzata da Bohm, impresario teatrale di una compagnia ambulante, per arricchire il dramma \"Lanassa\". Posteriormente Mozart tent\u00f2 di dare nuova luce ai due cori principali trasformandoli in inni spirituali con testi latini (\"Splendente Te Deum\",\"Ne pulvis et cinis\") e con testi tedeschi (\"Preis dir! Gottheit\",\"Ob furchterlicht tobend\"). \nQuesti inni, nonostante lo scarso successo, furono eseguiti a Praga per l'incoronazione di Leopoldo II a re di Boemia sotto la direzione di Antonio Salieri.\nOrganico orchestrale.\nLa partitura di Mozart prevede:\nSoli (soprano, contralto, tenore, basso), coro e orchestra (archi, flauti, oboi, corni, trombe, tromboni, timpani)."}
{"id": "1099564", "revid": "106900503", "url": "https://it.wikipedia.org/wiki?curid=1099564", "title": "La cugina Bette", "text": "La cugina Bette (in francese \"La cousine Bette\") \u00e8 un romanzo dello scrittore francese Honor\u00e9 de Balzac, pubblicato a puntate nel 1846. Fa parte, assieme a \"Il cugino Pons\" (\"Le cousin Pons\") del ciclo \"I parenti poveri\" (\"Les parents pauvres\").\nIl romanzo \u00e8 stato tradotto in non meno di 25 lingue europee e asiatiche. La prima traduzione attestata in Italia \u00e8 del 1907 a cura di \"Erminia Bazzochi\".\nTrama.\nLa bella e dolce Adeline, di origini contadine, sposa l'affascinante Barone Hulot d'Ervy e si trasferisce a Parigi, portando con s\u00e9 la meno graziosa cugina Lisbeth, che sin dall'infanzia aveva accumulato rancori e invidie nei suoi confronti. Mentre Adeline vive in un sontuoso palazzo, \u00e8 felice con il marito e ha due figli, Hortense e Victorin, Lisbeth vive in un quartiere povero ed \u00e8 costretta a lavorare come ricamatrice. Gli anni passano e il barone Hulot si rivela un incorreggibile libertino, accumulando debiti per le amanti a scapito della famiglia. Victorin sposa Celestine, la figlia di Crevel, un ricco commerciante. Pure Crevel, anche se in maniera pi\u00f9 discreta, \u00e8 dedito al libertinaggio e si vede sottrarre la sua mantenuta Josepha proprio dal barone Hulot. Pensa quindi di vendicarsi provando a sedurre Adeline, che \u00e8 troppo devota per cedere alle pressioni di Crevel. Il commerciante, indignato, manda a monte le nozze di Hortense Hulot con un ottimo partito che egli stesso le aveva procurato. Adeline, a causa della sempre pi\u00f9 precaria condizione finanziaria, non riesce a trovare un altro marito per sua figlia, ormai ventiduenne. Lisbeth invece ha preso sotto la propria ala protettrice il conte esulo polacco Wenceslas Steinbock, ora scultore, che vive nell'indigenza. Hortense e Steinbock si incontrano, si innamorano e si sposano. Il rancore di Lisbeth aumenta ancora di pi\u00f9 e medita vendetta. Spinge il conte Hulot tra le braccia di Val\u00e9rie Marneffe, una vicina di casa di Lisbeth, giovane ed affascinante, il cui marito lavora nell'ufficio di Hulot. Le due donne stringono una perversa alleanza, il cui obiettivo \u00e8 vendicarsi della famiglia Hulot. In breve Val\u00e9rie diviene l'amante di Hulot, ma anche di Crevel, di Steinbock e di Mont\u00e8s, un conte brasiliano.\nGrazie alle trame delle due donne, Hulot \u00e8 ormai sul lastrico; porta il signor Fischer, lo zio di Adeline e Lisbeth, al suicidio, e suo fratello, il maresciallo Hulot, alla morte. Hulot \u00e8 costretto alla fuga, mentre sua moglie Adeline, che per salvare la famiglia si era gettata tra le braccia di Crevel, si ammala. Hulot trova rifugio dalla sua ex-amante Josepha, che gli offre come concubina una giovane e graziosa sarta, gli apre un'attivit\u00e0 e gli concede una rendita mensile. Nel frattempo Adeline si riprende e comincia a lavorare come dama di carit\u00e0. Crevel invece sposa la signora Marneffe. Ma Mont\u00e8s, messo al corrente del tradimento della sua amata Val\u00e9rie, si vendica infettando i due coniugi con un virus che ben presto li porta entrambi alla morte, tra atroci sofferenze. Adeline riesce dopo molto tempo a ritrovare il conte e a riportarlo in seno alla famiglia, che nel frattempo, grazie a Victorin, si \u00e8 risollevata economicamente. Steinbock infine si riconcilia con Hortense. Lisbeth, che ha visto fallire i suoi propositi di vendetta, addolorata per la morte dell'amica, la signora Marneffe, si ammala anche lei e muore. Dopo un periodo di tranquillit\u00e0, il conte Hulot manifesta nuovamente il carattere del libertino, promettendo all'aiuto cuoca Agathe di sposarla una volta morta sua moglie. A quest'ultimo colpo Adeline non resiste e muore. Hulot, una volta rimasto vedovo, abbandona nuovamente la famiglia per sposare Agathe.\nCollocazione all'interno della \"Com\u00e9die humaine\".\nIl romanzo si trova all'interno della sezione riguardante le \"Scene della vita parigina\" e fa parte dell'insieme degli scritti di Balzac riguardante i \"Parenti poveri\".\nEdizioni in italiano.\nCon il titolo \"La cugina Betta\":\ncon il titolo \"La cugina Bette\":"}
{"id": "1099568", "revid": "147279", "url": "https://it.wikipedia.org/wiki?curid=1099568", "title": "Kalterer", "text": ""}
{"id": "1099569", "revid": "147279", "url": "https://it.wikipedia.org/wiki?curid=1099569", "title": "Kalterer See", "text": ""}
{"id": "1099573", "revid": "147279", "url": "https://it.wikipedia.org/wiki?curid=1099573", "title": "Kalterersee", "text": ""}
{"id": "1099579", "revid": "767487", "url": "https://it.wikipedia.org/wiki?curid=1099579", "title": "The Skids", "text": "Gli Skids sono una band punk rock formatasi in Scozia nel 1977. Il loro singolo pi\u00f9 famoso fu \"Into the valley\" del 1979. Negli anni 2000 ha acquistato molta popolarit\u00e0 anche \"The Saints Are Coming\", soprattutto a causa della cover firmata da Green Day e U2 del 2006.\nIl gruppo era capitanato dal futuro leader dei Big Country Stuart Adamson. Nel 2016 la band \u00e8 tornata in attivit\u00e0."}
{"id": "1099583", "revid": "1573940", "url": "https://it.wikipedia.org/wiki?curid=1099583", "title": "Pireninae", "text": "Pireninae , \u00e8 una sottofamiglia di insetti della famiglia degli Pteromalidi (Hymenoptera Chalcidoidea) comprendente specie parassitoidi di Ditteri Cecidomidi.\nSistematica.\nI Pirenini si suddividono in 17 generi, comprendenti nel complesso circa 180 specie:"}
{"id": "1099590", "revid": "767487", "url": "https://it.wikipedia.org/wiki?curid=1099590", "title": "Composto non stechiometrico", "text": "In chimica un composto non stechiometrico, spesso definito anche non daltonide (dal nome del chimico e fisico John Dalton) o berthollide (da Claude Louis Berthollet) \u00e8 un composto chimico la cui composizione elementale non rispetta le normali leggi stechiometriche quali la legge delle proporzioni definite e quella delle proporzioni multiple, quindi la loro formula chimica non pu\u00f2 essere rappresentata in termini di rapporti tra numeri naturali. \nEsistono molti solidi che contengono difetti casuali, che in ultima analisi provocano un \"venir meno\" di un certo elemento chimico. Siccome \u00e8 necessario mantenere la neutralit\u00e0 elettrica, la carica dell'atomo mancante deve essere necessariamente compensata da un cambiamento della carica di un altro atomo del solido, cosa che pu\u00f2 avvenire o tramite cambiamento del numero di ossidazione o rimpiazzando l'atomo mancante con un atomo di un elemento differente caratterizzato da differente carica. Ad esempio, sebbene l'ossido ferroso sia comunemente rappresentato utilizzando la formula FeO, in realt\u00e0 vacanze cristallografiche possono ridurre il numero di atomi di ferro formando un composto che sarebbe descritto meglio dalla formula Fe0,95O. Per compensare le cariche degli ioni Fe2+ mancanti, alcuni atomi che costituiscono l'edificio cristallino sono ossidati a Fe3+. La composizione di un composto non stechiometrico pu\u00f2 variare in modo continuo, tanto che la formula del precedente composto spesso viene scritta come Fe1-xO, dove \"x\" \u00e8 un numero piccolo che indica la deviazione dalla formula teorica. Altro classico esempio \u00e8 rappresentato dall'ossido di titanio TiO, con numero di atomi di titanio che pu\u00f2 essere sia minore che maggiore a 1 in relazione alla pressione parziale dell'ossigeno utilizzato per l'ossidazione.\nLe imperfezioni che originano i solidi non stechiometrici pur non influenzando sostanzialmente le propriet\u00e0 chimiche dei composti in questione, sono per\u00f2 in grado di influenzare propriet\u00e0 fisiche quali quelle elettriche, magnetiche, ottiche e meccaniche. Questi composti trovano sovente applicazione nel campo ceramico, metallurgico e dei semiconduttori. Per esempio, l'ossido YBa2Cu3O7\u2212\u03b4 \u00e8 il pi\u00f9 famoso superconduttore ad alta temperatura. La temperatura critica di questo superconduttore dipende dall'esatto valore del contenuto in ossigeno. I solidi non stechiometrici sono anche comunemente sfruttati nel processo di drogaggio."}
{"id": "1099592", "revid": "1305772", "url": "https://it.wikipedia.org/wiki?curid=1099592", "title": "Chuck Yeager's Air Combat", "text": "Chuck Yeager's Air Combat \u00e8 un simulatore di volo prodotto dalla Electronic Arts nel 1991 per i sistemi MS-DOS e Mac OS. Il nome deriva dalla consulenza tecnica che Chuck Yeager ha fornito durante la realizzazione del videogioco. Inoltre la voce digitalizzata (in inglese) \u00e8 una delle caratteristiche del videogioco, Yeager incoraggia il giocatore prima delle missioni e si complimenta a fine missione.\nModalit\u00e0 di gioco.\nIl gioco \u00e8 caratterizzato da un corretto bilanciamento tra la parte d'azione del gioco e la parte di simulazione. Il modello fisico degli aeroplani \u00e8 realistico ma non esasperato, quindi \"Chuck Yeager's Air Combat\" pu\u00f2 essere classificato come simulatore di volo pi\u00f9 che come videogioco d'azione. Comunque il realismo non \u00e8 esasperato, alcuni particolari sono stati tralasciati per rendere il videogioco pi\u00f9 interessante. Per esempio in un combattimento aereo reale dopo alcune raffiche gli aeroplani finiscono le munizioni mentre nel videogioco la frequenza di proiettili per raffica \u00e8 stata notevolmente ridotta per aumentare il numero di raffiche sparabili dal giocatore.\nPer aiutare il nuovo giocatore molte semplificazioni possono essere attivate, come le munizioni infinite, il carburante infinito o una guida semplificata. Un Chuck Yeager virtuale pu\u00f2 essere attivato per ricevere dei suggerimenti.\nAll'inizio del videogioco si attiva un meccanismo anticopia che verifica la presenza del manuale. Il gioco mostra delle domande sugli aeroplani che sono inserite nel manuale con le risposte corrette.\nLa versione per Mac OS \u00e8 dotata di una grafica migliore a risoluzione pi\u00f9 elevata, supporto del network in rete e le scene migliori possono essere salvate come filmati QuickTime. Inoltre dopo aver risposto correttamente una volta alla procedura anticopia questo viene salvato nella cartelle del videogioco e al successivo riavvio del gioco la domanda anticopia non viene pi\u00f9 posta.\nAeroplani.\nIl videogioco permette di utilizzare sei aeroplani: P-51D Mustang, F-86E Sabre, F-4E Phantom II, Fw 190A-8, il sovietico MiG-15 'Fagot' e MiG-21MF 'Fishbed'. Il computer invece potr\u00e0 utilizzare: Me 109E, Me 110B, Me-163B \"Komet\", Me-262 \"Schwalbe \", P-47D Thunderbolt, Yak-9, MiG-17MF 'Fresco' e F-105D Thunderchief come velivoli nemici, mentre i B-17E, B-29C, B-52 e L-5 sono aerei di proteggere o da abbattere a seconda della missione.\nModalit\u00e0 di volo.\nDiverse modalit\u00e0 di volo sono disponibili: volo libero, che prevede la scelta del velivolo e il volo in zone non ostili; Crea missione, che viene utilizzata dal giocatore per allenarsi scegliendo un certo numero di aerei nemici con un certo grado di difficolt\u00e0; Volo storico, questa modalit\u00e0 permette di scegliere un certo numero di missioni della Seconda guerra mondiale, della guerra di Corea e della guerra del Vietnam.\nMissioni storiche.\nTutte le missioni sono basate su missioni aeree avvenute realmente durante le varie guerre. Le missioni possono essere missioni di bombardamento, missioni di scorta, di combattimento aereo e altro. Non sono comunque incluse missioni storiche come per esempio il D-Day, Pearl Harbor o la Battaglia per l'Inghilterra."}
{"id": "1099595", "revid": "767487", "url": "https://it.wikipedia.org/wiki?curid=1099595", "title": "Il momento di uccidere (romanzo)", "text": "Il momento di uccidere (titolo originale \"A Time to Kill\", 1989) \u00e8 il primo romanzo di John Grisham, pubblicato in Italia da Arnoldo Mondadori nel 1992.\nIl romanzo \u00e8 un giallo giudiziario tipico di Grisham e si svolge nello Stato del Mississippi nella Ford County intorno agli anni ottanta.\nNel 1996 ne \u00e8 stato tratto anche un film \"Il momento di uccidere\".\nTrama.\nUna bambina nera viene violentata da due balordi bianchi che poi tentano di ucciderla. Vengono subito catturati ma il padre della bambina, per vendetta (ma anche per il timore che una giuria bianca possa scarcerarli) li uccide all'interno del tribunale. Il romanzo dopo queste fasi iniziali affronta il delicato lavoro dell'avvocato che difender\u00e0 il padre assassino. L'esito del processo sembra scontato e la tensione aumenta fino al verdetto finale.\nCitazioni.\nDedica.\nA Ren\u00e9e, amica strenua e fedele, critico comprensivo, madre affettuosa, moglie ideale."}
{"id": "1099603", "revid": "1543377", "url": "https://it.wikipedia.org/wiki?curid=1099603", "title": "L'assenzio", "text": "L'assenzio (\"L'absinthe\") \u00e8 un dipinto a olio su tela (92\u00d768 cm) di Edgar Degas, databile al 1875-1876 e conservato al Museo d'Orsay di Parigi.\nStoria.\nA differenza degli altri Impressionisti, che dipingono esclusivamente \"en plein air\" (cio\u00e8 soggetti naturali, come piante o animali) e considerano la natura come unico tema ed esempio da seguire, Degas non disdegna l'esempio degli antichi maestri (la sua pi\u00f9 grande palestra, in effetti, \u00e8 il Louvre) e preferisce dare immagine alla vita urbana parigina, con i suoi riti e i suoi miti, privilegiando segnatamente la raffigurazione di luoghi chiusi come i caff\u00e8 che, nell'epoca impressionista, giocano un ruolo preminente come luoghi di riunione per gruppi di pensatori e artisti. I caff\u00e8 affascinano numerosi pittori del gruppo di Batignolles, in particolare i pi\u00f9 \u00abcittadini\u00bb, ovvero Manet e Degas. Se il primo, tuttavia, fornisce ne \"La prugna\" un'interpretazione pi\u00f9 vivace e poetica del festoso mondo dei \"cabarets\" parigini, Degas ritrae in maniera impietosamente realistica la societ\u00e0 a lui contemporanea. Di questa visione della realt\u00e0 disincantata e disincantevole \"L'assenzio\" \u00e8 un esempio emblematico: si tratta di una tela realizzata tra il 1875 e il 1876 ed esposta nel corso della seconda mostra impressionista, tenutasi nel 1876, con il titolo \"Dans un caf\u00e9\" (\"In un caff\u00e8\").\nA Parigi la tela attira l'attenzione di Henry Hill, un capitano inglese che, mosso da un sincero entusiasmo, decide di acquistarla per esibirla nella propria residenza di Brighton. Nel 1892, alla morte di quest'ultimo, \"L'assenzio\" \u00e8 battuto all'asta da Christie's e venduto a un collezionista per sole centocinquanta sterline: il pi\u00f9 conosciuto nome \"L'assenzio\" \u00e8 attribuito al dipinto proprio in quest'occasione dai galleristi londinesi, cos\u00ec da dare maggiore rilievo anche gli aspetti pi\u00f9 problematici e tristi della Belle \u00c9poque. L'eco dell'opera, dunque, giunge anche a Londra, dove tuttavia suscita subito scandalo a causa del suo contenuto spietatamente realistico. Quando le feroci polemiche si fanno ancora pi\u00f9 accese, il collezionista cede l'opera al conte Isaac de Camondo, il quale nel 1911 la destinerebbe al museo del Louvre. Dopo quest'articolato percorso collezionistico \"L'assenzio\" perviene alla sua sede attuale nel 1986, quando \u00e8 trasferito al museo d'Orsay di Parigi, dove si trova tuttora sotto il numero d'inventario RF 1984.\nDescrizione.\nLa scena si svolge nel \"terrace\" del Caf\u00e9 de la Nouvelle Ath\u00e8nes in Place Pigalle, uno dei ritrovi prediletti dagli Impressionisti. In questo scenario l'occhio di Degas coglie due avventori: l'astro teatrale della Francia del tempo, Ellen Andr\u00e9e e Marcellin Desboutin, calcografo che incarnava l'animo della \"boh\u00e8me\" parigina. Andr\u00e9e e Desboutin recitano in questa particolarissima \"mise en sc\u00e8ne\" il ruolo di due persone provate dalla vita: lei \u00e8 una povera prostituta, abbigliata in modo pateticamente lussuoso (le gale sul corsetto e i fiocchi bianchi sulle scarpe sono particolari tanto eloquenti quanto miserabili), mentre lui \u00e8 un corpulento barbone parigino, dall'aria burbera, sanguigna ma immensamente volgare. Il critico Giulio Carlo Argan ne parla nei termini di \u00abuna umanit\u00e0 smunta e sprecata, ferma nel tempo vuoto e nello spazio stagnante: fredda come il marmo dei tavolini mal lavati, logora e stinta come il velluto dei divani, torbida come gli specchi offuscati\u00bb. Pur essendo seduti uno accanto all'altro, i personaggi sembrano lontanissimi fra loro, con lo sguardo perso nel vuoto, annebbiato dalla moltitudine di tristi pensieri che si affollano nelle loro menti, abbruttite dai tristi trascorsi biografici e dall'alcol. Rappresentano due solitudini che non si incontrano, nemmeno con lo sguardo. Federica Florio osserva a proposito della mesta espressione di lei, che \u00e8 come se \u00abpensasse al tempo perduto, a quello che non \u00e8 stato, ma che poteva essere, alla vita che avrebbe potuto osare, ai sogni d'infanzia e alla realt\u00e0 del presente\u00bb.\nI due solitari avventori non solo sono oppressi da una silenziosa disperazione (\u00abil dramma, semmai, nasce proprio dall'assenza di ogni atteggiamento teatralmente drammatico\u00bb, osserva il critico Piero Adorno), ma sembrano persino essere imprigionati nello stretto spazio tra il tavolino e il divano. In questo modo scivolano in una prospettiva gi\u00e0 intrinsecamente incerta, ma che viene resa ancora pi\u00f9 sfuggente dallo specchio fissato sulla parete, il quale riflette in maniera fievole e confusa le sagome dei due alcolizzati (si noti la differenza con lo specchio del manettiano \"Bar delle Folies-Berg\u00e8re\"). \u00c8 proprio l'alcol l'unica compagnia di cui essi dispongono: dopotutto sono soli, infelici, e nulla \u00e8 rimasto nelle loro vite se non lo stordimento che bevande etiliche come il vino o l'assenzio potevano offrire a buon mercato. Il \"clochard\", in effetti, ha davanti a s\u00e9 un calice di vino, mentre dinanzi alla prostituta troviamo il bicchiere verdastro dell'assenzio, che d\u00e0 il titolo al dipinto. L'assenzio \u00e8 un liquore amaro di colore verde, aromatizzato con menta e anice, divenuto particolarmente popolare nell'Ottocento in virt\u00f9 del suo basso costo e delle sue presunte doti inebrianti e allucinogene: la tossicit\u00e0 della bevanda, il cui abuso porta al dramma umano raffigurato da Degas in questo quadro, indusse tuttavia le autorit\u00e0 francesi a metterla al bando. La prostituta ritratta nel quadro cerca nell'assenzio la fuga da un'esistenza alienante: ha gi\u00e0 bevuto un'intera bottiglia, lasciata desolatamente vuota sul tavolino contiguo. L'artista rappresenta anche una chiara allucinazione: i piani dei tavoli sono sospesi a mezz'aria, non sono sostenuti da gambe. Nonostante ci\u00f2 Degas non \u00e8 affatto agitato da velleit\u00e0 polemiche: \u00abnon giudica, non condanna, non s\u2019impietosisce, non ironizza\u00bb osserva Argan \u00abgli basta scoprire obbiettivamente la solidariet\u00e0 che salda quelle figure a quell'ambiente. La scoperta del caso umano, data la capacit\u00e0 di presa del suo apparecchio pittorico, \u00e8 quasi involontaria (ma questo eccesso di lucidit\u00e0 Degas l'ha pagato, nella vita, con la solitudine e l'angoscia\u00bb.\n\"L'assenzio\" presenta decise tangenze tematiche con \"L'ammazzatoio\", romanzo del letterato naturalista \u00c9mile Zola che conobbe un enorme successo di pubblico. Nella sua opera Zola descrive la condizione sociale e morale degradata del proletariato parigino, riferendosi in particolare alla disavventura di Gervasia, donna incline al bene e alla laboriosit\u00e0 che, gravata dalla compagnia di uomini meschini e opportunisti e da un fardello di miserie quotidiane, decide di affogare le proprie miserie nell'alcol frequentando assiduamente una taverna denominata per l'appunto \"Assommoir\" (Ammazzatoio). Lo stesso Zola, consapevole dei propri debiti verso \"L'assenzio\" di Degas, avrebbe poi ammesso: \u00abHo semplicemente descritto, in vari passaggi del mio libro, alcuni dei suoi quadri\u00bb. Anche l'eco figurativa del dipinto \u00e8 stata molto vasta e duratura, tanto che troviamo raffigurazioni di bevitori e bevitrici d'assenzio nelle opere di Jean-Fran\u00e7ois Raffaelli, Anton Pevsner e, soprattutto, in quelle di Pablo Picasso.\nTecnica.\nAnche in questo dipinto lo stile di Degas non solo \u00e8 preciso e capace di restituire immagini quasi fotografiche, ma riesce persino a proporre equilibri compositivi inediti e particolarmente dinamici, in grado di sostituirsi alla visione frontale e immobile delle precedenti pitture. Ne \"L'assenzio\", infatti, Degas abbandona il punto di vista frontale (la \"mira principis\" mutuata dal teatro) e ricorre a un impianto prospettico a zig-zag, derivante dalle stampe giapponesi, il quale semplifica e accelera la visione verso l'alto. Questa prospettiva obliqua viene descritta dal tavolino in basso, dietro al quale immaginiamo esserci un terzo personaggio che contempla silenziosamente la scena, probabilmente un musicista (sulla superficie marmorea del tavolino, infatti, \u00e8 casualmente poggiato un archetto di violino). Si tratta, questa, di una scelta precisa del Degas, artista che com'\u00e8 noto si poneva nei confronti dei personaggi, secondo quanto lui stesso amava ripetere, \u00abcome se si guardassero dal buco della serratura\u00bb.\nDegas delinea l'impianto prospettico del dipinto con rigore quasi scientifico, e lo organizza in modo che l'osservatore del dipinto - seguendo gli allineamenti dei tavolini - si possa introdurre agilmente nella scena, e giungere con lo sguardo presso i due alcolizzati. L'obliquit\u00e0 del piano marmoreo in basso, in ogni caso, \u00e8 condotta dal pittore verso sinistra, dove viene ripresa e continuata dal giornale arrotolato intorno al bastone, sospeso tra questo tavolino e quello contiguo. A questo punto, tuttavia, interviene una netta cesura pittorica, e la linea del tavolo in primo piano viene bruscamente interrotta dall'allineamento ortogonale degli altri due tavolini, che si rincorrono verso destra sino a proseguire oltre lo spazio pittorico (\u00absentiamo che quest'angolo\u00bb commenta Adorno \u00abnon \u00e8 che un frammento qualsiasi della vita, non soltanto del caff\u00e8, ma di tutta la grande citt\u00e0 entro la quale sorge\u00bb). Orchestrando quest'abilissima costruzione prospettica, con la linea a zig-zag che partendo dal basso conduce rapidamente in profondit\u00e0, lo sguardo dell'osservatore viene indirizzato verso le due figure, esiliate da Degas in una posizione eccentrica, quasi marginale: anche l'impianto compositivo del dipinto, dunque, sottolinea il loro disperato isolamento.\n\u00c8 curioso notare come l'impressione proposta dal quadro sia quella di una visione accidentale. L'opera, in effetti, conserva la freschezza delle pitture di getto, atte a cogliere l'impressione fuggevolissima ed irripetibile di un momento: il grande equilibrio compositivo, cos\u00ec come i tempi di realizzazione del dipinto, stanno tuttavia a testimoniare come in realt\u00e0 \"L'assenzio\" sia frutto di un difficile e meditato lavoro di \"atelier\", durato effettivamente ben due anni. Come notato dal critico d'arte Francesco Morante, \u00abqui permane una certa abbreviazione esecutiva, fatta di campiture piatte di colore accostate con contrasto tonale\u00bb: l'opera, inoltre, \u00e8 dominata da un grigiore squallido, quasi tetro, ben differente dall'inarrestabile esuberanza degli altri quadri impressionisti (si confronti, a titolo di esempio, \"L'assenzio\" con il \"Bal au moulin de la Galette\", altro dipinto impressionista raffigurante un locale parigino)."}
{"id": "1099606", "revid": "257703", "url": "https://it.wikipedia.org/wiki?curid=1099606", "title": "Tre bagnanti", "text": "Tre bagnanti \u00e8 un dipinto a olio su tela (19x22 cm) realizzato tra il 1874 ed il 1875 dal pittore Paul C\u00e9zanne.\n\u00c8 conservato nel Mus\u00e9e d'Orsay di Parigi."}
{"id": "1099613", "revid": "1836770", "url": "https://it.wikipedia.org/wiki?curid=1099613", "title": "La casa del dottor Gachet a Auvers", "text": "La casa del dottor Gachet a Auvers \u00e8 un dipinto a olio su tela (46x38 cm) realizzato tra il 1872 e il 1873 dal pittore francese Paul C\u00e9zanne.\n\u00c8 conservato nel Museo d'Orsay di Parigi.\nIl dipinto ritrae uno scorcio di paese di Auvers, dal quale emerge la casa del dottor Paul-Ferdinand Gachet, amico di C\u00e9zanne ed estimatore d'arte moderna, il primo ad acquistare alcune opere dell'artista. Aveva ospitato C\u00e9zanne dalla fine del 1872 alla primavera del 1874, periodo durante il quale aveva dipinto all'aria aperta sotto la guida del suo mentore Camille Pisarro."}
{"id": "1099619", "revid": "78273", "url": "https://it.wikipedia.org/wiki?curid=1099619", "title": "Palazzo Sesso-Zen-Lorenzetti", "text": ""}
{"id": "1099624", "revid": "1573940", "url": "https://it.wikipedia.org/wiki?curid=1099624", "title": "Spalangiinae", "text": "Spalangiinae , \u00e8 una sottofamiglia di insetti della famiglia degli Pteromalidi (Hymenoptera Chalcidoidea) comprendente specie parassitoidi delle mosche.\nDescrizione.\nA differenza della maggior parte degli Pteromalidi, che hanno il corpo con colori metallici, quello degli Spalangiini \u00e8 nero. Il corpo \u00e8 appiattito, lungo 2\u20133\u00a0mm, con capo allungato e gastro peziolato. Le antenne sono prive di anelli (carattere condiviso con i Cerocefalini) e inserite presso la bocca.\nIl mesonoto ha i notauli completi e mostra una scultura punteggiata grossolana. Le ali sono ben sviluppate.\nBiologia.\nGli Spalangiini si sviluppano come ectoparassiti (talvolta come iperparassiti) sulle pupe di diversi Ditteri Ciclorrafi. Le specie attaccate sono generalmente quelle associate a materiali organici in decomposizione (Muscidi, Tachinidi, Antomidi, Sarcofagidi, Calliforidi, Drosofilidi, ecc.). L'uovo \u00e8 deposto all'interno del pupario, perci\u00f2 la larva si sviluppa apparentemente come endofaga.\nSistematica.\nLa sottofamiglia comprende due generi:"}
{"id": "1099626", "revid": "726373", "url": "https://it.wikipedia.org/wiki?curid=1099626", "title": "Tribes Aerial Assault", "text": "Tribes Aerial Assault \u00e8 una sparatutto in prima persona online sviluppato per PlayStation 2 nel 2002 da Sierra Entertainment, facente parte della serie \"Tribes\" inaugurata da \"\". Sebbene dal punto di vista commerciale non sia stato un grande successo, il videogioco \u00e8 riuscito a catalizzare una discreta comunit\u00e0 di appassionati che hanno sviluppato per il gioco combattimenti online e forum di discussione.\nPer via del supporto della comunit\u00e0 un certo numero di programmatori originali continuano a gestire il sito del videogioco e a sviluppare dei programmi per aiutare la comunit\u00e0. Questi programmatori hanno sviluppato un server dedicati per il videogioco, l'Aerial Assault Dedicated Server."}
{"id": "1099627", "revid": "810736", "url": "https://it.wikipedia.org/wiki?curid=1099627", "title": "A.F.I.S.", "text": ""}
{"id": "1099634", "revid": "125389964", "url": "https://it.wikipedia.org/wiki?curid=1099634", "title": "Krisztina Egerszegi", "text": "Biografia.\nSpecializzata nel dorso e nei 400\u00a0m misti individuali, ha partecipato a tre edizioni olimpiche, a partire da Seul 1988 quando, appena quattordicenne, vinse la sua prima medaglia d'oro nei 200\u00a0m dorso, diventando la pi\u00f9 giovane vincitrice di una medaglia d'oro olimpica di sempre; con i successi di Barcellona prima e di Atlanta poi, riusc\u00ec nell'impresa, realizzata prima solo da Dawn Fraser, di confermarsi campionessa olimpica in una stessa specialit\u00e0 per tre edizioni consecutive; considerando poi i successi nei 100\u00a0m dorso e nei 400\u00a0m misti individuali di Barcellona 1992 ottenne in totale cinque medaglie d'oro individuali, record assoluto nel nuoto imbattuto fino al 2008.\nHa ottenuto numerosi successi anche nelle rassegne mondiali, nonostante la presenza delle atlete cinesi, peraltro quasi tutte poi coinvolte in problemi di doping, ed europee.\n\u00c8 stata detentrice del record europeo dei 200 metri dorso, realizzato il 22 agosto 1991 agli europei di Atene, con il tempo di 2'06\"62. Il primato mondiale su tale disciplina le \u00e8 stato battuto dopo 17 anni dalla nuotatrice zimbabwese Kirsty Coventry, che il 16 febbraio 2008, al GP di Columbia nel Missouri, ha stabilito il nuovo record in 2'06\"39.\nDopo essersi ritirata \u00e8 stata insignita dell'ordine olimpico nel 2001, ed \u00e8 successivamente entrata a far parte del CIO; \u00e8 stata inserita anche nella \"International Swimming Hall of Fame\"."}
{"id": "1099640", "revid": "124460500", "url": "https://it.wikipedia.org/wiki?curid=1099640", "title": "M\u00e4nts\u00e4l\u00e4", "text": "M\u00e4nts\u00e4l\u00e4 (IPA: , \"Borgn\u00e4s\" in svedese) \u00e8 un comune finlandese di 20.141 abitanti (dato 2012), situato nella regione dell'Uusimaa.\nIl comune \u00e8 situato al confine nord-orientale della regione, a 60 km a nord della capitale Helsinki, ed ha una superficie di circa 600 km\u00b2. Al 2006, M\u00e4nts\u00e4l\u00e4 conta una popolazione di 18.652 abitanti, con una densit\u00e0 di 31,3 abitanti per km\u00b2.\nK\u00e4rk\u00f6l\u00e4, Orimattila, Pukkila Askola, Pornainen, Sipoo J\u00e4rvenp\u00e4\u00e4, Tuusula Hyvink\u00e4\u00e4 Hausj\u00e4rvi.\nSociet\u00e0.\nLingue e dialetti.\nIl finlandese \u00e8 la lingua ufficiale di M\u00e4nts\u00e4l\u00e4.\nCollegamenti esterni.\n * Sito istituzionale del comune"}
{"id": "1099643", "revid": "287204", "url": "https://it.wikipedia.org/wiki?curid=1099643", "title": "Roma Baseball", "text": "La Roma Baseball \u00e8 stata una delle prime societ\u00e0 di baseball italiane, vincitrice degli scudetti 1950 e 1959 (rispettivamente come \"Coca Cola Roma\" e \"Libertas Roma\"). Al termine della stagione 2007 di \"Serie A2\", pur non retrocedendo sul campo, per problemi economici cede il titolo sportivo al Baseball Livorno e riparte, nel 2008 dalla \"Serie B\"."}
{"id": "1099645", "revid": "80578", "url": "https://it.wikipedia.org/wiki?curid=1099645", "title": "Provo (movimento)", "text": "Provo \u00e8 un movimento controculturale nato nei Paesi Bassi alla met\u00e0 degli anni sessanta. La filosofia dei \"Provos\" (\"provocatori\") si proponeva di indurre l'autorit\u00e0 a rispondere violentemente ad azioni nonviolente; le tematiche da loro sostenute anticipavano le battaglie contro il consumismo e per l'ecologia che si affermeranno nel decennio successivo.\nStoria del gruppo.\nIl movimento Provo venne fondato nel 1965 dall'attivista anti-tabagista Robert Jasper Grootveld e dagli anarchici Roel van Duyn e Rob Stolk; i loro simboli furono le biciclette dipinte di bianco (contro il comportamento antisociale degli automobilisti) e la mela, che essi mangiavano in pubblico ed offrivano continuamente ai passanti.\nIl luogo di Amsterdam nella quale il cosiddetto \"provotariato\" si riuniva spesso dando luogo ad happening ed iniziative in linea con la sua politica ed il suo spirito anarcoide e libertario, in cui vita, arte e provocazione si mescolavano senza soluzione di continuit\u00e0 e soprattutto senza gabbie ideologiche, \u00e8 piazza Spui. Al centro di questa piazza si trova una piccola statua, raffigurante un fanciullo. Questa statua fu donata da un mercante di tabacco, ed anche per questo i Provos la scelsero per le loro convinzioni antitabagiste.\nDivennero celebri quando il 10 marzo 1966 (\"giorno dell'anarchia\") si resero protagonisti di un'azione dimostrativa contro la famiglia reale olandese: fecero esplodere alcuni petardi durante il passaggio del corteo nuziale della principessa Beatrice, colpevole, a loro giudizio, di unirsi in matrimonio con un ex-\"Hitlerjugend\", il diplomatico tedesco Claus van Amsberg.\nI Provos elaborarono la proposta politica dei \"Progetti bianchi\", che intendevano socializzare i mezzi di trasporto, le abitazioni (segnalando nelle pagine della rivista \"PROVOS\" gli appartamenti sfitti da occupare), i metodi contraccettivi. Il primo di questi progetti, \"Piano delle Biciclette Bianche\" (1965), proponeva di sostituire progressivamente il traffico motorizzato con quello ciclistico attraverso la distribuzione pubblica di biciclette di propriet\u00e0 comune. Sulla rivista \"Provo\" n. 9 del 1965 l'artista Constant Nieuwenhuys (gi\u00e0 fondatore del gruppo CO.BR.A.) pubblic\u00f2 alcune proposte per una trasformazione urbana che mettesse al centro i bisogni dell'essere umano. Altri \"progetti bianchi\" portarono il nome di \"Piano dei Piedi Scalzi\", \"Piano dei Camini Bianchi\", \"Piano delle Abitazioni Bianche\". Le biciclette bianche rimasero comunque il simbolo pi\u00f9 noto del gruppo.\nNel 1966 i Provos parteciparono alle elezioni amministrative di Amsterdam, riuscendo ad eleggere un consigliere comunale, Bernard de Vries che poi fece carriera come attore in Italia; dopo questo successo, il 13 maggio 1967 i provos olandesi annunciarono il loro scioglimento.\nUno degli attivisti del movimento Provo, Olaf Stoop, fond\u00f2 nel 1968 la \"Real Free Press\", una delle principali agenzie europee di distribuzione di materiale underground attiva fino al 1980.\nAspramente criticati dai gruppi pi\u00f9 grandi della sinistra marxista ma anche dall'Internazionale Situazionista che li accusava di dare scarso peso al proletariato e di rappresentare \"uno degli aspetti dell'ultimo tipo di riformismo prodotto dal moderno capitalismo: il riformismo della vita quotidiana\", i Provos hanno lasciato in eredit\u00e0 alla sinistra europea e non, la fortissima pulsione alla diffusione delle proprie idee per mezzo della carta stampata con volantini e ciclostilati che rappresentano i primordi della cosiddetta stampa alternativa.\nAnche in Italia nacquero nella seconda met\u00e0 degli anni Sessanta alcuni gruppi che si ispiravano alle azioni dei Provos: il pi\u00f9 noto di questi \u00e8 il collettivo milanese \"Onda Verde\", fondato, tra gli altri, da Andrea Valcarenghi, futuro animatore della rivista \"Re Nudo\".\nNel brano dal titolo \"Eskimo\", il cantautore Francesco Guccini cita i provos nel verso \"Infatti i fiori della prima volta / Non c'erano gi\u00e0 pi\u00f9 nel Sessantotto / Scoppiava finalmente la rivolta / Oppure in qualche modo mi ero rotto / Tu li aspettavi ancora ma io gi\u00e0 urlavo / che Dio era morto, a monte, ma per\u00f2/ Contro il sistema anch'io mi ribellavo/ cio\u00e8, sognando Dylan e i Provos...\""}
{"id": "1099651", "revid": "104458", "url": "https://it.wikipedia.org/wiki?curid=1099651", "title": "Provos", "text": ""}
{"id": "1099653", "revid": "486946", "url": "https://it.wikipedia.org/wiki?curid=1099653", "title": "A.C.R. Messina", "text": ""}
{"id": "1099654", "revid": "585241", "url": "https://it.wikipedia.org/wiki?curid=1099654", "title": "Paul Krassner", "text": "Biografia.\nFondatore nel 1958 della rivista \"The Realist\", di cui \u00e8 stato anche collaboratore e direttore, \u00e8 stato una figura chiave della controcultura degli anni sessanta.\nHa fatto parte del gruppo dei Merry Pranksters di Ken Kesey ed \u00e8 stato cofondatore dello Youth International Party (yippies) di cui ide\u00f2 il nome."}
{"id": "1099657", "revid": "30297", "url": "https://it.wikipedia.org/wiki?curid=1099657", "title": "Baseball Club Livorno", "text": ""}
{"id": "1099659", "revid": "964", "url": "https://it.wikipedia.org/wiki?curid=1099659", "title": "Donna con caffettiera", "text": "Donna con caffettiera \u00e8 un dipinto a olio su tela (130x97 cm) realizzato nel 1895 circa dal pittore francese Paul C\u00e9zanne.\n\u00c8 conservato nel Museo d'Orsay di Parigi ed \u00e8 considerato uno dei quadri pi\u00f9 interessanti del pittore poich\u00e9 segna il passaggio dall'Impressionismo al Cubismo.\nLa scena \u00e8 ambientata in un interno domestico ed il soggetto \u00e8 la domestica del pittore. \u00c8 ritratta seduta su un piano d'appoggio a noi invisibile, vestita d'azzurro e con un'espressione severa.\nSullo sfondo vi \u00e8 una porta in legno, mentre sulla destra si vede un tavolo con una caffettiera ed una tazza con cucchiaio: sulla sinistra delle rose di color rosa ornano l'estremit\u00e0 della tela (secondo alcuni potrebbe essere una carta da parati con questo tema).\nGli elementi principali dell'opera sono rappresentati in modo particolarmente semplificato. La donna ritratta appare senza emozioni e sentimenti, quasi come se lei stessa facesse parte della natura morta presente nel quadro. Le forme del suo corpo assumono un carattere geometrico o addirittura cilindrico in paragone alla caffettiera che la affianca, mentre le pieghe del suo vestito sono rigide. La posizione delle braccia della domestica sottolineano la somiglianza del soggetto e del suo atteggiamento agli oggetti inanimati.\nUna delle caratteristiche pi\u00f9 evidenti dell'opera \u00e8 la mancanza di profondit\u00e0 dello spazio. L'effetto \u00e8 creato probabilmente dalla prospettiva rovesciata del tavolino e dalla presenza di un'enorme porta chiusa che si trova immediatamente alle spalle della donna. Il pittore vuole, inoltre, mettere in evidenza la monumentalit\u00e0 delle forme e lasciare in secondo piano l'attenzione ai particolari.\nLa decorazione floreale della tappezzeria sulla parete sembra essere l'unico elemento a dare un tocco di delicatezza e morbidezza a quest'insieme di forme plastiche e rigide che caratterizzano l'intera opera di C\u00e9zanne."}
{"id": "1099665", "revid": "1728", "url": "https://it.wikipedia.org/wiki?curid=1099665", "title": "Campania antica", "text": "La Campania antica (spesso identificata anche come Campania Felix o anche ager Campanus) indicava originariamente il territorio della citt\u00e0 di Capua antica nel periodo romano, e in seguito anche le pianure dei diversi municipi confinanti. Fu un territorio molto vasto se confrontato con le altre citt\u00e0 italiche del periodo romano e pre-romano, ma le dimensioni erano inferiori all'omonima regione moderna.\nLa Campania antica si estendeva dalle pendici del monte Massico (a nord) fino a lambire a sud i Campi Flegrei e l'area vesuviana. Inizialmente includeva anche l\"'ager Falernus\", poi fu fortemente ridimensionato da Roma a causa dell'alleanza della citt\u00e0 di Capua con Annibale.\nI principali centri abitati di questa regione storica furono (da nord a sud) Capua, Atella, Liternum, Cumae, Baia, Puteoli, Acerrae, Nola, Neapolis, Caprae, Oplontis, Pompei, Sorrentum, Stabiae, Nuceria Alfaterna e Salernum.\nGrazie alla fertilit\u00e0 del terreno dovuto anche alla presenza del fiume Volturno si merit\u00f2 il nome di \"Campania Felix\".\nEt\u00e0 classica.\nSecondo il filologo romano Sesto Pompeo Festo (II sec. d.C.) il nome pre-romano della Campania era \"Oscor\", nome da cui avrebbero quindi tratto il loro i popoli osci che l'abitavano (\"Osci enim a regione Campani\u00e6, quae est Oscor, vocati sunt.\" Il toponimo Campania, risalente al V secolo a.C., \u00e8 di origine classica. L'ipotesi pi\u00f9 accreditata \u00e8 che esso derivi dal nome degli antichi abitatori di Capua. Da Capuani, infatti, si avrebbe Campani e, quindi, Campania. Inoltre sia Livio, sia Polibio, dicono di un \"Ager Campanus\" con un chiaro riferimento a Capua e al territorio ad essa circostante. In seguito alla divisione augustea delle province della penisola, il concetto di Campania si estese oltre i suoi originari confini andando a ricomprendere un territorio ben pi\u00f9 vasto dell'area circostante Capua. Il termine Campania and\u00f2 ad indicare una generica area di pianura, probabilmente in assonanza con \"campus\" e, in particolare, il termine inizi\u00f2 a riferirsi anche alla parte pianeggiante del Lazio (Campania di Roma, in seguito Campagna romana, e Comitato di Campania, poi Campagna e Marittima). \u00c8 in questo quadro che al nome Campania si affianca l'aggettivo \"felix\". La sua introduzione si deve a Plinio il Vecchio, il quale avverte la necessit\u00e0 di distinguere la Campania Antiqua dal nuovo concetto pi\u00f9 esteso di Campania, che includeva la cosiddetta Campania Nova (la Campania di Roma). L'attributo felix nasce, quindi, non tanto per indicare la feracit\u00e0 del territorio, quanto per identificare in maniera univoca una specifica fetta di territorio: la Campania di Capua.\nLa Campania antica, chiusa tra gli Appennini e il mare, aveva come confini, a Sud, il fiume Sele e, a nord, il Garigliano (secondo Plinio il Vecchio, invece, la citt\u00e0 di Sinuessa). Il territorio della Campania, assieme al Latium, venne a far parte, nella suddivisione augustea, della Regio I: Latium et Campania.\nMedioevo.\nNel medioevo, il toponimo \"Terra Laboris\", registrato per la prima volta nel 1092 (anche se ci sono dubbi sull'originalit\u00e0 del documento), venne a sostituire il nome \"Campania\". Il nuovo toponimo sostituir\u00e0 ufficialmente l'antico nella suddivisione territoriale normanna. Dal VII secolo infatti, a causa del prevalere del Ducato di Napoli, venne meno nel linguaggio il collegamento tra il toponimo latino Campania e ci\u00f2 che esso indicava originariamente: in maniera emblematica le carte geografiche, dal 1500 al 1700 circa, riportano l'indicazione \"Terra Laboris olim Campania felix\".\nL'unit\u00e0 della Campania si estese in epoca medievale costituendo prima una contea e poi un principato (Signoria di Capua) e dur\u00f2 fino al Regno delle Due Sicilie costituendone il giustizierato (poi provincia) di Terra di Lavoro che ebbe come capoluogo Capua fino al diciannovesimo secolo e poi Caserta.\nLa Terra di Lavoro del Regno delle Due Sicilie, a differenza della Campania di epoca antica e della regione amministrativa attuale della Repubblica Italiana, era costituita dalla quasi totalit\u00e0 della provincia di Caserta, la parte sud delle province di Latina e Frosinone e parte delle province di Napoli, Avellino e Isernia.\nIl problema della \"limitatio\".\nL'esatta definizione dei confini della Campania \u00e8 ancora una questione aperta (vedi bibliografia) resa ancor pi\u00f9 problematica prima dallo spostamento deciso dalla \"Civitas Capuana\" del centro della citt\u00e0 verso il fiume Volturno in epoca medievale (ca. 800) e poi, in epoca unitaria (fine 1800), dalla separazione dalla citt\u00e0 di Capua della sua frazione di \"Santa Maria Maggiore\" con il nome di Santa Maria Capua Vetere."}
{"id": "1099668", "revid": "787565", "url": "https://it.wikipedia.org/wiki?curid=1099668", "title": "Henri Gatien Bertrand", "text": "Biografia.\nLa sua vita \u00e8 fortemente intrecciata con quella di Napoleone Bonaparte che aveva in lui la massima fiducia e lo onor\u00f2 nel 1808 con il titolo di conte.\nNel 1809 diresse la costruzione dei ponti sui quali i francesi attraversarono il Danubio nel corso della battaglia di Wagram.\nIl 9 aprile 1811 succede a Marmont come governatore delle province Illiriche. Non ebbe successo nell'incarico perch\u00e9 ritenuto esitante nel prendere decisioni. Alla fine del 1812 Napoleone lo dovette sollevare dall'incarico e gli assegn\u00f2 il comando del IV Corpo della \"Grande Arm\u00e9e\". Il 18 novembre 1813, a seguito della morte di Duroc nella battaglia di Bautzen, venne nominato Gran Maresciallo di corte e prese residenza al Palazzo delle Tuileries.\nDurante la guerra della sesta coalizione del 1813, comand\u00f2 il IV Corpo che condusse in battaglia a Gro\u00dfbeeren, Dennewitz, Wartenburg e nella battaglia di Lipsia.\nDopo la sconfitta a Lipsia, fu grazie alla sua iniziativa se l'esercito francese non fu totalmente distrutto. Accompagn\u00f2 Napoleone all'isola d'Elba nel 1814 e ritorn\u00f2 con lui nel 1815 per i Cento Giorni. Ebbe un comando nella battaglia di Waterloo e dopo la sconfitta, accompagn\u00f2 Napoleone all'isola di Sant'Elena. Condannato a morte in contumacia il 7 maggio 1816, non ritorn\u00f2 in Francia che dopo la morte di Napoleone. Luigi XVIII gli concesse l'amnistia il 24 ottobre 1821 e gli consent\u00ec di mantenere il grado militare.\nAccolto al suo ritorno trionfalmente a Calais, si divise tra le sue terre di Laleuf vicino Ch\u00e2teauroux e il suo piccolo palazzo parigino di \"rue de la Victoire\".\nNominato a capo dell'\u00c9cole polytechnique nel novembre 1830, fu eletto deputato lo stesso anno, ma perse le elezioni successive nel 1834 e si ritir\u00f2 a vita privata. Sua moglie Fanny de Dillon (figlia di Arthur de Dillon) mor\u00ec di cancro al seno il 10 marzo 1836. Si trasfer\u00ec in Martinica per tre anni per sfuggire alle difficolt\u00e0 di dover seguire i figli, con il pretesto di curare le piantagioni di canna da zucchero della suocera.\nNel 1840 venne scelto per accompagnare il principe di Joinville a Sant'Elena per recuperare e riportare in Francia le spoglie dell'imperatore. Ricevuto l'incarico, consegn\u00f2 la spada di Napoleone, che aveva custodito per tutto il tempo, al re Luigi Filippo. Torn\u00f2 dalla spedizione e fu uno dei quattro ufficiali che scort\u00f2 a cavallo il feretro durante il funerale solenne che si tenne a Parigi il 15 dicembre 1840.\nPart\u00ec per un lungo viaggio verso i Caraibi e gli Stati Uniti d'America e ritorn\u00f2 in Francia per morire a Ch\u00e2teauroux all'et\u00e0 di settant'anni. Alla cerimonia funebre partecip\u00f2 il solo figlio Arthur.\nIl 5 maggio 1847, a seguito della proposta del colonnello e deputato Armand de Bricqueville, le spoglie furono traslate a Parigi per essere tumulate presso l'H\u00f4pital des Invalides di fronte a Duroc. Dopo la traslazione della tomba di Napoleone nella attuale cripta disegnata da Louis Visconti, \u00e8 tornato a occupare una posizione di onore, all'ingresso della sala, vicino all'imperatore che serv\u00ec durante la vita.\nLa sua commovente fedelt\u00e0 lo rese molto popolare in Francia."}
{"id": "1099669", "revid": "767487", "url": "https://it.wikipedia.org/wiki?curid=1099669", "title": "Come tu mi vuoi", "text": "Come tu mi vuoi \u00e8 un dramma scritto alla fine degli anni venti da Luigi Pirandello. Prende lo spunto da un avvenimento di cronaca realmente accaduto tre anni prima (si tratta del caso Bruneri-Canella o dello \"smemorato di Collegno\").\nLa vicenda di \"Come tu mi vuoi\" riguarda un personaggio enigmatico di cui all'inizio non si conosce il nome, l'Ignota. Questa \"femme fatale\" svolge una vita mondana ed abita presso una famiglia a Berlino. \u00c8 l'amante del padre di famiglia, il signor Salter, e pare abbia anche un rapporto carnale con \u00abMop\u00bb, la figlia di lui. Attraverso la conoscenza di un personaggio chiamato Boffi, accade all'Ignota un fatto inaspettato: le si presenta infatti l'occasione di rifarsi completamente una vita nel suo paese di origine, l'Italia. Il dramma ricorda quindi per certi versi le tematiche di doppia identit\u00e0 de Il fu Mattia Pascal.\nPirandello si era recato diverse volte in Germania: nel pezzo si nota anche il contrasto tra la vita metropolitana del primo dopoguerra berlinese, dinamica e peccaminosa, e l'arretratezza della provincia italiana, oppressa dal proprio passato.\nL'attrice Marta Abba fu la principale partner artistica di Pirandello interpretando l'Ignota, consigliandolo, coinvolgendo la sua compagnia e curando le vicende della \"pi\u00e8ce\" e delle pubblicazioni del dramma.\nInoltre, la parte dell'Ignota si rivel\u00f2 particolarmente adatta alle caratteristiche della celeberrima Greta Garbo per un breve adattamento cinematografico del 1932: \"As you desire me\"."}
{"id": "1099679", "revid": "89688", "url": "https://it.wikipedia.org/wiki?curid=1099679", "title": "Kon Ichikawa", "text": "Biografia.\nAppassionato fin da piccolo di disegno e pittura, ha una rivelazione quando vede sullo schermo i primi cartoni animati di Walt Disney. Decide cos\u00ec, una volta terminati gli studi, di cercare lavoro nell'industria giapponese del cinema d'animazione e, dopo una lunga gavetta come disegnatore anche durante il periodo bellico (era stato respinto alla visita di leva perch\u00e9 di salute cagionevole), esordisce nel 1947 con il mediometraggio a pupazzi animati \"Musume Dojoji\" (\"Una ragazza al tempio di Dojo\"). Il lavoro non verr\u00e0 mai proiettato in pubblico per ragioni burocratiche (non aveva avuto il visto di censura preventiva delle autorit\u00e0 di occupazione americana dato che la sua lavorazione era iniziata prima dello sbarco alleato) e la pellicola finisce dimenticata in qualche magazzino. \u00c8 stata ritrovata solo pochi anni fa e oggi \u00e8 archiviata presso la Cin\u00e9math\u00e8que Fran\u00e7aise.\nNello stesso periodo Ichikawa dirige il suo primo film a soggetto, \"I fiori si schiudono\" (\"Hana hiraku\"), opera che segna il suo incontro con Natto Wada (pseudonimo di Yumiko Mogi), laureata in letteratura inglese, che sposa nel 1948. Wada ha talento nell'adattare opere letterarie per lo schermo (in Giappone \u00e8 rarissimo che per il cinema si utilizzi un soggetto originale) e i due cominciano a lavorare insieme, producendo fino al 1965 ben 34 sceneggiature per altrettanti film.\nDal 1950 al 1956 Ichikawa si dedica a una serie di commedie che gli daranno popolarit\u00e0, senza comunque superare i confini giapponesi, e gli faranno meritare l'appellativo di \"Frank Capra nipponico\". La svolta arriva con il successivo \"Biruma no tategoto\" (\"L'arpa birmana\"), del 1956. L'opera \u00e8 tratta da una novella scritta nel 1950 e molto diffusa anche nelle scuole giapponesi, che ricerca negli orrori della guerra il vero significato e la dignit\u00e0 della vita umana. Dopo un laborioso lavoro di sceneggiatura sempre ad opera della moglie, Ichikawa realizza con pochi mezzi (contrariamente a quanto si pensa, la lavorazione si svolge quasi totalmente in Giappone) il suo film-simbolo.\nIntanto, in occidente, gli organizzatori dei grandi festival internazionali cominciano a invitare pellicole provenienti da cinematografie lontane e sulla stampa si comincia a parlare di Kurosawa e di Mizoguchi. Quando alla XVII Mostra del cinema di Venezia viene proiettata \"L'arpa birmana\", il pubblico che pensava di aver a che fare con l'opera di un \"discreto mestierante\" si trova invece di fronte a un capolavoro. La giuria, presieduta da Luchino Visconti, per contrasti tra i componenti quell'anno decide di non assegnare il Leone d'oro, ma il film di Ichikawa raccoglie comunque la maggioranza dei consensi.\nIl successivo film che arriva in occidente \u00e8 \"Enjo\": tradotto \"Conflagrazione\" (conosciuto, anche, come \"La fiamma del tormento\"). Anche questo viene presentato a Venezia (1958) e, pur destando interesse e rispetto, non entusiasma i critici come il precedente.\n\"Nobi\" (\"Fuochi nella pianura\") (1959) riprende il tema della guerra gi\u00e0 descritto con \"L'arpa birmana\", questa volta con immagini ancora pi\u00f9 crude e violente. Il film guadagner\u00e0 al Festival di Locarno il Pardo d'oro nel 1961.\nDello stesso periodo \u00e8 \"Kagi\" (\"La chiave\") tratto dallo stesso romanzo di Junichiro Tanizaki che ha ispirato l'omonimo film di Tinto Brass, realizzato nel 1983.\n\u00c8 la prima volta che gira a colori; la trama, a contenuto erotico, viene svolta in maniera molto sottile e raffinata, senza scadere nella pornografia malgrado le numerose scene scabrose. Al Festival di Cannes verr\u00e0 proiettato nel 1960, ma non verr\u00e0 mai distribuito in Italia.\nNel 1962 esce \"La colpa\" (\"Hakai\"). Nel 1964 Ichikawa decide di non realizzare pi\u00f9 film a soggetto. Anche la moglie \u00e8 stanca di lavorare in un cinema che ha cambiato la sua grammatica e \"non ha pi\u00f9 cuore\". L'ultima opera alla quale lavorano insieme \u00e8 \"Tokyo Orimpikku\", (\"Le Olimpiadi di Tokyo\"), documentario uscito nel 1965 e considerato da molti una testimonianza altamente poetica dell'evento, pari a quella che rese famosa Leni Riefenstahl in occasione dei giochi di Berlino del 1936. Nonostante i riconoscimenti ottenuti in tutto il mondo (Cannes fu il primo), oggi non esiste pi\u00f9 la versione montata da Ichikawa: le autorit\u00e0 olimpiche si sono arrogate il diritto di montare e smontare l'enorme quantit\u00e0 di girato, dando origine a sei-sette versioni diverse del film a seconda del mercato al quale viene destinato, dalle quali ovviamente il regista si dissocia, non riconoscendole come sue anche se portano la sua firma.\nTra i tanti progetti di documentario ai quali lavora dopo aver acquisito enorme fama per il film sulle Olimpiadi, Ichikawa ha occasione di guardare alla televisione giapponese un episodio di Topo Gigio e, ricordandosi delle sue origini, decide di rimettersi a lavorare a un film di pupazzi animati proprio con lui come protagonista. Si mette allora in contatto con Maria Perego, autrice del pupazzo, ed elabora un dramma morale, con Topo Gigio che tra varie avventure deve sottrarre la bomba atomica a un gruppo di criminali che voleva farne uso. \"Toppo J\u012bjo no botan sens\u014d\" (\"Topo Gigio e la guerra del missile\") sar\u00e0 un fiasco totale e verr\u00e0 stroncato sia dai critici giapponesi che da quelli occidentali.\nDopo un celebratissimo documentario sul Giappone proiettato a Osaka in occasione dell'Expo '70, Ichikawa riprende a lavorare su storie a soggetto e la sua attivit\u00e0 copre sia il cinema che la televisione. Nel 1970, insieme a Masaki Kobayashi, Akira Kurosawa e Keisuke Kinoshita, fonda la casa di produzione indipendente Yonki-no-Kai. L'unico film prodotto dalla societ\u00e0, \"Dodes'ka-den\" di Kurosawa, \u00e8 un insuccesso commerciale che pone fine alle attivit\u00e0 della compagnia.\nNel 1985 realizza anche un remake a colori dell\"'Arpa birmana\".\nCon pi\u00f9 di novanta lavori, Ichikawa \u00e8 considerato, assieme a Kurosawa, Mizoguchi, Kobayashi e Yasujir\u014d Ozu, uno dei maestri del cinema giapponese. Malgrado lo stile disuguale, dovuto alla grande variet\u00e0 delle tematiche che ha toccato nella sua carriera, dalla commedia all'erotismo, dalla guerra allo sport, dalle storie per ragazzi ai film in costume, il suo messaggio \u00e8 straordinariamente chiaro e il suo linguaggio impeccabile.\nMuore di polmonite, in un ospedale di Tokyo il 13 febbraio 2008, all'et\u00e0 di 92 anni."}
{"id": "1099681", "revid": "77358", "url": "https://it.wikipedia.org/wiki?curid=1099681", "title": "Ager Campanus", "text": ""}
{"id": "1099687", "revid": "71433", "url": "https://it.wikipedia.org/wiki?curid=1099687", "title": "James Ballard", "text": ""}
{"id": "1099689", "revid": "289247", "url": "https://it.wikipedia.org/wiki?curid=1099689", "title": "Complesso Eremo dei Camaldoli", "text": ""}
{"id": "1099697", "revid": "35707", "url": "https://it.wikipedia.org/wiki?curid=1099697", "title": "Souvenir d'italie", "text": ""}
{"id": "1099699", "revid": "1305772", "url": "https://it.wikipedia.org/wiki?curid=1099699", "title": "Souvenir d'Italie", "text": ""}
{"id": "1099711", "revid": "118834", "url": "https://it.wikipedia.org/wiki?curid=1099711", "title": "Il giardino (Van Gogh)", "text": ""}
{"id": "1099721", "revid": "125650137", "url": "https://it.wikipedia.org/wiki?curid=1099721", "title": "Angelo Italia", "text": "\u00c8 stato uno dei protagonisti della stagione barocca in Sicilia nella seconda met\u00e0 del Seicento.\nBiografia.\nI modi e i tempi della sua formazione non sono stati ancora chiariti. Nel 1671 diviene frate gesuita e lavor\u00f2, come consuetudine, soprattutto per l'ordine, risiedendo a lungo nel collegio gesuitico di Palermo, ma spostandosi in diversi centri della Sicilia, per progettazioni e consulenze richieste dalle varie sedi gesuitiche.\nPartecip\u00f2 infatti ai lavori per la Casa Professa realizzando una cupola, oggi non pi\u00f9 esistente..\nNel 1685 ebbe modo di vedere a Messina le opere di Guarino Guarini che lo influenzarono in modo decisivo. Non \u00e8 invece documentato un suo soggiorno a Roma, che comunque risulta molto probabile visto che il suo repertorio stilistico presuppone la conoscenza delle opere di Borromini, Rainaldi, Dalla Porta.\nTra il 1685 e il 1692 fu al servizio del potente e colto Carlo Carafa Branciforte principe di Butera per la realizzazione della \"Chiesa di S. Maria della Neve\" (Chiesa Madre) di Mazzarino.\nDopo il 1693 si occup\u00f2 della ricostruzione di Avola e Noto e rimane nella Sicilia orientale fino al 1700, quando torna a Palermo, dove muore.\nStilisticamente prossimo alle idee di Guarino Guarini, caratteristico \u00e8 il ricorso alla forma esagonale nello sviluppo in pianta di alcuni degli edifici costruiti sotto la sua direzione quali la \"Cappella del Crocifisso\" nel Duomo di Monreale e la chiesa palermitana di San Francesco Saverio, nella quale a un impianto centrico di forma ottagonale s'innestano quattro cappelle esagonali.\nOpere.\nArchitettura.\nChiesa di Sant'Angelo Carmelitano a Licata (dal 1653).\nL'attribuzione del progetto complessivo ad Angelo Italia e il suo ruolo nel lungo cantiere sono incerti, anche se esiste un progetto del 1658 a lui attribuito e sono state rilevate analogie stilistiche. Potrebbe essere stata la sua prima opera. Certo \u00e8 invece il progetto della cupola (1696) eseguito da Angelo Italia, ormai in vecchiaia, con un insolito tamburo di forma complessa.\nChiesa di Maria Santissima del Rosario a Palma di Montechiaro (1666).\nLa chiesa, fatta edificare dalla famiglia Tomasi di Lampedusa, fondatori e feudatari della citt\u00e0, \u00e8 a pianta longitudinale con tre navate, transetto e cupola. Posta sulla sommit\u00e0 di una scalinata, \u00e8 caratterizzata da una facciata chiusa tra due campanili, a due ordini sovrapposti di colonne che rilevano dalla muratura e frontoni spezzati. \nChiesa di S. Girolamo a Polizzi Generosa (1681).\nAnnessa al collegio dei gesuiti, fu quasi contemporanea alla pi\u00f9 conosciuta chiesa di San Francesco Saverio e presenta anch'essa una pianta centrale ottagonale con cappelle radiali, a dimostrazione dell'interesse dell'architetto per questa tipologia architettonica. Questa chiesa fu il modello in scala 1:1 per la costruzione del san Saverio di Palermo.\nChiesa di San Francesco Saverio a Palermo (1685).\nLa Chiesa di San Francesco Saverio fu realizzata tra il 1685 e il 1710 nel quartiere dell'Albergharia a Palermo. L'edificio \u00e8 considerato il capolavoro dell'architetto e presenta un impianto centrale ottagonale, risultato di una sovrapposizione tra una pianta a croce greca e un quadrato, in corrispondenza dei cui vertici si trovano quattro cappelle a pianta esagonale collegate tra di loro a formare una sorta di deambulatorio. Lo spazio centrale \u00e8 coperto con un'ampia cupola poggiante solo su robuste colonne. Le cappelle laterali sono anch'esse coperte con piccolo e luminose cupolette.\nIl risultato \u00e8 uno spazio complesso e pienamente barocco i cui riferimenti possono essere cercati, in particolare, nell'opera di Guarini e del Borromini. Nella chiesa sono state ricercate complesse simbologie e richiami al Tempio salomonico. La chiesa riproduce il San Carlino di Borromini, con la modifica dell'ovale ricondotto a cerchio e le 4 cappellette esagonali aperte sul vano centrale. La cupola, pensata senza tamburo, fu realizzata dopo la morte dell'autore che per questo eccezionale spazio interno aveva previsto la luce a croce di sant'Andrea proveniente appunto dalle cupolette delle 4 cappelle esagonali.\nChiesa di Santa Maria della Neve a Mazzarino.\nChiesa Madre del paese, commissionata da Carlo Carafa Branciforte principe di Butera, fu progettata con un'unica grandissima navata coperta a botte (sull'esempio della Cattedrale di Piazza Armerina). La presenza in cantiere di Angelo Italia \u00e8 documentata, a varie riprese, fin dal 1685. Rimase incompiuta, forse per difficolt\u00e0 tecniche relative alla copertura a volta, forse per la morte del committente, e fu completata solo nell'Ottocento, ma a tre navate. Rimane come testimonianza del progetto originale la facciata, anch'essa incompleta. Rimase incompiuta per il trasferimento di Carlo Maria Carafa ad Occhiol\u00e0, dopo il terremoto del 1693; dove costru\u00ec la nuova citt\u00e0 di Grammichele: un grande orologio solare: la summa dei suoi studi sulle meridiane. \nBasilica di Santa Maria Assunta ad Alcamo(1699).\nProgettata dall'anziano architetto in collaborazione con Giuseppe Diamante. Edificio a tre navate di cui quella centrale coperta a botte ribassata e lunettata, su grandi colonne monolitiche. Fu realizzata, su preesistenze medievali, dopo la morte dell'architetto e adornata di grandi affreschi del fiammingo Guglielmo Borremans. La facciata, di Emanuele Cardona, \u00e8 del tardo Settecento.\nUrbanistica.\nDopo il terremoto del gennaio del 1693 che rase al suolo numerosi centri abitati della Sicilia sud-orientale, la ricostruzione avvenne spesso con la realizzazione di un nuovo organismo urbano su di un nuovo sito. \nPoco dopo il sisma, il principe di santa Flavia incaric\u00f2 di progettare la ricostruzione di Avola Angelo Italia, allora attivo a Palermo. Il frate con mezzi di trasporto di fortuna, a marzo \u00e8 gi\u00e0 sul posto per scegliere il nuovo sito e dare il progetto della nuova citt\u00e0. Da l\u00ec passa a Lentini e poi a Noto. Questi tre progetti di nuova urbanizzazione ne fanno la figura pi\u00f9 importante della ricostruzione.\nProgetto di Avola (1693).\nPer Avola, Angelo Italia scelse un'area pianeggiante, ricca d'acqua e relativamente vicina al mare sulla quale tracci\u00f2 la pianta. La localizzazione fu contrastata dall'autorit\u00e0 vicereale che la riteneva poco difendibile, ma prevalse. Nel 1694 furono iniziati i lavori relativi ai vari edifici.\nLo schema urbanistico concilia una forma esagonale con due direttrici che si incontrano ortogonalmente in una piazza esagonale e che definiscono moduli quadrati di circa 100 metri di lato. Tale disegno, confrontabile anche con quello contemporaneo usato per la ricostruzione di Grammichele, pu\u00f2 essere riferito in generale alla tradizione teorica rinascimentale (Francesco di Giorgio Martini) ma sembra essere pervenuto nella cultura siciliana tramite il trattato di architettura militare allora pi\u00f9 conosciuto: \"I Quattro Primi Libri di Architettura\" di Pietro Cataneo.\nL'architetto stesso con l'ausilio di 50 operai, tracci\u00f2 sul terreno lo schema della nuova citt\u00e0, definendo non solo le strade e le mura, ma anche la posizione degli edifici pubblici e i lotti privati.\nProgetto di Lentini (1693).\nAnche per Lentini Angelo Italia aveva provveduto, oltre che a disegnare un piano, ad individuare un altro sito dove ricostruire la citt\u00e0, completamente distrutta nel terremoto, come aveva previsto il duca di Camastra, vicario del re per la ricostruzione.\nMa il tentativo fallisce per l'opposizione della popolazione e della Chiesa locale.\nLa citt\u00e0 venne ricostruita sul vecchio sito, ma l'operazione dur\u00f2 molti anni e comport\u00f2 ingenti spese."}
{"id": "1099727", "revid": "18323", "url": "https://it.wikipedia.org/wiki?curid=1099727", "title": "K\u00c0", "text": "K\u00c0 \u00e8 uno show del Cirque du Soleil, creato e diretto da Robert Lepage. Viene rappresentato stabilmente al MGM Grand Hotel a Las Vegas, Nevada. \nStoria.\nPer la sua creazione e per la costruzione del suo teatro, furono spesi 165 milioni di dollari.\nK\u00c0 \u00e8 la prima produzione del Cirque du Soleil che si differenzia dal tradizionale format della compagnia, infatti \u00e8 pi\u00f9 simile a uno show tipico di Las Vegas. La trama della storia \u00e8 pi\u00f9 articolata ma anche molto lineare e facile da comprendere, a differenza di quelle pi\u00f9 astratte presenti nelle altre produzioni del Cirque.\nIl Palcoscenico.\nK\u00c0 \u00e8 l'unico spettacolo del Cirque du Soleil ad esser privo del tradizionale palcoscenico: al suo posto vengono utilizzate sette piattaforme flottanti che ruotano e si muovono con gli artisti in cima. Questa scenografia mobile appare e scompare, si gira da orizzontale a verticale, dando modo al pubblico di osservare lo spettacolo attraverso molteplici visuali, compresa la panoramica 'dall'alto'. Il teatro e la scenografia furono progettati dall'architetto Inglese Mark Fisher. Il design strutturale delle piattaforme fu curato dall'ingegnere di New York Mal McLaren.\nTrama.\nK\u00c0 narra la storia di due gemelli (un fratello ed una sorella) eredi al Trono Imperiale, che vengono separati durante un assedio al palazzo dell'Imperatore. Durante il loro viaggio per riunirsi, i due gemelli non solo iniziano a conoscere il loro destino, ma comprendono anche il significato del Dualismo ed il potere che esso ha. Durante il percorso, i gemelli ed i loro compagni s'imbattono nel dualismo in una variet\u00e0 di forme che vanno dal potere dell'amore sino al conflitto tra il bene ed il male."}
{"id": "1099728", "revid": "158286", "url": "https://it.wikipedia.org/wiki?curid=1099728", "title": "Teatro Massimo di Palermo", "text": ""}
{"id": "1099732", "revid": "125985680", "url": "https://it.wikipedia.org/wiki?curid=1099732", "title": "Raddoppiamento fonosintattico", "text": "In linguistica, il raddoppiamento (fono)sintattico (anche \"geminazione sintagmatica\", \"raddoppiamento sintagmatico\" o \"rafforzamento (fono)sintattico\" o, ancora, \"cogeminazione\") \u00e8 un fenomeno di raddoppiamento sub\u00ecto nella pronuncia dalla consonante iniziale di una parola legata alla precedente:\n\u00c8 tipico di alcune varianti della lingua italiana (inclusa la pronuncia neutra), ma \u00e8 presente anche in finlandese (dove \u00e8 indicato come \"rajageminaatio\").\nIn italiano.\nNel primo esempio, la parola \"casa\" viene interessata dal raddoppiamento. Si tratta di un fenomeno non solo legato alla pronuncia ma, come suggerisce il nome, di un fenomeno di sintassi. Infatti, la catena del parlato normalmente non prevede pause tra le parole: la pronuncia delle parole pu\u00f2 quindi essere influenzata dalla loro posizione nella frase. Nel caso pi\u00f9 tipico, il raddoppiamento \u00e8 dovuto alla presenza, prima della consonante raddoppiata, di un monosillabo oppure di una sillaba accentata (nel primo e nel secondo esempio, la consonante rinforzata \u00e8 preceduta da una preposizione).\nIl fenomeno \u00e8 tipico del toscano e dell'italiano centro-meridionale, ma quasi totalmente assente al Nord. Poich\u00e9 \u00e8 regolare nei dialetti toscani e centrali, fa parte della pronuncia normativa (ortoepia) dell'italiano standard, tanto da essere insegnato nelle scuole di dizione, e rintracciabile nella grafia univerbata di diverse locuzioni fisse: \"affinch\u00e9\", \"appunto\", \"appena\", \"davvero\", \"ovvero\", \"sicch\u00e9\", \"soprattutto\", \"giammai\", \"cosiddetto\", \"frattanto\", \"lass\u00f9\", \"ammodo\", \"neppure\", \"sebbene\", \"ossia\" ecc.\nOrigine e diffusione geografica.\nPare che l'origine del raddoppiamento sintattico sia da attribuire all'assimilazione di consonanti finali latine:\nIn pratica, nell'esempio avremmo l'incontro tra una \"d\" ed una \"b\", il quale porterebbe alla formazione di una \"b\" doppia.\nIl raddoppiamento fonosintattico, in quanto fenomeno tipico della lingua parlata, non presenta una fenomenologia uniforme in tutte le variet\u00e0 regionali dell'italiano. Diversamente dalla norma scritta, pi\u00f9 facilmente interiorizzabile perch\u00e9 inequivocabilmente fissata sulla pagina (stampata, web, ecc.), le regole del raddoppiamento fonosintattico vengono variamente interferite nelle diverse regioni dalle norme dialettali soggiacenti. Cos\u00ec, ad esempio, il rinforzamento si effettua soprattutto a sud della linea La Spezia-Rimini, poich\u00e9 a nord di essa i dialetti tendono a evitare le consonanti doppie, mentre nell'Italia meridionale, dove a livello dialettale si riscontrano sistemi di raddoppiamento, si tende ad applicare il raddoppiamento anche dove la lingua standard non lo prevede.\nIl suo uso regolato fa parte della lingua standard ed \u00e8 sicuramente uno dei punti di maggior interesse per i programmi dei corsi di dizione rivolti a giornalisti, attori ecc. Due sono i pi\u00f9 autorevoli strumenti su cui verificare la congruenza di una pronuncia (compreso il rinforzamento fonosintattico) con quella standard: il \"Dizionario di Ortografia e di Pronunzia\" di Bruno Migliorini, Carlo Tagliavini e Piero Fiorelli (che riporta la pronuncia classica), e il \"Dizionario di Pronuncia Italiana\" di Luciano Canepari (per lo standard moderno).\nAll'interno di parlate specifiche ristrette ad isolati contesti geografici, il raddoppiamento fonosintattico pu\u00f2 avere valore fonetico distintivo, ovvero la sua presenza o assenza determina una differenza di significato in quanto viene pronunciato. Si veda per esempio in napoletano \" 'a casa\" , \"la casa\", e \"a casa\" \"a casa\".\nCasi tipici in italiano standard.\nIl raddoppiamento avviene soprattutto:\nAdoperando la terminologia del fonetista Canepari, i casi 1, 2 e 3 sono detti di \"cogeminazione\", mentre il 4 di \"pregeminazione\". Non tutti i monosillabi sono geminanti (esempio, l'articolo determinativo lo rifiuta): non provocano il raddoppiamento fonosintattico gli articoli e i pronomi clitici (\"lo, la, li, le\" eccetera). Inoltre non tutte le parole sono geminabili: esistono cio\u00e8 parole che, ad esempio, pur seguendo un monosillabo geminante, non raddoppiano l'iniziale consonantica, e ne esistono poi altre (dette \"autogeminanti\") che invece raddoppiano anche se non precedute da una parola geminante.\nPer ciascun dialetto e per ciascuna forma d'italiano regionale non varranno comunque le stesse regole del dialetto fiorentino o dell'italiano neutro. Tuttavia, la maggioranza dei casi \u00e8 la stessa in tutta l'Italia centromeridionale.\nMonosillabi cogeminanti.\nI monosillabi producenti raddoppiamento sono tutti sillabe aperte, finenti in vocale o con dittongo ascendente (i monosillabi con dittongo discendente, es. \"poi\", non producono raddoppiamento), questi ultimi, in genere, possiedono gi\u00e0 un accento scritto che, come nei polisillabi, indica gi\u00e0 l'obbligatoriet\u00e0 del raddoppiamento cos\u00ec come avviene per quelli monovocalici con accento distintivo.\nLa lista dei monosillabi italiani \u00e8 la seguente:\nUniverbazione e raddoppiamento.\nTalvolta il raddoppiamento \u00e8 visibile anche a livello ortografico. Questo si verifica ad esempio in alcune parole composte (\"contraccolpo, soprattutto, sopralluogo\") in cui la consonante viene scritta due volte. Si tratta comunque di un'eccezione alla regola, anche se interessante per spiegare il raddoppiamento di \"l\" in alcune preposizioni articolate (\"delle, allo, dalla\" eccetera).\nNelle parole che hanno subito un processo di univerbazione, il raddoppiamento fonosintattico \u00e8 presente quindi anche graficamente. Di seguito la lista di alcune parole lemmatizzate dai dizionari che presentano il raddoppiamento fonosintattico."}
{"id": "1099734", "revid": "3115", "url": "https://it.wikipedia.org/wiki?curid=1099734", "title": "Pollici", "text": ""}
{"id": "1099735", "revid": "264444", "url": "https://it.wikipedia.org/wiki?curid=1099735", "title": "Atlantis (Stargate)", "text": ""}
{"id": "1099761", "revid": "125235945", "url": "https://it.wikipedia.org/wiki?curid=1099761", "title": "Tervel di Bulgaria", "text": "Biografia.\nNoto nelle fonti storiografiche bizantine con i nomi alternativi di \"Tarvel\", o \"Terval\", o \"Terbelis\", secondo la cronologia dei Knia\u017a (\u041a\u041d\u046a\u0417\u042a) bulgari nota come \"Nominalia dei Knia\u017a bulgari\" appartenne al clan dei Dulo e regn\u00f2 per circa 21 anni. Secondo la cronologia del tempo Tervel avrebbe regnato dal 695 al 715, ma fonti pi\u00f9 moderne spostano il corso del suo regno al periodo 700 - 721.\nLe fonti contemporanee e le tradizioni popolari pongono Tervel come figlio ed erede di diritto del precedente sovrano bulgaro, Asparuh, fondatore del Primo Impero bulgaro, forse morto in battaglia contro i Cazari.\nTervel appare per la prima volta nelle fonti bizantine nel 704, quando venne convocato dall'imperatore bizantino Giustiniano II allora in esilio. L'imperatore bizantino assold\u00f2 il condottiero bulgaro nel tentativo di riconquistare il trono in cambio della sua amicizia, di ricchezze e della mano di sua figlia. Con un esercito forte di 15.000 cavalieri, Tervel e Giustiniano marciarono verso Costantinopoli e riuscirono a conquistare la citt\u00e0 nel 705. \nDopo aver ripreso possesso del trono di Bisanzio, l'imperatore Giustiniano II si dedic\u00f2 alla vendetta contro i suoi nemici, Leonzio e Tiberio III, facendoli giustiziare insieme a tutti i loro sostenitori. Dopo aver compiuto la sua vendetta, Giustiniano ricompens\u00f2 Tervel con molti doni, tra i quali il titolo di \"kaisar\" (Cesare), che lo rendeva secondo solo all'Imperatore stesso, divenendo cos\u00ec il primo straniero a ricevere una simile onorificenza nella storia di Bisanzio, e la concessione della regione di Zagora, a nord-est della Tracia.\nTuttavia solo tre anni dopo, lo stesso Giustiniano II si adoper\u00f2 per recuperare militarmente i territori ceduti in dono a Tervel, che lo sconfisse nella battaglia di Ankhialo nel 708. Quando nel 711 l'impero bizantino si vide gravemente minacciato da pericolose rivolte in Asia minore, Giustiniano II cerc\u00f2 nuovamente l'aiuto di Tervel, ma ottenne solo un esiguo aiuto tramite un contingente di 3.000 uomini. Mentre la campagna in Asia Minore era ancora in corso Giustiniano II venne deposto e fatto giustiziare da un suo comandante che si fece successivamente eleggere con il nome di Filippico, il quale concesse al contingente degli alleati bulgari di fare ritorno a casa. Tuttavia Tervel approfitt\u00f2 dei tumulti e dell'anarchia presente nell'Impero Bizantino per saccheggiarne i territori di Tracia e la regione nei pressi della capitale Costantinopoli. \nSecondo diversi documenti storici Tervel sarebbe morto nel 715; tuttavia, secondo lo storico bizantino Teofane Confessore, Tervel avrebbe avuto un ruolo nel tentativo di riportare sul trono di Bisanzio l'imperatore deposto Anastasio II intorno al 719. Se Tervel era ancora vivo in quegli anni, allora il sovrano bulgaro che strinse un nuovo trattato con l'imperatore Teodosio III nel 716 era sicuramente lui, cos\u00ec come deve essere stato Tervel a prestare soccorso ai Bizantini durante l'assedio di Costantinopoli da parte degli Arabi nel 717. Secondo Teofane Confessore, Tervel uccise in battaglia almeno 22.000 arabi, tuttavia il nome del sovrano bulgaro citato dallo storico bizantino \u00e8 \"Kormesios\", indicando quindi che potrebbe essere stato in realt\u00e0 il successore di Tervel, Kormesij il sovrano bulgaro a compiere l'impresa.\nIl documento risalente al XVII secolo scritto in lingua bulgara dal titolo \"Ja'far Tarikh\" (tuttora di dubbia autenticit\u00e0), che compila una lista di sovrani bulgari, afferma che Tervel fosse figlio di Asparuh, il precedente sovrano bulgaro, e predecessore di Ajjar, sovrano quest'ultimo di cui si sa veramente poco. Lo stesso documento indica in Tervel il padre del sovrano bulgaro Kormesij."}
{"id": "1099766", "revid": "287204", "url": "https://it.wikipedia.org/wiki?curid=1099766", "title": "Am\u00e9rica Futebol Clube (Natal)", "text": "LAm\u00e9rica Futebol Clube, meglio noto come Am\u00e9rica (RN) o Am\u00e9rica de Natal o semplicemente come Am\u00e9rica, \u00e8 una societ\u00e0 calcistica brasiliana con sede nella citt\u00e0 di Natal, capitale dello stato del Rio Grande do Norte.\nStoria.\nLa squadra \u00e8 stata fondata il 14 luglio 1915 ed il nome del club \u00e8 un riferimento all'America Football Club di Rio de Janeiro.\nLa prima partita ufficiale giocata nello stato del Rio Grande do Norte \u00e8 stata Am\u00e9rica 3-0 ABC, il 22 giugno 1919 valida per il Campionato Potiguar, organizzato all'epoca dalla Liga de Desportos Terrestres. Il primo titolo del club \u00e8 arrivato nel 1919. Il club vinse la Liga de Desportos Terrestres, dopo aver battuto il Centro Esportivo Natalense e l'ABC, diventando anche il primo campione del Campionato Potiguar.\nTra il 1960 e il 1965, il club non prese parte a competizioni ufficiali. Tuttavia, commission\u00f2 la costruzione del nuovo stadio.\nNel 1974 l'Am\u00e9rica vinse il campionato statale. Tra il 1987 e il 1992 il club ne vinse altri cinque, perdendo solo quello del 1990.\nNel 1996 l'America si classific\u00f2 secondo nel campionato brasiliano di seconda divisione, garantendosi il diritto di partecipare alla massima serie l'anno successivo. Nel 1998 il club non riusc\u00ec ad evitare la retrocessione ma vinse la Copa do Nordeste, battendo il Vit\u00f3ria.\nNel 2005, il club \u00e8 stato promosso nel Campeonato Brasileiro S\u00e9rie B, dopo aver terminato al secondo posto nel Campeonato Brasileiro S\u00e9rie C. L'Am\u00e9rica aveva il miglior attaccante del campionato, Paulinho Mar\u00edlia, con 10 gol.\nIl 25 novembre 2006, l'Am\u00e9rica \u00e8 stato promosso nel Campeonato Brasileiro S\u00e9rie A, dopo un pareggio di 2-2 con i campioni dell'Atl\u00e9tico Mineiro, al Mineir\u00e3o, con una presenza record di 74.694 spettatori (quella con pi\u00f9 spettatori in quella stagione in Brasile), rimontando dopo aver subito due gol. Al termine della partita, l'Am\u00e9rica \u00e8 stato applaudito allo stadio dai tifosi dell'Atl\u00e9tico. Il club termin\u00f2 al quarto posto nel Campeonato Brasileiro S\u00e9rie B.\nL'anno successivo, l'America non riusc\u00ec a salvarsi, collezionando 17 punti sui 114 possibili. Nel 2010 il club retrocesse in S\u00e9rie C ma risal\u00ec prontamente in S\u00e9rie B dopo un solo anno."}
{"id": "1099776", "revid": "290023", "url": "https://it.wikipedia.org/wiki?curid=1099776", "title": "Hans Richter (regista)", "text": "Biografia.\nRegista, teorico cinematografico e uno dei massimi sperimentatori di estetica cinematografica. Partito da esperienze pittoriche di orientamento astratto, dedic\u00f2 le sue ricerche fin dall'inizio all'esigenza di articolare lo spazio figurativo in un movimento che uscisse dai limiti del quadro tradizionale.\nDopo i tentativi coi \"rotoli dipinti\", di derivazione cinese, il passaggio al cinema divenne necessario. Nacquero cos\u00ec i cortometraggi \"Rhythm 21\", del 1921; \"Rhythm 23\", del 1923; \"Rhythm 25\", del 1925 e \"Filmstudie\" (Studio di un film, del 1926), esperimenti di composizione di \"oggetti\" in movimento che Richter successivamente riprese inserendovi un contenuto sociale in \"Inflation\" (Inflazione, del 1928) e squisitamente satirico nel famoso \"Vormittagsspuk\" (Fantasmi del mattino, del 1928).\" I primi tentativi verso un nuovo cinema astratto possono essere ricondotti a Hans Richter, il quale ricercava un linguaggio fatto di forme basilari sullo spazio dello schermo. Seguendo gli esperimenti dei pittori cubisti, si serv\u00ec di tecniche di cutout commiste a grafica e disegni per creare sequenze di quadrati e di rettangoli che si diradano e si espandono. Inframmezzate a questa \u201carte cruda\u201d troviamo disegni lineari che riecheggiano la pura monotonia e la musica visiva dell'estetica di Viking Eggeling.\"\nTrasferitosi negli Stati Uniti nel 1940, present\u00f2 nel 1947 il suggestivo \"Dreams That Money Can Buy\" (\"I sogni che il denaro pu\u00f2 comprare\"), lungometraggio in sei episodi di ispirazione freudiana ideati da celebri artisti di avanguardia come Fernand L\u00e9ger, Marcel Duchamp, Max Ernst, Alexander Calder e Man Ray.\nNel 1957 present\u00f2 inoltre \"8 x 8\", brillante gioco di variazioni sul tema degli scacchi."}
{"id": "1099780", "revid": "1543377", "url": "https://it.wikipedia.org/wiki?curid=1099780", "title": "Taolu", "text": "Il taolu (in cinese \u5957\u8def) \u00e8 una serie di movimenti concatenati delle arti marziali cinesi, in italiano pu\u00f2 essere reso come \"forma\" o \"sequenza\". Pi\u00f9 specificatamente si tratta di una sequenza di tecniche prestabilite, sia di attacco che di difesa, atte a migliorare l'abilit\u00e0 tecnica, la coordinazione, la potenza, la velocit\u00e0 e la resistenza del praticante. In genere si tratta di una serie di azioni che sono ispirate al combattimento e ne sono un'astrazione. Possono essere definite anche come \"combattimenti immaginari\". Alcuni particolari Taolu possono essere applicati concretamente in coppia. \nEsistono anche taolu di tecniche di liberazione e taolu di tecniche di caduta, per allenare il praticante a sfuggire a prese (da parte di avversari) e ad attutire l'impatto con il suolo in caso si subisca una spinta.\nTipologie.\nEsistono diverse fattispecie di Taolu:\nNel Wushu moderno o sportivo, il Taolu \u00e8 un insieme di categorie da gara che viene suddiviso, oltre che nelle categorie gi\u00e0 citate, che coinvolgono anche gli stili preesistenti: in \"moderni\" o \"codificati\" che possono essere a loro volta \"interni\" o \"esterni\"; \"dimostrativi\" (di tradizionali, Chuantong Taolu).\nLa divisione interni-esterni fa riferimento ad una classificazione molto diffusa delle arti marziali cinesi in Neijia e Waijia.\nCollegamenti esterni.\n "}
{"id": "1099781", "revid": "1536407", "url": "https://it.wikipedia.org/wiki?curid=1099781", "title": "Clube Atl\u00e9tico Mineiro", "text": "Il Clube Atl\u00e9tico Mineiro, noto semplicemente come Atl\u00e9tico Mineiro, soprannominato Galo, \u00e8 una societ\u00e0 calcistica di Belo Horizonte, Minas Gerais, fondata il 25 marzo 1908.\nNel suo palmar\u00e8s pu\u00f2 vantare a livello internazionale una Coppa Libertadores, due Coppe CONMEBOL ed una Recopa Sudamericana.\nStoria.\nLa prima partita ufficiale della storia dell'Atl\u00e9tico fu contro lo Sport Club Foot-Ball, la squadra pi\u00f9 antica della citt\u00e0. Era il 21 marzo 1909. Il Galo vinse per 3 a 0, il primo gol segnato da An\u00edbal Machado. Lo Sport pretese la rivincita, ma perse nuovamente, per 2 a 0. I dirigenti vollero ancora una partita, che persero per 4 a 0.\nNel 1937 l'Atl\u00e9tico ha vinto il suo primo titolo nazionale sconfiggendo i grandi campioni statali, comprese Fluminense FC di Rio de Janeiro.\nIl \"Torneo Inverno\" fu un vero e proprio torneo tra l'Atl\u00e9tico e vari club europei. Il calcio europeo stava riaprendosi dopo la seconda guerra mondiale. Il calcio brasiliano all'epoca fu visto di buon occhio, nonostante la sconfitta nella Coppa del mondo del 1950, tenutasi proprio in Brasile, nella storica finale contro l'Uruguay nel Maracan\u00e3. La Germania stava appunto ristrutturando il proprio calcio e scelse l'Atl\u00e9tico come rappresentante del calcio brasiliano per promuovere il calcio. La CBD (l'allora federazione brasiliana di calcio) esit\u00f2 inizialmente, ma poi acconsent\u00ec. L'Atl\u00e9tico disput\u00f2 10 partite, vincendone 6, pareggiandone 2 e perdendone altrettante.\nNel 1969 l'Atl\u00e9tico, giocando in \"casa\", nello stadio Mineir\u00e3o, sconfisse la nazionale titolare (con Pel\u00e9 e tutti gli altri), che nel 1970 sarebbe stata campione del mondo. I gol atleticani furono segnati da Amaury e Dad\u00e1 Maravilha, per il Brasile Pel\u00e9. Da quella partita la CBF proib\u00ec di disputare partite amichevoli con squadre di club, regola che decadde nel 2005. I tifosi atleticani a volte si riferiscono alla loro squadra come \"campioni della Coppa del Mondo del 1970\".\nNel 1997 in occasione del centenario della citt\u00e0 di Belo Horizonte il Galo affront\u00f2 in una amichevole allo stadio Mineir\u00e3o il Milan, quella fu anche l\u2019ultima partita di Toninho Cerezo .\nNel 2013, grazie al successo ai rigori nella finale ai danni dei paraguaiani dell'Olimpia, conquista la Coppa Libertadores. Ancora nel 2013 viene clamorosamente sconfitto dal Raja Casablanca per 3-1 alla seconda semifinale della Coppa del Mondo per Club. Nel 2014 vince la sua prima Coppa del Brasile contro i rivali del Cruzeiro.\nNel 2021 torna a vincere il campionato brasiliano, a distanza di 50 anni dall'ultima volta, chiudendo davanti a Flamengo e Palmeiras,e la sua seconda coppa del brasile,trascinati dalla coppia offensiva Hulk,Diego Costa ai danni dell' athl.Paranaense.\nColori e simboli.\nAll'inizio degli anni trenta, il caricaturista Mangabeira scelse per ogni squadra mineira un animale (quale mascotte). Per l'Atl\u00e9tico scelse il gallo carij\u00f3, bianco e nero, un gallo da lotta. Fu senza dubbio una scelta azzeccata, la tifoseria ben presto l'adott\u00f2 come simbolo della passione \"alvinegra\" (bianco-nera).\nL'uniforme \u00e8 composta dalla maglia con strisce bianco-nere verticali, con lo stemma della squadra nel petto. Il numero nel retro della maglia \u00e8 dorato o di color rosso. I pantaloncini sono neri con calzettoni bianchi, bordati di nero o totalmente bianchi. L'uniforme di riserva \u00e8 normalmente composta da una maglietta bianca, pantaloncini neri e calzettoni bianchi, oppure da maglia, pantalonicini e calzettoni neri. L'attuale fabbricante del materiale sportivo \u00e8 l'azienda francese Le Coq Sportif.\nSimboli ufficiali.\nMascotte.\nIl caricaturista Fernando Pieruccetti (soprannominato \"Mangabeira), del giornale \"A Folha de Minas\" ricevette l'incarico di disegnare una mascotte per ogni squadra mineira. Alcune persone volevano che un piccolo indio fosse la mascotte dell'Atl\u00e9tico. Ma il \"Mangabeira\" prefer\u00ec il Gallo vista la simpatia che i tifosi avevano per questo animale. \"Mangabeira\" giustific\u00f2 la scelta con queste parole:\nIl \"Mangabeira\" fu il creatore del Gallo, ma il maggior divulgatore fu il leggendario giocatore\nZ\u00e9 do Monte, che difese i colori dell'Atl\u00e9tico negli anni cinquanta. In quei tempi sempre entrava in campo con un Gallo Carij\u00f3.\nStrutture.\nStadio.\nIl primo terreno di gioco era localizzato nella Rua Guajajaras. Ma furono rubate le porte del campo. Margival (l'allora presidente) procur\u00f2 un altro campo da gioco, nell'Avenida Paraopeba (oggi Augusto de Lima), ma dopo poco tempo fu requisita dal Governo per costruire la segreteria di salute. Allora l'Atl\u00e9tico pass\u00f2 ad occupare le vecchie installazioni di gioco dell'ormai istinto Sport Club Foot Ball, a lato della Pra\u00e7a da Esta\u00e7\u00e3o, fino al 1921, quando il Governo don\u00f2 all'Atl\u00e9tico uno spazio nell'Avenida Oleg\u00e1rio Maciel per compensare quello che aveva requisito. L\u00ec fu costruito lo stadio Ant\u00f4nio Carlos.\nLa partita d'inaugurazione dello stadio Ant\u00f4nio Carlos fu tra Atl\u00e9tico e Corinthians, il 29 maggio 1929, vinta dal Galo per 4 a 2. La capacit\u00e0 di appena 6\u00a0000 persone fu ben presto non sufficiente ad ospitare i tifosi. Dopo l'inaugurazione dell'Independ\u00eancia, nel 1950, l'Atl\u00e9tico non gioco quasi mai in Lourdes. Per molto tempo il \"Al\u00e7ap\u00e3o\" fu conservato appena in rispetto della tradizione, ma all'inizio degli anni settanta fu distrutto. Al suo posto, oggi, vi \u00e8 uno shopping center (Diamon Mall), considerato uno dei pi\u00f9 lussuosi dell'intero Stato di Minas Gerais.\nAllenatori e presidenti.\nAllenatori.\nL'allenatore pi\u00f9 famoso dell'Atl\u00e9tico fu Tel\u00ea Santana. Gli allenatori che hanno pi\u00f9 partite nella storia della squadra sono:\nGiocatori.\nIl calciatore pi\u00f9 benevoluto della tifoseria atleticana di tutti i tempi detenne il titolo di maggior capocannoniere dei Campionati Brasiliani per pi\u00f9 di 20 anni. Reinaldo segn\u00f2 28 gol per il Galo nel 1977 in appena 18 partite disputate e fino ad oggi nessuno \u00e8 riuscito a superare la sua media gol (1,55 per partita). L'attaccante Washington, all'epoca nel Atl\u00e9tico Paranaense, fece pi\u00f9 gol, ma giocando un numero superiore di partite di Reinaldo. In tutti i Campionati Mineiro, il maggior realizzatore di tutti i tempi \u00e8 l'atleticano Dad\u00e1 Maravilha, che fece 30 gol nel 1969.\nStatistiche e record.\nStatistiche di squadra.\nMedia degli spettatori nei campionati brasiliani.\nL'Atl\u00e9tico \u00e8 il secondo collocato nella lista generale della media spettatori nelle partite in casa del Campionato Brasileiro, contando tutte le edizioni a partire dal 1972. La media \u00e8 di 25.173 per partita, seconda dietro quella del Flamengo (25.898). Segue le medie anno per anno degli spettatori dell'Atl\u00e9tico:\nStatistiche individuali.\nFonte: RSSSF Brasil\nRecord.\nL'Atl\u00e9tico Mineiro \u00e8 il pi\u00f9 antico club, in attivit\u00e0, di Belo Horizonte.\nTifoseria.\nLa tifoseria dell'Atl\u00e9tico \u00e8 conosciuta nel paese con il nome di \"Massa Atleticana\", o pi\u00f9 semplicemente \"Massa\".\nSecondo un sondaggio pubblicato da ADEMG (organismo che amministra lo stadio Mineir\u00e3o), l'Atl\u00e9tico \u00e8 la squadra che ha portato pi\u00f9 tifosi allo stadio (dalla sua inaugurazione nel 1965). In 1.011 partite i tifosi sono stati circa 21 milioni, per la precisione 20.887.391.\nRivalit\u00e0.\nI maggior rivali dell'Atl\u00e9tico sono il Cruzeiro e l'Am\u00e9rica. Fino agli anni cinquanta e l'inizio degli anni sessanta, il grande classico mineiro era tra l'Atl\u00e9tico e l'Am\u00e9rica, ma a partire dalla met\u00e0 degli anni sessanta, il Cruzeiro divenne il maggior rivale del Galo.\nIl classico Atl\u00e9tico contro Cruzeiro \u00e8 stato disputato 452 volte: 187 le vittorie del Galo, 147 quelle del Cruzeiro e 120 pareggi.\nLa maggiore differenza di gol in una partita tra Atl\u00e9tico e Cruzeiro \u00e8: Atl\u00e9tico 9 x 2 Cruzeiro nel 1927.\nIl classico Atl\u00e9tico contro Am\u00e9rica \u00e8 stato disputato 389 volte: 185 le vittorie del Galo, 110 quelle dell'Am\u00e9rica e 94 pareggi.\nC'\u00e8 anche rivalit\u00e0 con il Flamengo, iniziata negli anni ottanta, con le vittorie delle due squadre e i confronti che caratterizzarono l'epoca. La prima partita ebbe luogo nel 1929, con una vittoria del Flamengo per 3 a 2. Da allora 87 partite sono state disputate, con 27 vittorie dell'Atl\u00e9tico, 25 pareggi e 35 vittorie del Flamengo."}
{"id": "1099790", "revid": "486946", "url": "https://it.wikipedia.org/wiki?curid=1099790", "title": "Romanzi gialli", "text": ""}
{"id": "1099794", "revid": "125199192", "url": "https://it.wikipedia.org/wiki?curid=1099794", "title": "Figueirense Futebol Clube", "text": "Il Figueirense Futebol Clube \u00e8 una squadra di calcio del Brasile che ha sede a Florian\u00f3polis, nello Stato di Santa Catarina. Attualmente milita nel Campeonato Brasileiro S\u00e9rie B.\n\u00c8 anche conosciuta come \"Furac\u00e3o do Estreito\" (\"tornado dell'Estreito\"), dal nome del quartiere dove \u00e8 localizzato il suo stadio, l'Est\u00e1dio Orlando Scarpelli.\nAltro soprannome della squadra \u00e8 \"Figueira\" (l'albero raffigurato nello stemma). La sua tifoseria \u00e8 la pi\u00f9 numerosa tra le squadre di Santa Catarina, ed \u00e8 la squadra catarinense con la maggior media di pubblico nei campionati statali e nazionale.\nDetiene il record di titoli nel Campionato Catarinense con 18 vittorie, l'ultima delle quali nel 2018, nella finale giocata a Chapec\u00f3 contro i padroni di casa della Chapecoense. Molto accesa \u00e8 la rivalit\u00e0 con i \"cugini\" dell'Ava\u00ed Futebol Clube.\nNel Figueirense ha giocato nel campionato 2005 un giocatore che ha militato nel calcio italiano: Edmundo, ex-giocatore di Fiorentina e Napoli."}
{"id": "1099804", "revid": "339392", "url": "https://it.wikipedia.org/wiki?curid=1099804", "title": "Rivoluzione inglese (dibattito storiografico)", "text": ""}
{"id": "1099805", "revid": "108763030", "url": "https://it.wikipedia.org/wiki?curid=1099805", "title": "Ammalortoq", "text": "L'Ammalortoq \u00e8 un lago della Groenlandia. Si trova a 36\u00a0m sul mare, a 66\u00b054'N 50\u00b005'O; appartiene al comune di Qeqqata."}
{"id": "1099810", "revid": "108763850", "url": "https://it.wikipedia.org/wiki?curid=1099810", "title": "Orsuarnisaarajuttoq", "text": "L'Orsuarnisaarajuttoq \u00e8 un lago della Groenlandia. Si trova a 306\u00a0m sul mare, a 66\u00b057'N 50\u00b020'O; appartiene al comune di Queqqata. "}
{"id": "1099814", "revid": "108764006", "url": "https://it.wikipedia.org/wiki?curid=1099814", "title": "Tasersuaq (Maniitsoq)", "text": "Il Tasersuaq \u00e8 un lago della Groenlandia. Si trova a 66\u00b045'N 50\u00b055'O; appartiene al comune di Queqqata. "}
{"id": "1099815", "revid": "1305772", "url": "https://it.wikipedia.org/wiki?curid=1099815", "title": "La Provincia (disambigua)", "text": ""}
