{"id": "1189918", "revid": "146644", "url": "https://it.wikipedia.org/wiki?curid=1189918", "title": "Refugio Astr\u00f3nomo Cruls", "text": ""}
{"id": "1189920", "revid": "146644", "url": "https://it.wikipedia.org/wiki?curid=1189920", "title": "Refugio astr\u00f3nomo Cruls", "text": ""}
{"id": "1189923", "revid": "146644", "url": "https://it.wikipedia.org/wiki?curid=1189923", "title": "Refugio Cruls", "text": ""}
{"id": "1189965", "revid": "729019", "url": "https://it.wikipedia.org/wiki?curid=1189965", "title": "Torre Ciana", "text": "La Torre Ciana si trova all'estremit\u00e0 meridionale del Monte Argentario, sulle pendici di un promontorio situato alcuni chilometri a ovest rispetto alla non lontana Torre Avvoltore, raggiungibile attraverso la strada panoramica costiera.\nStoria.\nLa struttura difensiva costiera fu costruita dai Senesi nel corso del Quattrocento, probabilmente su progetto di Francesco di Giorgio Martini, per rafforzare il sistema difensivo lungo il tratto litoraneo meridionale del territorio della Repubblica di Siena. La torre era stata infatti realizzata su un promontorio con funzioni di avvistamento e di difesa attiva e passiva lungo il tratto costiero meridionale dell'Argentario.\nNella seconda met\u00e0 del Cinquecento, la torre divenne uno dei punti di riferimento per il sistema difensivo dello Stato dei Presidii; in questo periodo la struttura venne ulteriormente fortificata dagli Spagnoli al fin di migliorarne la funzionalit\u00e0.\nLa torre sub\u00ec gravi danneggiamenti a seguito di una violenta incursione piratesca avvenuta poco prima della met\u00e0 del Settecento, pi\u00f9 precisamente nel 1740. Dopo aver ripreso le sue funzioni, divenne un temporaneo presidio napoleonico agli inizi dell'Ottocento, per poi passare in seguito nel territorio amministrato dal Granducato di Toscana.\nDefinitivamente dismessa dopo l'Unit\u00e0 d'Italia, nel 1877 fu venduta a privati.\nAspetto.\nLa Torre Ciana si presenta come una struttura architettonica a pianta circolare, disposta su tre livelli, con un possente basamento a scarpa cordonato sul quale trova appoggio la parte superiore dell'edificio turriforme.\nLe pareti esterne si presentano con alcuni tratti rivestiti in pietra ed altri con intonaco scialbato; in alcuni punti si aprono feritoie e piccole finestre da cui venivano svolte, in caso di necessit\u00e0, le funzioni di difesa attiva.\nLa porta di accesso \u00e8 situata al piano rialzato, sopra il cordone del basamento a scarpa, ma \u00e8 rimasta isolata a seguito della scomparsa dell'originaria rampa di scale esterna che vi conduceva; la parte alta, priva di coronamento, presenta i segni del degrado e dell'abbandono dell'ultimo secolo, pur essendo visibili i resti di mensole sporgenti che costituivano l'appoggio per l'originario coronamento sommitale.\nLa torre \u00e8 circondata dai resti delle cortine murarie che cingevano il fortilizio eretto dagli Spagnoli nella seconda met\u00e0 del Cinquecento, dai quali \u00e8 possibile identificare la pianta trapezoidale che lo caratterizzava, addossandosi con il lato corto alla parete esterna della torre rivolta verso terra."}
{"id": "1189969", "revid": "26891", "url": "https://it.wikipedia.org/wiki?curid=1189969", "title": "Barrett M82A1", "text": ""}
{"id": "1189974", "revid": "287204", "url": "https://it.wikipedia.org/wiki?curid=1189974", "title": "Corrado Herin", "text": ""}
{"id": "1189977", "revid": "146644", "url": "https://it.wikipedia.org/wiki?curid=1189977", "title": "Isola Elefante", "text": ""}
{"id": "1189981", "revid": "146644", "url": "https://it.wikipedia.org/wiki?curid=1189981", "title": "Isola elefante", "text": ""}
{"id": "1189985", "revid": "26891", "url": "https://it.wikipedia.org/wiki?curid=1189985", "title": "M1911 Colt pistol", "text": ""}
{"id": "1189990", "revid": "228587", "url": "https://it.wikipedia.org/wiki?curid=1189990", "title": "Rifugio ingegner Wiltgen", "text": "Il rifugio ingegner Wiltgen (in portoghese \"Ref\u00fagio Engenheiro Wiltgen\") era un'installazione antartica estiva brasiliana intitolata all'ingegner Jo\u00e3o Aristides Wiltgen, fondatore dell'Istituto brasiliano di studi antartici.\nInaugurato il 3 febbraio del 1985 venne smantellato durante l'estate 1997/98.\nEra localizzato ad una latitudine di 61\u00b001\u2032S ed a una longitudine di 55\u00b021\u2032O la struttura si trovava sull'isola Elephant, nelle Shetland meridionali e dipendeva sia logisticamente che amministrativamente dalla stazione Ferraz."}
{"id": "1189997", "revid": "146644", "url": "https://it.wikipedia.org/wiki?curid=1189997", "title": "Refugio Ingeniero Wiltgen", "text": ""}
{"id": "1190000", "revid": "146644", "url": "https://it.wikipedia.org/wiki?curid=1190000", "title": "Refugio ingeniero Wiltgen", "text": ""}
{"id": "1190001", "revid": "436907", "url": "https://it.wikipedia.org/wiki?curid=1190001", "title": "Focus (Cynic)", "text": "Focus \u00e8 il primo album in studio del gruppo musicale statunitense Cynic, pubblicato il 13 giugno 1993 dalla Roadrunner Records.\nDescrizione.\nRegistrato ai Morrisound Recording di Tampa, \"Focus\" \u00e8 uno dei dischi fondamentali per la nascita del technical death metal, insieme a \"Unquestionable Presence\" degli Atheist e \"Individual Thought Patterns\" dei Death. In particolar modo, l'album \u00e8 il pi\u00f9 radicale dei tre nell'accogliere influenze rock progressivo e fusion, risultando maggiormente incentrato sulla melodia e caratterizzato da testi positivi ispirati al misticismo orientale, riducendo pertanto la voce death."}
{"id": "1190005", "revid": "146644", "url": "https://it.wikipedia.org/wiki?curid=1190005", "title": "Refugio Wiltgen", "text": ""}
{"id": "1190008", "revid": "146644", "url": "https://it.wikipedia.org/wiki?curid=1190008", "title": "Rifugio Ingegner Wiltgen", "text": ""}
{"id": "1190009", "revid": "486946", "url": "https://it.wikipedia.org/wiki?curid=1190009", "title": "HK MP7", "text": ""}
{"id": "1190012", "revid": "146644", "url": "https://it.wikipedia.org/wiki?curid=1190012", "title": "Rifugio Wiltgen", "text": ""}
{"id": "1190019", "revid": "287204", "url": "https://it.wikipedia.org/wiki?curid=1190019", "title": "Focus (album)", "text": ""}
{"id": "1190028", "revid": "466539", "url": "https://it.wikipedia.org/wiki?curid=1190028", "title": "Ragi\u00e0", "text": "Ragi\u00e0 (in hindi r\u00e0jah) \u00e8 un titolo onorifico indiano originariamente attribuito ai re di uno Stato autonomo e successivamente esteso ai grandi dignitari. Nell'India moderna indica un principe di uno Stato minore ma privo di sovranit\u00e0 e autonomia.\nDescrizione.\nUn ragi\u00e0 (in sanscrito r\u0101jan-, come pure in p\u0101li) \u00e8 un sovrano o un governante principesco della casta kshatriya (o del lignaggio Rajput); pu\u00f2 anche indicare un vicer\u00e9. A volte si usano anche i termini rajasa (Majapahit), raha (arcaico) e ratu (Indonesia e Kalimantan, alternativo a raja in Sambas). \nIl titolo ha una lunga storia nel subcontinente indiano e nel sud-est asiatico, essendo attestato gi\u00e0 nel Rigveda.\nIl concetto di ragi\u00e0 nella letteratura e storiografia classica indiana spesso non \u00e8 paragonabile a quello europeo di re, ma piuttosto a quello di governatore aristocratico, di capoclan o capo di una confederazione o di una repubblica oligarchica. Ad esempio, lo Schumann riferisce che il ragi\u00e0 di Kapilavatthu nel V secolo a.C. era \nLa parola sanscrita \" r\u0101jan- \" in un sistema \"n\", con nominativo \" r\u0101j\u0101 \", \u00e8 affine al latino \"r\u0113x\", al celto-gallico \"r\u012bx\" ecc. (originariamente denotava capi tribali o capi di piccole citt\u00e0-stato) e in fin dei conti \u00e8 un \"nomen actionis\" che deriva dalla radice linguistica indoeuropea \" *h\u2083re\u01f5- \", che significa \"raddrizzare, ordinare, governare\" ().\nLe pi\u00f9 comuni parlate hindi usate per indicare il medesimo rango sociale in parti dell'India includono rana, rao, raol, rawal e rawat. La forma femminile, \"regina\", spesso usata per la moglie di un r\u0101ja, \u00e8 rani (talvolta trascritta per agevolare gli anglofoni \"ranee\"), dal sanscrito \" r\u0101j\u00f1\u012b \" (paragonare al latino \"reg\u012bna\" o all'antico irlandese \"r\u00edgain\" ). Da questo termine deriva l'indiano maragi\u00e0.\n\"R\u0101ja\" \u00e8 una titolatura affermata nella cultura hindu e usata da alcuni governanti buddhisti e sikh, mentre i musulmani del sub-continente indiano hanno preferito il termine nawab (da cui il termine italiano \"nababbo\") o sultano. Il termine \"r\u0101ja\" \u00e8 ancora comunemente usato in India. \nTuttavia, anche in Pakistan \"r\u0101ja\" \u00e8 ancora in uso fra molti clan Rajput, come titolo trasmesso ereditariamente da chi lo porta. \n\"R\u0101ja\" \u00e8 impiegato altres\u00ec come nome proprio da Hindu e Sikh.\n\"R\u0101ja\" \u00e8 anche usato come nome per cani nei villaggi.\nNepal.\nUn \"r\u0101ja\" \u00e8 il capo prescelto di una trib\u00f9.\n\"R\u0101ja\" nel mondo malese.\nIl governante di Perlis (uno stato costituzionale peninsulare della Malaysia federale, la maggioranza dei cui colleghi sono sultani, e che \u00e8 uno degli elettori che designano uno di costoro re ogni cinque anni) ha attualmente il titolo di r\u0101ja di Perlis.\nNelle Filippine, il \"r\u0101ja\" \u00e8 chiamato anche \"raha\".\nComposti e titoli derivati.\nUn numero considerevole di modelli di principato usa per i suoi governanti, le loro famiglie e/o i loro nobili cortigiani il titolo/radice linguistica di \"r\u0101ja\":"}
{"id": "1190029", "revid": "38120", "url": "https://it.wikipedia.org/wiki?curid=1190029", "title": "Jamboree mondiale", "text": ""}
{"id": "1190030", "revid": "38120", "url": "https://it.wikipedia.org/wiki?curid=1190030", "title": "Jamboree Mondiale", "text": ""}
{"id": "1190031", "revid": "36426", "url": "https://it.wikipedia.org/wiki?curid=1190031", "title": "Torre delle Cannelle (Monte Argentario)", "text": "La Torre delle Cannelle \u00e8 una torre costiera situata a Monte Argentario, in posizione a picco sul mare lungo la sponda sud-occidentale del promontorio dell'Argentario, raggiungibile dalla strada panoramica litoranea.\nStoria.\nCostruita su progetto dell'architetto Francesco di Giorgio Martini in epoca rinascimentale, pi\u00f9 precisamente durante il Quattrocento, la torre sorse come luogo con funzioni di avvistamento e di difesa attiva e passiva lungo il tratto litoraneo meridionale della Repubblica di Siena.\nLa struttura difensiva costiera fu ulteriormente rafforzata dagli Spagnoli nella seconda met\u00e0 del Cinquecento, con lo scopo di farla diventare uno dei punti inespugnabile all'interno del sistema difensivo costiero dello Stato dei Presidii, visto il precedente di un'incursione piratesca che ebbe come obiettivo proprio questa torre nel 1514.\nLa torre svolse le sue funzioni militari, con compiti di difesa e di avvistamento, fino alla fine dell'Ottocento, dopo essere diventata temporaneamente un presidio napoleonico all'inizio dei quel secolo, ed essere successivamente passata al Granducato di Toscana, sotto la cui amministrazione vennero migliorate alcune strutture preesistenti. La decisione della definitiva dismissione avvenne quando oramai era gi\u00e0 stata raggiunta l'Unit\u00e0 d'Italia e venne riorganizzato il sistema difensivo lungo la costa del promontorio dell'Argentario. In seguito, la torre venne venduta a privati.\nDescrizione.\nLa Torre delle Cannelle si presenta a pianta esagonale (unica torre costiera toscana con tale planimetria), disposta su tre livelli, poggiante su un possente ed alto basamento a scarpa cordonato.\nLe strutture murarie, che in alcuni punti superano lo spessore di 3 metri, si presentano esternamente prevalentemente scialbate. La parte alta presenta un tratto coronato da archetti ciechi e mensole su cui trova appoggio il muro protettivo della terrazza sommitale. Di epoca relativamente recente \u00e8 il seminterrato che \u00e8 stato ricavato all'interno dell'edificio turriforme, nello spazio racchiuso dal basamento a scarpa.\nLa torre \u00e8 circondata quasi interamente da un ampio fortilizio a pianta poligonale irregolare, delimitato da alte e spesse cortine murarie, sul cui lato che guarda verso terra \u00e8 presente un edificio annesso che originariamente ospitava gli alloggi della guarnigione. La costruzione del fortilizio, che presenta sul lato rivolto verso terra due vertici basionati, risale agli interventi di rafforzamento effettuati dagli Spagnoli nella seconda met\u00e0 del Cinquecento; di epoca successiva risulta invece il fabbricato incorporato, la cui esistenza \u00e8 accertata per la prima volta attorno alla met\u00e0 dell'Ottocento."}
{"id": "1190039", "revid": "339392", "url": "https://it.wikipedia.org/wiki?curid=1190039", "title": "Campionato Eccellenza Emilia-Romagna - Girone B 2006/07", "text": ""}
{"id": "1190049", "revid": "713168", "url": "https://it.wikipedia.org/wiki?curid=1190049", "title": "Palazzo Carafa di Belvedere", "text": "Il palazzo Carafa di Belvedere era un palazzo monumentale di Napoli, ubicato in via Pallonetto di Santa Chiara n. 28.\nIl palazzo fu eretto nel XVI secolo dalla famiglia Carafa di Belvedere e non fu mai completato dai Carafa, in quanto il principe Carlo Carafa spos\u00f2 Elisabetta, figlia di Ferdinando van den Eynde, I marchese di Castelnuovo, ed ebbe in dote la villa in via Belvedere al Vomero, frequentata dalla regina Maria Carolina, sposa di re Ferdinando nel 1768.\nNel 1830 il palazzo venne acquistato dal cavalier don Giuseppe Sorge, che lo volle completare a proprie spese per il matrimonio da contrarre con donna Rosa Bisaccia de' Pignatelli.\nIl 16 aprile 1836; in esso nacque Enrico, il primogenito maschio della famiglia Sorge, che sposer\u00e0 donna Carmela Forgiero de' Caracciolo ed andr\u00e0 ad abitare in un altro palazzo Sorge costruito a lato della strada Santa Teresa che portava e porta alla Reggia di Capodimonte.\nDurante i bombardamenti della seconda guerra mondiale il fabbricato fu gravemente lesionato (i residenti erano sfollati in Ariano Irpino ove perirono per spari da aereo su civili) e le rovine sono rimaste nel recinto fino al 1975, quando lo spazio fu occupato da un parcheggio. Molti reperti vennero trafugati nella rimozione macerie, tra cui i leoncini in pietra con Giglio Borbonico, posti ai lati del portale d'ingresso.\nLa struttura rinascimentale \u00e8 conservata soltanto nel basamento delle pareti esterne e in parte nel cortile, mentre all'esterno sono visibil i resti di una base di lesena con gli incastri di essa in mattone e alcuni pezzi di decorazioni in piperno."}
{"id": "1190062", "revid": "14691", "url": "https://it.wikipedia.org/wiki?curid=1190062", "title": "Volverina", "text": ""}
{"id": "1190065", "revid": "228587", "url": "https://it.wikipedia.org/wiki?curid=1190065", "title": "Rifugio padre Rambo", "text": "Il rifugio padre Rambo (in portoghese \"Ref\u00fagio Padre Rambo\") era un'installazione antartica estiva brasiliana intitolata al botanico padre Balduino Rambo.\nLocalizzato ad una latitudine di 62\u00b009\u203253\u2033S ed a una longitudine di 58\u00b057\u203253\u2033O la struttura si trovava sull'isola di Re Giorgio, nelle Shetland meridionali e dipendeva sia logisticamente che amministrativamente dalla stazione Ferraz. \nInstallata durante l'estate 1984/85 la struttura \u00e8 stata rimossa nel 2004.\nPoteva ospitare sino a 6 scienziati per un massimo di 40 giorni."}
{"id": "1190066", "revid": "36426", "url": "https://it.wikipedia.org/wiki?curid=1190066", "title": "Torre della Maddalena", "text": "La Torre della Maddalena \u00e8 una torre costiera situata a Monte Argentario. La sua ubicazione \u00e8 su un poggio a picco sul mare, lungo la sponda occidentale del promontorio dell'Argentario, raggiungibile dalla strada panoramica costiera.\nStoria.\nLa struttura fortificata costiera fu costruita dai Senesi nel corso del Quattrocento come luogo da cui poter svolgere funzioni avvistamento e di difesa attiva e passiva lungo il tratto di mare ad ovest del promontorio: all'epoca costituiva uno dei punti di riferimento del sistema difensivo costiero lungo il litorale meridionale della Repubblica di Siena.\nNella seconda met\u00e0 del Cinquecento, il complesso pass\u00f2 agli Spagnoli che effettuarono lavori di ristrutturazione ed ampliamento, conferendo alla preesistente struttura un aspetto ulteriormente fortificato, adattando la torre al pi\u00f9 imponente sistema difensivo dello Stato dei Presidii, potendo comunicare sia con la Torre delle Cannelle a est che con la Torre di Capo d'Uomo a nord, dalla cui posizione dominante veniva messa in comunicazione con le altre torri situate a nord-ovest e da l\u00ec non visibili.\nLa fortificazione costiera svolse funzioni di avvistamento, di difesa ed offesa fino agli inizi dell'Ottocento, epoca in cui l'Argentario entr\u00f2 a far parte del Granducato di Toscana. Nel 1834 fu decisa la sua definitiva dismissione dalle originarie funzioni militari e, nel 1867, venne infine venduta a privati.\nDescrizione.\nLa Torre della Maddalena si presenta come una struttura architettonica a pianta quadrangolare, poggiante su un possente basamento a scarpa cordonato.\nLe strutture murarie esterne si presentano prevalentemente scialbate, pur rimanendo visibili vari blocchi di pietra di rivestimento, risalenti all'epoca di costruzione. Ad altezze diverse si aprono alcune feritoie, in passato utilizzate per svolgere funzioni di difesa attiva; la porta di accesso, al piano rialzato, era raggiungibile attraverso una rampa di scale esterna.\nLa parte alta della torre si presenta piuttosto irregolare, con alcuni elementi architettonici che emergono dalla terrazza sommitale di avvistamento, che in passato quasi sicuramente costituivano gli innesti per le caditoie.\nSui lati rivolti verso terra, la struttura difensiva si presenta ulteriormente fortificata, grazie ad alte cortine murarie che la cingono, costituendo di fatto un piccolo fortilizio, che venne aggiunto durante i lavori di riqualificazione effettuati dagli Spagnoli nella seconda met\u00e0 del Cinquecento, garantendo ulteriori margini di sicurezza alla torre costiera."}
{"id": "1190067", "revid": "1305772", "url": "https://it.wikipedia.org/wiki?curid=1190067", "title": "SA-2", "text": ""}
{"id": "1190070", "revid": "107207623", "url": "https://it.wikipedia.org/wiki?curid=1190070", "title": "Khaled Mesh'al", "text": "Biografia.\nMesh\u02bfal nacque nel 1956 a Silwad in Cisgiordania, al tempo sotto il controllo giordano. Frequent\u00f2 la Silwad Elementary School fino allo scoppio della Guerra dei sei giorni nel 1967. La famiglia di Mesh\u02bfal si trasfer\u00ec nel Kuwait subito dopo la guerra per ragioni economiche. Mesh\u02bfal entr\u00f2 a far parte dei Fratelli Musulmani nel 1971. Ottenne una laurea in fisica all'Universit\u00e0 del Kuwait nel 1978.\nNel dicembre 1987 Ahmed Yassin fonda Hamas separandosi dai Fratelli Musulmani. Mesh\u02bfal aderisce al nuovo movimento e diventa rapidamente uno dei leader di Hamas in Kuwait.\nAl termine della Guerra in Iraq, nel 1991, il Kuwait espelle palestinesi per via del supporto fornito da Yasser Arafat a Saddam Hussein. Mesh\u02bfal si stabilisce in Giordania.\nIl 22 settembre 1999, Mesh\u02bfal assieme ad altri due leader di Hamas, vengono accusati di attivit\u00e0 politiche illegali e imprigionati per breve tempo. Dopo il rilascio, Re Abdullah impone la chiusura degli uffici di Hamas ad Amman ed espelle Mesh\u02bfal, il quale si stabilisce prima in Qatar e poi a Damasco, in Siria.\nDal 2012 vive in Qatar.\nAttivit\u00e0 politica.\nCi si riferisce a lui a volte come il capo della leadership in esilio di Hamas. \u00c8 stato coinvolto nei negoziati per il rilascio del soldato israeliano Gilad Shalit. Criticato per le attivit\u00e0 terroristiche contro Israele attraverso la propria organizzazione politica Hamas, ha recentemente ammorbidito le proprie posizioni.\nHa dichiarato di riconoscere la \"realt\u00e0\" di Israele, ma ha subordinato il riconoscimento di tale Stato alla fine dell'occupazione Israeliana dei Territori palestinesi occupati e alla creazione di uno Stato palestinese: \"The problem is not that there is an entity called Israel. The problem is that the Palestinian state does not exist. [...] Israel is there, it is part of the United Nations and we do not deny its existence. But we still have rights and land there which have been usurped and until these matters are dealt with we will withhold our recognition.\"\nNel maggio 2017, Mesh'al ha preso le distanze dai Fratelli Musulmani e sottolineato che Hamas si richiama all'ideologia della Fratellanza ma rimane una organizzazione palestinese indipendente.\nTentativo di assassinio.\nIl 25 settembre 1997, Mesh\u02bfal \u00e8 stato l'obiettivo di un tentativo di assassinio effettuato dal Mossad israeliano su disposizione del Primo ministro Benjamin Netanyahu e del suo governo.\nSei agenti del Mossad con passaporti canadesi entrarono in Giordania, dove Mesh\u02bfal viveva. Lo avvicinarono nei pressi del suo ufficio e gli iniettarono un veleno mortale in un orecchio.\nLe autorit\u00e0 giordane scoprirono l'attentato e arrestarono due degli agenti impegnati nel tentativo. Re Hussein di Giordania chiese a Benjamin Netanyahu di fornire l'antidoto per salvargli la vita, cosa che avvenne.\nLe autorit\u00e0 giordane rilasciarono quindi gli agenti del Mossad in uno scambio con lo \"Shaykh\" Ahmed Yassin, fondatore e leader spirituale di Hamas.\nDopo l'attentato Mesh\u02bfal dichiarer\u00e0:"}
{"id": "1190073", "revid": "146644", "url": "https://it.wikipedia.org/wiki?curid=1190073", "title": "Rifugio Padre Rambo", "text": ""}
{"id": "1190074", "revid": "146644", "url": "https://it.wikipedia.org/wiki?curid=1190074", "title": "Rifugio Rambo", "text": ""}
{"id": "1190075", "revid": "146644", "url": "https://it.wikipedia.org/wiki?curid=1190075", "title": "Refugio Padre Rambo", "text": ""}
{"id": "1190076", "revid": "26891", "url": "https://it.wikipedia.org/wiki?curid=1190076", "title": "Monarca (pirovascello)", "text": ""}
{"id": "1190077", "revid": "146644", "url": "https://it.wikipedia.org/wiki?curid=1190077", "title": "Refugio padre Rambo", "text": ""}
{"id": "1190078", "revid": "146644", "url": "https://it.wikipedia.org/wiki?curid=1190078", "title": "Refugio Rambo", "text": ""}
{"id": "1190079", "revid": "26891", "url": "https://it.wikipedia.org/wiki?curid=1190079", "title": "Re Galantuomo (nave)", "text": ""}
{"id": "1190085", "revid": "123063785", "url": "https://it.wikipedia.org/wiki?curid=1190085", "title": "Lippe", "text": "Lippe (successivamente Lippe-Detmold e poi di nuovo Lippe) fu uno storico stato della Germania, governato dalla casata di Lippe. Ebbe un governo a regime costituzionale dopo il Congresso di Vienna.\nStoria.\nLo stato di Lippe era collocato tra il fiume Weser e la parte sud-ovest della Selva di Teutoburgo. Il fondatore di Lippe fu Bernardo I, che ricevette questi territori dall'imperatore Lotario II nel 1123; Bernardo I assunse il titolo di Signore di Lippe. Nel 1150 egli estese il suo feudo incorporando Detmold, che da allora ne fu la capitale. I successori di Bernardo ottennero diverse contee: Simone V fu il primo reggente di Lippe a definirsi \"conte\", essendo signore di Schwalenberg, Biesterfeld e Weissenfeld, Sternberg (1405), estendendosi sulla destra del Weser, lungo le pendici della selva di Teutoburgo. Simone V divenne conte dell'Impero (1529), rendendo la contea feudo immediato (\"Graf von und zur Lippe\"). Con proprio decreto del 29 settembre 1535 suddivise e riordin\u00f2 l'amministrazione dello staterello in vari distretti (Detmold, Alverdissen, Barntrup, Blomberg, Brake, Hohenhausen, Horn, Lipperode, Schieder, Schwaleneberg, in condominio con il principato di Paderborn fino al 1808, Sternberg e Varenholz).\nAlla morte poi di Simone VI nel 1613, Lippe venne divisa (1616) in tre contee con Lippe-Detmold affidata a Simone VII, Lippe-Brake a Otto e Lippe-Alverdissen a Filippo. La contea di Lippe-Brake venne riunita alla linea principale di Detmold nel 1709. Un altro ramo della famiglia venne fondato da Jobst Hermann, figlio del conte Simone VII, che divenne il fondatore della linea di Lippe-Biesterfeld.\nDal 1538 la contea accolse la fede luterana e poi quella calvinista (1605).\nTra i successori, Simon Heinrich Adolf (1718-34), il 27 ottobre 1720, fu elevato alla dignit\u00e0 di principe dell'impero, titolo personale che non fu confermato al successore Simon August (-1782), che nel 1749 assorb\u00ec la contea di Alverdissen, ma al ramo cadetto (erede dello stato nel 1789, riconosciuto dalla comunit\u00e0 internazionale e rinnovato il 5 novembre 1792) con Friedrich Wilhelm Leopold I (-1802). Lo stato era composto dai baliaggi o distretti di Detmolt con Falkenberg, Heiden e Lage, Hohenhausen, Horn (1535), Schwalenberg (in condominio dal 1323 col vescovo di Paderborn), Sternberg (1748), Varenholz, Schoetmar (1730), Oerlinghausen (1746) e le signorie in exclaves di Kappel, Lipperode, Grevenhagen.\nIl distretto di Barntrup dal 1733 al 1771 fu dato in amministrazione all'elettore di Hannover, quello di Blomberg, riannesso con l'estinzione del ramo di Brake nel 1709, fu ceduto dal 1748 al 1838 allo Schaumburg Lippe, quello di Lipperode nel 1709, con l'estinzione della linea cadetta di Alverdissen, pass\u00f2 allo Schaumburg Lippe fino al 1748 insieme a Sterneberg, passato allo Schaumburg Lippe nel 1613. Nel 1763 furono acquisite per eredit\u00e0 dai rami che avevano ceduto la propria sovranit\u00e0 le signorie di Biestefeld e Weissenfeld. Col primo censimento del 1776 lo stato aveva 49.416 sudditi e nel 1788 61.762.\nIl principato di Lippe.\nI conti di Lippe-Detmold vennero onorati del titolo di principi dell'Impero nel 1789. Il principato, con Bernhard (-1820), sotto la reggenza della madre Pauline von Anhalt Bernburg (1802-20), entr\u00f2 nel 1807 nella Confederazione del Reno e poi nella Confederazione Germanica (1815). Nel 1812 il distretto di Alverdissen venne ceduto allo Schaumburg Lippe. Successero al trono Paul Alexander Leopold II (-1851), Paul Friedrich Emil Leopold III (-1875), Guenther Friedrich Woldemar (-1895), Karl Alexander (-1905), sotto il quale lo stato arriv\u00f2 a 138.000 abitanti (1900) e con cui si estinse la linea diretta. Era il 1895.\nQuesto origin\u00f2 una disputa tra gli eredi della linea di Schaumburg-Lippe e quelli della linea di Lippe-Biesterfeld. La disputa, durante la quale il principato fu retto da una Reggenza (1895-1905), venne risolta dal Tribunale Imperiale a Lipsia nel 1905, con il passaggio del territorio ai Lippe-Biesterfeld, ramo che, sino a questo punto, non ebbe modo di esercitare la propria sovranit\u00e0 su alcun territorio. Il principato di Lippe ebbe termine il 12 novembre 1918 con l'abdicazione del principe Leopoldo IV, divenendo uno stato libero della Repubblica di Weimar.\nConti di Lippe-Brake (1657-1709).\n\"Passa ai Lippe-Detmold nel 1709\".\nConti di Lippe-Alverdissen (1613-1777).\n\"Unito a Schaumburg-Lippe nel 1640\"\nEconomia.\nSecondo il censimento del 1906, il principato di Lippe disponeva di terreno arativo per il 53,1% (1906), di prati per il 6,9%, di pascoli per l'8,6% e di boschi per il 27,6% dell'area. Ancora ad inizio Novecento, l'agricoltura rappresentava il principale elemento produttivo del paese, diretta da un'associazione agricola centrale al principato con diverse filiazioni locali. I prodotti principalmente coltivati erano segale, avena, grano e patate. Anche l'allevamento di bovini e suini aveva la propria rilevanza: secondo i dati rilevati al 1 dicembre 1900 nel principato erano presenti: 9.485 cavalli, 38.296 bovini, 16.306 pecore, 86.237 maiali e 36.406 capre. Le foreste coprivano al 1900 l'estensione di 33.488 ettari, di cui 14.082 ettari erano foreste libere e 1125 ettari erano demaniali; erano composte prevalentemente di faggio. Gli altri prodotti d'esportazione erano legno, arenaria, sabbia bianca, filati, tele, cereali, bestiame da macello, lana e cavalli.\nPur esistendo nel principato, l'industria era estremamente limitata: a Salzuflen si trovava una fabbrica di amido, mentre a Dalbke si trovava una cartiera con diversi mulini oltre a varie fabbriche di tabacco per sigari, birra, e piccole aziende per la lavorazione del petrolio, del legname, dei mattoni e dello zucchero. Le saline demaniali di Salzuflen producevano annualmente circa 10.000 quintali di sale (1903)."}
{"id": "1190087", "revid": "146644", "url": "https://it.wikipedia.org/wiki?curid=1190087", "title": "Refugio Astr\u00f4nomo Cruls", "text": ""}
{"id": "1190088", "revid": "146644", "url": "https://it.wikipedia.org/wiki?curid=1190088", "title": "Refugio astr\u00f4nomo Cruls", "text": ""}
{"id": "1190089", "revid": "155613", "url": "https://it.wikipedia.org/wiki?curid=1190089", "title": "Palazzo Carafa di Belvedere (Chiaia)", "text": ""}
{"id": "1190090", "revid": "146644", "url": "https://it.wikipedia.org/wiki?curid=1190090", "title": "Refugio Engenheiro Wiltgen", "text": ""}
{"id": "1190091", "revid": "146644", "url": "https://it.wikipedia.org/wiki?curid=1190091", "title": "Refugio engenheiro Wiltgen", "text": ""}
{"id": "1190092", "revid": "38120", "url": "https://it.wikipedia.org/wiki?curid=1190092", "title": "European Scout Jamboree", "text": ""}
{"id": "1190093", "revid": "36426", "url": "https://it.wikipedia.org/wiki?curid=1190093", "title": "Torre di Cala Piccola", "text": "La torre di Cala Piccola, nota anche come torre di Cala Piatti, \u00e8 una torre costiera situata nel comune di Monte Argentario. La sua ubicazione \u00e8 presso il tratto litoraneo occidentale del promontorio dell'Argentario, all'interno dell'area di propriet\u00e0 di un residence alberghiero.\nStoria.\nLa torre fu costruita dai Senesi in epoca rinascimentale, pi\u00f9 precisamente nel corso del Quattrocento, come punto di riferimento per il sistema difensivo del tratto costiero meridionale della Repubblica di Siena. L'attuale fortificazione costiera fu ricostruita dagli Spagnoli nella seconda met\u00e0 del Cinquecento, per potenziarla e renderla pi\u00f9 funzionale nello svolgere funzioni di avvistamento e di difesa attiva e passiva nell'ambito del sistema difensivo costiero dello Stato dei Presidii.\nLa torre continu\u00f2 a svolgere le proprie funzioni originarie per molti secoli, anche nel corso dell'Ottocento, quando entr\u00f2 a far parte temporaneamente del Granducato di Toscana; dopo l'Unit\u00e0 d'Italia fu decisa la sua dismissione e venduta a privati nel 1867.\nNel secolo scorso la fortificazione \u00e8 stata inglobata nell'area dell'attuale residence alberghiero.\nDescrizione.\nLa torre di Cala Piccola si presenta a pianta circolare, con possente basamento a scarpa cordonato che nell'insieme si presenta come un imponente struttura conica tronca, sulla quale poggia la parte superiore dell'edificio turriforme, che si sviluppa su tre livelli.\nLe pareti esterne si presentato a tratti rivestite in pietra e a tratti con intonaco scialbato, con alcune feritoie e piccole finestre quadrate che si aprono ad altezze diverse; la porta di accesso alla torre si apre al piano rialzato ove si giunge attraverso una caratteristica rampa di scale esterna che si articola sulla parte rivolta verso terra.\nLa parte alta risulta priva di coronamenti, con la terrazza sommitale che originariamente era usata dalle sentinelle per le funzioni di avvistamento."}
{"id": "1190094", "revid": "38120", "url": "https://it.wikipedia.org/wiki?curid=1190094", "title": "EuroJam", "text": ""}
{"id": "1190098", "revid": "729019", "url": "https://it.wikipedia.org/wiki?curid=1190098", "title": "Battaglia di Emesa", "text": "La battaglia di Emesa fu combattuta nel 272 tra l'esercito dell'Impero romano comandato dall'imperatore Aureliano e quello del Regno di Palmira, condotto dal generale Zabdas per la regina Zenobia. La vittoria di Aureliano port\u00f2 poco dopo alla riconquista di Palmira e la ricomposizione dell'impero.\nContesto storico.\nIl Regno di Palmira si era reso autonomo nel 260, in occasione della cattura dell'imperatore Valeriano nella battaglia di Edessa, e si era allontanato sempre pi\u00f9 dall'impero sotto Settimio Odenato prima e sotto sua moglie Zenobia poi. Dopo un iniziale riconoscimento reciproco di Aureliano e Vaballato (il figlio di Odenato, regnante sotto la tutela della madre Zenobia), l'imperatore aveva rotto gli indugi e iniziato una campagna di riconquista. Proponendosi come riconquistatore e restauratore, piuttosto che come conquistatore e punitore delle terre precedentemente romane, Aureliano aveva affrontato e sconfitto nella battaglia di Immae (272) Zenobia e il suo generale Zabdas, costringendoli a rifugiarsi a Emesa.\nForze in campo.\nLa forza d'invasione che componeva l'armata di Aureliano era composta da legioni (e/o loro \"vexillationes\") provenienti dalla Mesia, Pannonia, Norico e Rezia; truppe scelte della guardia pretoriana; unit\u00e0 di cavalleria \"scelta\" dalmata (i cosiddetti \"equites Dalmatae\") e maura (\"equites Mauri\"); numerosi contingenti ausiliari provenienti da \"Tyana\", Mesopotamia, Fenicia e Palestina romana (questi ultimi dotati di mazze e bastoni).\nL'esercito palmireno era invece composto da circa 70.000 armati, molti dei quali costituivano la cosiddetta cavalleria pesante dei \"clibanarii\".\nBattaglia.\nCome gi\u00e0 accaduto a Immae, i Palmireni puntarono tutto sulla loro cavalleria pesante, i \"clibanarii\", numericamente e qualitativamente superiore alla cavalleria romana. Prima dello scontro decisivo per\u00f2, le forze romane dovettero affrontare un primo scontro nei pressi di Dafne.\nDopo questa nuova vittoria romana, le citt\u00e0 di Apamea, Larissa e Aretusa, lungo il fiume Oronte si arresero senza combattere ad Aureliano, il quale continu\u00f2 poi la propria marcia fino alla citt\u00e0 siriana di Emesa. Qui Aureliano trov\u00f2 l'intero esercito palmireno di 70.000 armati, schierato di fronte alla citt\u00e0, dove i due eserciti poco dopo si scontrarono. \nI Palmireni fuggirono quindi disordinatamente e nella loro fuga calpestavano i loro stessi commilitoni ed erano uccisi dalle cariche della fanteria romana. La pianura al termine della battaglia era un'autentica cerneficina tra uomini e cavalli. Quelli che avevano potuto fuggire tra i Palmireni, raggiunsero la citt\u00e0 di Emesa.\nConseguenze.\nZenobia, dopo la terza disastrosa sconfitta, decise di ritirarsi da Emesa e fuggire fino a Palmira, dove avrebbe organizzato l'ultima resistenza. La repentina fuga non le permise per\u00f2 di recuperare il tesoro che aveva nascosto in citt\u00e0. Aureliano, informato della fuga di Zenobia, entr\u00f2 in Emesa, accolto con favore dai suoi cittadini e qui trov\u00f2 il tesoro abbandonato dalla regina ribelle.\nL'ultimo atto della guerra si consumava con l'assedio di Palmira, dove la citt\u00e0 ormai prossima a capitolare vedeva Zenobia fuggire verso la Persia. Catturata poco dopo mentre attraversava l'Eufrate, venne consegnata ad Aureliano, che per\u00f2 decise di risparmiarle la vita."}
{"id": "1190099", "revid": "1573940", "url": "https://it.wikipedia.org/wiki?curid=1190099", "title": "Rostanga setidens", "text": "Rostanga setidens () \u00e8 un mollusco nudibranchio della famiglia Discodorididae."}
{"id": "1190102", "revid": "1573940", "url": "https://it.wikipedia.org/wiki?curid=1190102", "title": "Rostanga rubra", "text": "Rostanga rubra () \u00e8 un molluscho nudibranchio della famiglia Discodorididae."}
{"id": "1190103", "revid": "486946", "url": "https://it.wikipedia.org/wiki?curid=1190103", "title": "Boreodoris", "text": ""}
{"id": "1190104", "revid": "486946", "url": "https://it.wikipedia.org/wiki?curid=1190104", "title": "Rhabdochila", "text": ""}
{"id": "1190106", "revid": "1036298", "url": "https://it.wikipedia.org/wiki?curid=1190106", "title": "K\u00e1lm\u00e1n Kand\u00f3", "text": "Era specializzato nello sviluppo di materiale rotabile ferroviario.\nBiografia.\nFrequent\u00f2 gli studi tecnici ed ottenne la laurea in ingegneria meccanica nella stessa citt\u00e0.\nSi trasfer\u00ec per un periodo in Francia e nel 1907 in Italia dove rimase fino al 1915.\nFu un eclettico progettista e realizzatore di motori trifase di grande potenza e contribu\u00ec largamente allo sviluppo delle prime locomotive elettriche con delle concezioni originali nell'architettura dei gruppi di trazione.\nPer la prima volta nella storia della trazione ferroviaria, Kand\u00f3 applic\u00f2 la corrente alternata trifase ad alta tensione alla trazione ferroviaria.E.430. La linea della Valtellina aperta nel settembre 1902 e su cui vennero impiegate le locomotive poi FS E.430 dimostr\u00f2 la sua applicabilit\u00e0 alle linee di grande traffico.\nProgett\u00f2 le prime locomotive trifasi E.430 per la linea stessa e tra le altre anche l'E.550 e l'E.330. La sua applicazione dei sistemi polifase e a cambio di fase alle locomotive apr\u00ec un nuovo capitolo nella storia e nello sviluppo delle ferrovie nel mondo.\nSi deve al suo intuito in particolare la Trasmissione iperstatica a bielle di molte serie di locomotive italiane e di prototipi di altre ferrovie europee. Nel corso della sua vita registr\u00f2 oltre 70 brevetti ed ottenne numerosi riconoscimenti internazionali. Si spense nel gennaio del 1931.\nNella stazione di Colico in provincia di Lecco, sulla ferrovia della Valtellina che vide la nascita della trazione elettrica a corrente alternata trifase, \u00e8 stata collocata una targa in lingua italiana e ungherese a ricordo di Kand\u00f3."}
{"id": "1190108", "revid": "1005847", "url": "https://it.wikipedia.org/wiki?curid=1190108", "title": "Mohammed Dahlan", "text": "\u00c8 stato il leader del Fatah nella Striscia di Gaza.\nBiografia.\nNato nel campo profughi di Khan Yunis, da una famiglia di profughi palestinesi provenienti da Hamama, nel 1981 aiut\u00f2 a fondare il movimento giovanile del Fatah, Fath Shabiba (il Giovane Fatah); negli anni seguenti fu chiuso nelle prigioni israeliane in diverse occasioni per il suo coinvolgimento nel terrorismo contro Israele, dove impar\u00f2 l'ebraico. In totale, rimase in carcere per cinque anni, fino al 1986. Al termin\u00e8 c9mplet\u00f2 di studi all'universit\u00e0 islamica di Gaza.\nCon la nascita della Autorit\u00e0 Nazionale Palestinese nel 1994, fu scelto da Arafat come capo della sede di Gaza del Servizio di sicurezza preventiva. In quegli anni fu accusato di aver torturato diversi militanti di Hamas. Si dimise nel 2002 e nell'aprile 2003 fu nominato ministro per la sicurezza da Mahmoud Abbas, nonostante l'opposizione di Arafat, restandolo fino a settembre.\nNel 2006 fu eletto nel Consiglio legislativo palestinese e divenne consigliere della sicurezza nazionale fino al luglio 2007, quando Abbas lo rimosse, considerandolo uno dei responsabili della sconfitta nella battaglia di Gaza contro Hamas.\nNel 2009 fu eletto nel comitato centrale di Fatah, fino alla sua espulsione dal partito nel 2011 a causa delle dichiarazioni del presidente palestinese Mahmoud Abbas che lo accus\u00f2 di aver ucciso Arafat avvelenandolo.\nDahlan detiene anche la cittadinanza montenegrina dal 2012, e vive in esilio ad Abu Dhabi."}
{"id": "1190110", "revid": "26891", "url": "https://it.wikipedia.org/wiki?curid=1190110", "title": "Colt 1911", "text": ""}
{"id": "1190111", "revid": "26891", "url": "https://it.wikipedia.org/wiki?curid=1190111", "title": "Mitragliatore Sten", "text": ""}
{"id": "1190112", "revid": "1081171", "url": "https://it.wikipedia.org/wiki?curid=1190112", "title": "Nazionale di rugby a 15 della Romania", "text": "La nazionale di rugby a 15 rumena (rum. \"Echipa na\u021bional\u0103 de rugby a Rom\u00e2niei\") \u00e8 la squadra nazionale maschile di rugby union che rappresenta la Romania in ambito internazionale; opera sotto la giurisdizione della Federa\u0163ia Rom\u00e2n\u0103 de Rugby.\nPartecipa al Campionato europeo per Nazioni fin dalla prima edizione inaugurata nel 1936, quando allora la competizione era denominata Torneo FIRA. La nazionale rumena ha partecipato a tutte le edizioni della Coppa del Mondo disputate, tranne che all'edizione 2019, non riuscendo tuttavia mai a superare la fase a gironi.\nStoria.\nPrimi anni.\nIl rugby fu introdotto in Romania agli inizi del XX secolo ponendo le sue radici a Bucarest grazie agli studenti di ritorno dalle universit\u00e0 francesi e alla borghesia del luogo.\nA partire dal 1913 nacquero quindi, nella capitale rumena, lo Stadiul Roman e altre diciassette squadre.\nNel 1914 si disput\u00f2 la prima edizione del campionato di rugby.\nIl primo luglio 1919 allo stadio parigino di Colombes, la Nazionale rumena disput\u00f2 il suo primo incontro nel quadro dei Giochi Interalleati, venendo sconfitta 0-21 dagli .\nCinque anni pi\u00f9 tardi, il 4 maggio 1924, ancora a Colombes, la Romania disput\u00f2 il suo primo incontro con la , venendo sconfitta per 3-61.\nLa Romania partecip\u00f2 ai Giochi Olimpici del 1924 riportando la medaglia di bronzo dopo due nette sconfitte contro Francia e Stati Uniti.\nNel 1931 fu istituita la Federa\u0163ia Rom\u00e2n\u0103 de Rugby, l'ente governativo del rugby rumeno, che nel 1934 fu tra i soci fondatori, insieme tra gli altri a Francia, e , della F\u00e9d\u00e9ration Internationale Rugby Amateur (FIRA) e tra le primissime partecipanti al neoistituito torneo FIRA destinato alle nazionali europee di rugby.\nPeriodo comunista.\nIl regime comunista us\u00f2 il rugby, come peraltro altri sport, come strumento di propaganda durante la guerra fredda. Tutte le risorse finanziarie disponibili furono destinate allo sviluppo della selezione nazionale a discapito dello sviluppo del rugby a livello locale. I giocatori pi\u00f9 importanti facevano parte dell'esercito o della polizia, le cui squadre della Steaua e della Dinamo avevano la possibilit\u00e0 di allenarsi sei volte a settimana in eccellenti centri sportivi.\nDopo un certo periodo di isolamento dovuto alla cortina di ferro, nel 1955 una selezione rumena si rec\u00f2 in tour in Inghilterra e Galles per affrontare Swansea, Cardiff, Bristol e Harlequins ottenendo in totale una vittoria, due pareggi e una sconfitta. Successivamente, sempre nello stesso anno, la Romania sconfisse Llanelli a Mosca e Cardiff e Harlequins a Bucarest. La Francia, recatasi a giocare a Bucarest davanti a quasi 100.000 spettatori, riusc\u00ec a sconfiggere la Romania con un combattuto 16-15.\nDurante gli anni 1960, grazie al contributo di allenatori formatisi in Francia, la nazionale rumena cominci\u00f2 a diventare maggiormente competitiva. Il 5 giugno 1960 arriv\u00f2 la prima vittoria contro la Francia, sconfitta 11-5 a Bucarest durante il loro tour. Nel 1969 la Romania vinse la Coppa delle Nazioni, evoluzione del vecchio torneo FIRA, interrompendo il dominio della Francia con quattro vittorie in altrettanti incontri (gli stessi francesi furono sconfitti 15-14 a Bucarest). Nel 1975 la Romania vinse per la seconda volta campionato europeo, confermandosi come la principale antagonista in grado di contrastare il dominio francese in questa competizione. In questo stesso anno la nazionale rumena si rec\u00f2 in tour in Nuova Zelanda per giocare una serie di otto partite culminate con il pareggio 10-10 ottenuto contro i Junior All Blacks.\nDopo gli ottimi tour in Galles e in Irlanda, rispettivamente nel 1979 e nel 1980, l'evolversi del rugby rumeno venne preso in considerazione anche in Gran Bretagna.\nAll'epoca, infatti, il Paese poteva vantare circa 13\u00a0500 praticanti, nove volte tanti quanti ne contava alla fine della guerra (circa 1\u00a0500).\nDurante la vittoriosa edizione 1980-81 del campionato europeo la Romania ottenne una netta affermazione per 15-0 sulla Francia e, nel corso del tour in Regno Unito nel 1981, la fu la prima nazionale britannica a concedere il \"test match\" contro la Romania; la partita fin\u00ec 12-6 per gli scozzesi.\nSuccessivamente, a fine anno, la nazionale ospit\u00f2 la perdendo 14-6 e vedendosi annullare due mete.\nLa Romania fu invitata alla prima edizione della Coppa del Mondo tenutasi nel 1987 in Nuova Zelanda e Australia.\nI rumeni vinsero la loro prima partita del girone sconfiggendo 21-20 lo , ma persero le altre due partite contro e .\nIl 10 dicembre 1988 la Romania ottenne una prestigiosa vittoria sconfiggendo 15-9 il a Cardiff.\nCaduta del comunismo.\nNonostante fosse stato originariamente associato alla borghesia, la reputazione del rugby rumeno \u00e8 stata seriamente danneggiata dalla sua associazione con il dittatore comunista Nicolae Ceau\u0219escu e con il suo regime. Il rugby rumeno venne associato con la polizia e l'esercito totalitari e molti rugbisti furono uccisi durante i disordini civili avvenuti in seguito alla caduta del regime. Questo sport risent\u00ec anche di seri problemi finanziari dopo la caduta del comunismo, venendo meno gran parte dei fondi stanziati in precedenza.\nIl 24 maggio 1990 per la prima volta la Romania sconfisse fuori casa la Francia vincendo 12-6 ad Auch. L'anno seguente arriv\u00f2 un'altra prestigiosa vittoria 18-12 contro la Scozia. Qualificatasi alla Coppa del Mondo 1991, nella fase a gironi la Romania guadagn\u00f2 una sola vittoria sconfiggendo le 17-15, mentre perse 30-3 contro la Francia e 19-11 contro il . And\u00f2 peggio nella successiva edizione del 1995, dove la nazionale rumena perse tutte e tre le partite del girone giocate contro Canada, e .\nCon l'avvento del professionismo molti rugbisti rumeni si recarono a giocare all'estero, principalmente in Francia e Italia, a discapito delle squadre locali. Alla Coppa del Mondo 1999 arriv\u00f2 nuovamente una sola vittoria, 27-25 contro gli Stati Uniti, e due nette sconfitte contro Australia e .\nNuovo millennio.\nLa Romania inaugur\u00f2 il nuovo millennio vincendo il rinnovato Campionato europeo per Nazioni, al quale nel frattempo non presero pi\u00f9 parte Francia e che si concentrarono sul Sei Nazioni. I rumeni si presentarono alla Coppa del Mondo 2003 freschi di un'altra vittoria del campionato europeo. La Romania riusc\u00ec nuovamente a vincere una sola partita sconfiggendo la 37-7 nell'ultima partita del girone.\nLa nazionale rumena arriv\u00f2 alla Coppa del Mondo 2007 dopo avere nuovamente vinto il Campionato europeo per Nazioni. Ancora una volta giunse una sola vittoria ottenuta sconfiggendo il 14-10, a fronte delle nette sconfitte contro Scozia e Nuova Zelanda e della sconfitta pi\u00f9 risicata contro l'Italia che si impose 24-18. Dopo le due edizioni vinte consecutivamente dalla , nel 2010 la Romania vinse il campionato europeo ma a causa della classifica cumulativa fu costretta a disputare uno spareggio per accedere alla Coppa del Mondo 2011. Ottenuta la qualificazione ai danni dell', l'edizione 2011 si rivel\u00f2 molto deludente per i rumeni che per la seconda volta persero tutte le loro partite del girone, tra cui quella contro la Georgia che vinse 25-9.\nIl 2013 fu un anno particolarmente positivo per la Romania che concluse imbattuta il Campionato europeo per nazioni di rugby, con 4 vittorie e un pareggio 9-9 contro la Georgia, oltre ad avere sconfitto a Bucarest, nei consueti test match di fine anno, le 19-18 e il Canada 21-20; l'unica sconfitta avvenne per opera delle Figi che vincendo 26-7 posero fine alla striscia di otto risultati utili consecutivi.\nLa nazionale rumena prese parte alla ambendo al terzo posto nel girone, con la conseguente qualificazione automatica all'edizione successiva della competizione: dopo le iniziali sconfitte contro Francia e Irlanda, i rumeni ebbero la meglio contro il Canada vincendo 17-15 ma la sconfitta 33-22 contro l'Italia nell'ultima partita li releg\u00f2 al quarto posto superati proprio dagli Azzurri.\nNon parteciper\u00e0 al Mondiale 2019 in Giappone, essendo stata penalizzata nel Campionato europeo per nazioni 2016-2018 di 30 punti per aver schierato un giocatore tongano non naturalizzabile in quanto aveva gi\u00e0 giocato nella nazionale seven della nazione oceanica."}
{"id": "1190116", "revid": "26891", "url": "https://it.wikipedia.org/wiki?curid=1190116", "title": "Glisenti M1910", "text": ""}
{"id": "1190118", "revid": "103573330", "url": "https://it.wikipedia.org/wiki?curid=1190118", "title": "Aquarius (sport drink)", "text": "Aquarius \u00e8 uno sport \"drink\" prodotto dalla Coca-Cola Company. Fu venduto per la prima volta in Giappone nel 1983 come sport \"drink\" a base di frutta, per contrastare la marca competitrice di sport \"drink\" chiamata Pocari Sweat. Fu introdotto nel mercato in Spagna e Portogallo nel 1991 e divenne bevanda ufficiale dei XXV giochi olimpici, tenutisi a Barcellona\nAl momento \u00e8 venduta in Belgio, Brasile, Islanda, Indonesia, Irlanda, Giappone, Lussemburgo, Paesi Bassi, Norvegia, Portogallo, Spagna e dal 2006 per un breve periodo in Italia (attualmente commercializzata a nome Powerade Active, mantenendo gli stessi ingredienti)."}
{"id": "1190126", "revid": "38120", "url": "https://it.wikipedia.org/wiki?curid=1190126", "title": "Pan cake", "text": ""}
{"id": "1190127", "revid": "37401", "url": "https://it.wikipedia.org/wiki?curid=1190127", "title": "Flessione (linguistica)", "text": "In linguistica, si definisce flessione un meccanismo di formazione delle parole in cui una parola viene modificata per esprimere varie categorie grammaticali, come il genere, il numero, la persona, il caso, il tempo, il modo, l'aspetto, la diatesi, la definitezza o l'animatezza.\nLa flessione del verbo \u00e8 detta \"coniugazione\". La flessione del sostantivo (e anche delle altre forme non verbali, tra cui l'articolo, l'aggettivo, il pronome, le preposizioni o posposizioni e cos\u00ec via) \u00e8 detta \"declinazione\".\nLa flessione pu\u00f2 fare uso di affissi (prefissi, suffissi, infissi, circonfissi e transfissi), dell'apofonia (talvolta chiamata \"ablaut\") o di altri meccanismi di modificazione.\nLa forma flessa di una parola solitamente contiene sia uno o pi\u00f9 morfemi liberi (unit\u00e0 di significato che possono essere impiegate come parole a s\u00e9 stanti) sia uno o pi\u00f9 morfemi legati (unit\u00e0 di significato che \"non\" possono essere impiegate come parole a s\u00e9 stanti).\nQuando, all'interno di una lingua, le flessioni di pi\u00f9 parole devono essere rese compatibili fra loro secondo regole precise si parla di \"concordanza\" (o \"accordo\").\nLe parole che non subiscono flessione sono dette invariabili. In italiano, ad esempio, tutti gli avverbi, i prestiti da lingue straniere o anche le forme mutuate dal latino sono invariabili. Le lingue che raramente fanno uso di flessione (in cui cio\u00e8 le parole sono tutte o quasi tutte invariabili, come il cinese standard) sono dette isolanti (o \"analitiche\").\nQuando invece una lingua presenta un qualche livello di flessione, essa viene detta sintetica. Una lingua sintetica pu\u00f2 impiegare la flessione molto estesamente (come il latino, il greco antico, l'ebraico o il sanscrito) o sporadicamente (come l'inglese, l'olandese o il persiano).\nLe lingue in cui la flessione ha un uso cos\u00ec diffuso da permettere di esprimere una frase intera in una singola parola (come ad esempio molte lingue native americane) sono dette polisintetiche.\nLe lingue in cui singoli morfemi esprimono singole categorie grammaticali (come il finlandese, l'ungherese o il georgiano) sono dette lingue agglutinanti. In tal caso, al termine \"flessione\" si preferisce di solito quello di agglutinazione. Le lingue in cui invece un singolo morfema pu\u00f2 esprimere varie categorie grammaticali (ad esempio sia il genere sia il numero, come in italiano) sono dette flessive (o \"fusive\").\nConiugazione e declinazione.\nSi distinguono tradizionalmente due tipi di flessione, a seconda della classe lessicale a cui appartiene la parola da modificare.\nAlcune lingue formano i gradi di comparazione degli aggettivi tramite meccanismi flessivi. Ad esempio, in inglese il comparativo di maggioranza \u00e8 marcato dall'aggiunta del morfema \"-er\" alla radice dell'aggettivo (cos\u00ec \"big\" \"grande\" d\u00e0 \"bigger\" \"pi\u00f9 grande\").\nConfronto con la derivazione.\nL'aggiunta di morfemi flessivi a una parola impatta solitamente le categorie grammaticali che essa esprime, ma raramente ne cambia il significato o la classe lessicale (ad esempio, trasformando un verbo in un sostantivo).\nDi contro, l'aggiunta di morfemi derivativi permette di creare una parola nuova a partire da una parola esistente o di cambiarne la classe lessicale.\nPertanto ad esempio, le forme \"attendo\" e \"attendevamo\" si distinguono tramite morfemi flessivi. Le forme \"attendo\" e \"attesa\" tramite morfemi derivativi.\nLe forme ottenute tramite morfemi flessivi non vengono solitamente considerate parole distinte, bens\u00ec forme diverse della stessa parola. Ci\u00f2 si riflette nei dizionari, che le riportano solitamente sotto un unico lemma, distinguendo invece in lemmi diversi le forme ottenute tramite morfemi derivativi. Nell'esempio precedente, \"attendo\" e \"attendevamo\" non rappresenterebbero voci distinte in alcun dizionario; \"attendo\" e \"attesa\" sono invece di solito voci distinte.\nLa flessione ed i suoi meccanismi di formazione.\nA seconda del modo in cui vengono formate le forme flesse, si possono stabilire delle categorie di flessione (che non si escludono):"}
{"id": "1190128", "revid": "38120", "url": "https://it.wikipedia.org/wiki?curid=1190128", "title": "Pan Cake", "text": ""}
{"id": "1190129", "revid": "38120", "url": "https://it.wikipedia.org/wiki?curid=1190129", "title": "Pan-Cake", "text": ""}
{"id": "1190130", "revid": "38120", "url": "https://it.wikipedia.org/wiki?curid=1190130", "title": "Pan-cake", "text": ""}
{"id": "1190131", "revid": "1876595", "url": "https://it.wikipedia.org/wiki?curid=1190131", "title": "Ultimate Spider-Man (videogioco)", "text": "Ultimate Spider-Man \u00e8 un videogioco del 2005 pubblicato dalla Activision per varie piattaforme, facente parte della versione Ultimate dell'Uomo Ragno, Ultimate Spider-Man. Il gioco replica fedelmente quanto narrato nel fumetto, con l'unica differenza che Silver Sable conosce la vera identit\u00e0 di Spidey, al contrario dei fumetti.\nTrama.\nIl gioco inizia con un riepilogo dell'intera serie Ultimate Spider-Man fino a Venom: viene infatti spiegato come Peter venne morso dal ragno modificato, diventando cos\u00ec Spider-Man, oltre che la storia dell'ultimo esperimento di suo padre, insieme al padre del suo amico di infanzia Eddie Brock. I due padri erano scienziati e lavoravano ad una \"tuta\" capace di curare il cancro (il Progetto Venom), ma furono costretti a firmare un contratto con Bolivar Trask e a interrompere le loro ricerche. Spidey decise di raggiungere il laboratorio del padre per ultimare il progetto Venom, ma la tuta gli sfugg\u00ec di mano e si attacc\u00f2 a lui, donandogli capacit\u00e0 notevolmente migliorate, ma anche condizionandolo mentalmente. Rendendosi infine conto che la tuta lo stava consumando, Spidey se ne liber\u00f2, ma essa si attacc\u00f2 a Eddie. Pertanto, Peter sar\u00e0 costretto a scontrarsi con Eddie, oramai totalmente consumato da Venom (evento che corrisponde nella serie a fumetti con \"Ultimate Spider-Man\" n. 38 in lingua originale). Dopo un duro scontro, Peter sconfigger\u00e0 Venom e lo abbandoner\u00e0 fuggendo dalla polizia. Alcuni mesi dopo, durante una \"normale\" giornata di Peter, che funge anche da tutorial, Spidey dovr\u00e0 vedersela come di consueto con alcuni criminali e poi con il supercriminale Shocker, che tuttavia sconfigger\u00e0 facilmente. Dopo una veloce gara con Johnny Storm, inizia una breve sequenza in cui verr\u00e0 mostrato che fine ha fatto Venom, sequenza che funger\u00e0 da tutorial per le missioni con quest'ultimo, ovviamente allo scontro con Peter e libero quindi di cercare prede da divorare per le strade di Manhattan. Si assister\u00e0 infatti ad una \"serata di caccia\" di Venom, durante la quale incontrer\u00e0 Wolverine, che sconfigger\u00e0 in un sanguinoso scontro.\nPi\u00f9 tardi, Spidey si metter\u00e0 all'inseguimento di Rhino, supercriminale che di recente sta seminando distruzione per la citt\u00e0. Dopo averlo sconfitto, Spidey scoprir\u00e0 che la sua corazza \u00e8 stata fabbricata dalle Trask Industries, comandate da quello stesso uomo che voleva sottrarre le ricerche di suo padre. Quella stessa sera i mercenari di Silver Sable, assoldati da Trask, tenteranno invano di catturare Venom. Successivamente Peter, in visita ad un museo, avvertir\u00e0 uno strano ed intenso dolore alla testa, come se il suo senso di ragno fosse impazzito. Questi dolori sono in realt\u00e0 causati dalla presenza di Venom, venuto al museo a \"fargli visita\"; nonostante un vantaggio iniziale di Spidey, questi viene poi colto di sorpresa da Eddie/Venom e immobilizzato. A questo punto intervengono Sable e i suoi uomini, i quali hanno scoperto la debolezza della tuta nei confronti dell'elettricit\u00e0, cosa che sfrutteranno per catturarlo. In seguito Eddie si sveglier\u00e0 in una prigione, al cospetto di Trask, che intende richiedere la sua collaborazione per eseguire dei test su Venom. Il primo test consiste nel rincorrere Electro fino a Times Square, dove apparir\u00e0 Spidey intento a fermare entrambi, per poi venire tramortito da un potente colpo di Electro. Venom avvertir\u00e0 strani sintomi in presenza di Spidey, cosa che lo spinger\u00e0 a difenderlo da Electro in un lungo scontro che vedr\u00e0 Venom emergere vittorioso. Improvvisamente irromper\u00e0 lo S.H.I.E.L.D. che, nel tentativo di catturare Venom, provocher\u00e0 una breve fuga di quest'ultimo, che verr\u00e0 nuovamente catturato da Sable. Mentre che Spidey scopre poi che le sue cellule sono legate al simbionte Venom, Eddie confessa a Trask di aver avvertito uno strano legame con Spidey, sensazioni che Venom provava solo in presenza di Peter Parker. Rivelata l'identit\u00e0 di Spidey, Eddie sar\u00e0 portato da Sable su un aereo per individuare e catturare Peter, ma Eddie si trasforma improvvisamente in Venom e attacca Sable e i suoi uomini, per poi fuggire.\nSpidey intanto viene attaccato dal misterioso Scarabeo, ma il loro inseguimento si conclude in un palazzo in costruzione, dove Scarabeo viene sconfitto da Spidey e fugge all'Ambasciata latveriana. Spidey viene contattato da Nick Fury, che gli chieder\u00e0 di non interessarvi alla questione latveriana, ma Spider-Man raggiunge l'ambasciata e viene attaccato da Goblin, liberato dallo Scarabeo. Spider-man insegue e sconfigge Goblin, che poi viene arrestato da Sharon Carter.\nVenom raggiunge e sconfigge invece Scarabeo, ma a questo punto Peter viene rapito da Silver Sable, che conosce la sua vera identit\u00e0. Privo della sua identit\u00e0 da supereroe, Peter, salvando delle persone, affronta e sconfigge Sable, che viene poi catturata da Venom. Spidey si mette quindi all'inseguimento di Eddie, ma durante lo scontro i due vengono catturati e rinchiusi in un laboratorio in celle separate. Venom affronta e sconfigge il ragno-Carnage, assorbendone il simbionte e ottenendo il simbolo bianco sul petto. Spidey, che era in realt\u00e0 stato trasformato in Carnage, raggiunge Bolivar Trask e ottiene i documenti sui suoi genitori, ma viene attaccato da Venom, che Spidey affronta e sconfigge, proteggendo Trask. Nei filmati finali, Peter, leggendo i documenti sui genitori suoi e di Eddie, scopre che quello che aveva distrutto l'aereo sul quale si trovavano i genitori di Parker era in realt\u00e0 il padre di Eddie con il costume Venom. Tempo dopo, mentre Peter si riunisce con Mary Jane, vediamo Eddie e Trask, entrambi tratti in arresto e posti nella stessa prigione, ma Eddie, trasformatosi in Venom, uccide Trask, colpevole di aver avuto solo tre anni in una prigione \"di lusso\", come la definisce Eddie stesso.\nModalit\u00e0 di gioco.\nBonus ottenibili.\nNel gioco vi sono molti bonus ottenibili, tra cui la possibilit\u00e0 di giocare nei panni di Venom, sbloccabile finendo il gioco e utilizzabile scegliendo la modalit\u00e0 cambia eroe, oppure un totale di costumi sbloccabili sbloccando completando i vari obiettivi di gare, gettoni, emergenze, e tour vigilante:\nAccoglienza.\n\"Ultimate Spider-Man\" ha ricevuto un'accoglienza generalmente positiva in merito alle recensioni aggregate su Metacritic.\n\"CiN Weekly\" lo ha votato 88 su 100, dichiarando: \"Il vero problema... \u00e8 che i boss possono essere estremamente frustranti da battere, richiedendo numerose rigiocate e ripetizioni estenuanti di attacchi complicati.\" \"The New York Times\" ha espresso un parere positivo, dichiarando che il gioco \u00e8 \"molto divertente, e l'aggiunta di Nemesis crea nuerose nuove situazioni, ma alla fine non vi \u00e8 molta variet\u00e0: combatti gareggi, girovaghi per la citt\u00e0 e ripeti tutto daccapo.\" \"The Sydney Morning Herald\" ha dato tre stelle e mezzo su cinque al gioco, dichiarando: \"il combattimento contro gli sgherri senza cervello possono essere ripetitivi, ma lo stesso non si pu\u00f2 dire per le missioni.\"\nEdizione limitata.\nIl gioco presenta un'edizione limitata in esclusiva per PlayStation 2, che contiene quattro biografie dei personaggi (Ultimate Spider-Man, Ultimate Venom, Ultimate Carnage e Ultimate Beetle), un'intervista a Stan Lee, uno speciale di \"G4\" intitolato \"Making of \"Ultimate Spider-Man\"\", consigli e trucchi per gli sviluppatori e un'edizione speciale (chiamata anche \"Activision Edition\") del fumetto \"Ultimate Spider-Man\" contenente scene dei numeri #33-39. Una delle arti concettuali dell'edizione speciale mostra cosa \u00e8 successo quando Beetle si \u00e8 infilato nell'ambasciata Latveriana mentre presentava la fiala dell'Uomo Sabbia al Dottor Destino in una trama per sviluppare i super soldati della Latveria.\nLa versione in edizione limitata \u00e8 disponibile in una valigetta diversa, con i lati olografici viola e rosso (rispettivamente con il simbolo del Venom e quello dell'Uomo Ragno). La custodia viene fornita anche con un manicotto di cartone con l'immagine di Venom. La stessa superficie del DVD ha una nuova immagine: viola al posto del rosso, ancora una volta con Venom. Il manuale d'istruzioni corrisponde a questa tendenza, con la copertina rappresentante una scena di lotta tra i due. Le funzioni dell'edizione limitata sono accessibili da un nuovo menu intitolato \"Edizione limitata\" tramite la schermata Sbloccabili."}
{"id": "1190133", "revid": "36426", "url": "https://it.wikipedia.org/wiki?curid=1190133", "title": "Barella", "text": "Una barella \u00e8 un presidio medicale e viene utilizzata per il trasporto intra- ed extra-ospedaliero dei pazienti. \nLa barella \u00e8 solitamente portata da due persone, una alla testa e una ai piedi del paziente, e viene spinta in modo che il paziente possa vedere dove viene trasportato.\nNe esistono diverse tipologie e modelli. Spesso dotata di ruote e di cinghie per immobilizzare il paziente, viene utilizzata sulle autoambulanze (in questo caso la barella viene chiamata anche \"autolettiga\") per adagiarvi i feriti e permetterne il trasporto dal luogo dell'incidente al mezzo di soccorso e quindi al luogo di cura.\nLa barella autocaricante, diversamente dalle credenze popolari va movimentata da 2 persone, una ai piedi del paziente e una alla testa.\nQuesta va tirata dal barelliere dalla parte dei piedi, mentre il barelliere dalla parte della testa deve spingere in modo che il paziente veda sempre dove sta andando.\nQuesta movimentazione deriva dalla conformazione tecnica della barella che prevede le ruote sterzanti ai piedi, oltre che permette una sicurezza ulteriore poich\u00e9 i carrelli delle ruote si chiudono in senso opposto alla marcia.\nStoria.\nLe barelle sono state utilizzate sin dall'antichit\u00e0, in particolare sui campi di battaglia e nelle situazioni in cui i veicoli di soccorso erano ostacolati dalle avverse condizioni del terreno. La forma pi\u00f9 semplice consiste di un telo su cui si adagia il paziente e di due lunghe aste che vengono afferrate dai barellieri, in questo caso spesso pi\u00f9 di due. Nel caso il trasporto con questa semplice barella dovesse venir effettuato da soli due soccorritori, essi possono utilizzare delle cinghie che distribuiscano lo sforzo non solo sulle braccia ma anche sulla schiena.\nLegislazione.\nLa barella principale deve consistere di una lettiga che pu\u00f2 essere utilizzata da sola o in combinazione con un carrello di supporto solidale o separabile."}
{"id": "1190134", "revid": "1573940", "url": "https://it.wikipedia.org/wiki?curid=1190134", "title": "Otophorus", "text": "Otophorus , \u00e8 un genere di coleotteri della famiglia degli Scarabaeidae (sottofamiglia Aphodiinae).\nDescrizione.\nI coleotteri appartenenti al genere \"Otophorus\" condividono i seguenti caratteri: \nDistribuzione.\n\u00c8 un genere diffuso nella regione olartica e nella zona di transizione messicana.\nTassonomia.\nAttualmente (anno 2006) il genere comprende 1 specie reperita anche in territorio italiano:"}
{"id": "1190138", "revid": "14691", "url": "https://it.wikipedia.org/wiki?curid=1190138", "title": "Barelle", "text": ""}
{"id": "1190147", "revid": "729019", "url": "https://it.wikipedia.org/wiki?curid=1190147", "title": "Jean II Le Meingre", "text": "Particolarmente conosciuto per la sua abilit\u00e0 nell'arte bellica, si mise in luce nel periodo della guerra dei cent'anni; era l'omonimo figlio del maresciallo di Francia Jean I Le Meingre, anch'egli detto \"Boucicaut\", morto a Digione il 15 marzo 1367, e del padre fu chiamato a ricoprire la medesima carica.\nGran connestabile dell'Impero a Costantinopoli, presente nelle colonie genovesi d'oltremare, dal 1\u00ba novembre 1401 sino al 1409 ricopr\u00ec la carica di governatore della Repubblica di Genova. L'incarico gli venne assegnato per volont\u00e0 dello stesso Carlo VI dopo che una lunga campagna militare aveva portato la Francia ad ottenere una sorta di protettorato sulla repubblica ligure.\nDiplomatico di alterne fortune (la sua caduta fu dovuta ad una guerra contro la casa viscontea di Milano e favorita da una rivolta di popolo), \u00e8 considerato dagli storici uno dei pi\u00f9 valorosi cavalieri medioevali.\nBiografia.\nLa giovinezza.\nIn riconoscimento dei servigi resi dal padre, Carlo V lo fece allevare, dall'et\u00e0 di nove anni, con il Delfino, futuro Carlo VI, di cui rimase amico per tutta la vita. Desideroso di intraprendere il mestiere delle armi, Jean convinse il precettore del Delfino, Luigi II di Borbone, a prenderlo con s\u00e9 come paggio, e in tale veste assistette agli assedi di Beaumont, Gavray, Breteuil e Cherbourg.\nVenne addestrato alle armi sotto la guida del condottiero Bertrand du Guesclin, e partecip\u00f2 nel 1380 in Guienna all'assedio di Montguyon con il maresciallo de Sancerre.\nNello stesso anno moriva Carlo V, e il figlio Carlo VI gli succedeva sul trono: la campagna delle Fiandre vide Boucicaut combattere nella guardia personale del giovane sovrano. Nel 1382, poco prima della battaglia di Roosebeke, Luigi II di Borbone lo nomin\u00f2 cavaliere per meriti sul campo. Al termine della campagna, tornato a Parigi, Boucicaut godeva gi\u00e0 della fama di valente cavaliere; desideroso di misurarsi con nuove imprese, combatt\u00e9 sul suolo prussiano a fianco dell'Ordine Teutonico fino al 1385, quando, tornato in Francia, fu chiamato in Poitou e Guienna da Luigi di Borbone in qualit\u00e0 di suo luogotenente, partecipando nei due anni successivi a numerosi fatti d'armi.\nLe campagne d'Oriente.\nApprofittando di un periodo di pace in patria, nella primavera del 1388 form\u00f2 con Renaud de Roye una piccola compagnia di ventura e part\u00ec per Venezia: qui il doge Antonio Venier, che si era da poco alleato con Gian Galeazzo Visconti contro Francesco I da Carrara signore di Padova, cerc\u00f2 di assoldarli. Non desiderando combattere contro principi cristiani in pace con la Francia, i due partirono da Venezia per Costantinopoli. Inorridito dallo spettacolo che offriva a quel tempo la corte bizantina, si rec\u00f2 quindi a Bursa, per conoscere Murad I e studiare le tattiche di guerra ottomane; il sultano, impegnato in guerra contro il principe serbo Stefan Lazar Hrebeljanovi\u0107, offr\u00ec ai capitani francesi di entrare al suo servizio, ma i due rifiutarono, non intendendo combattere contro altri cristiani. Murad non se ne ebbe a male, e li fece scortare, in segno di riguardo, sino in Siria.\nGiunsero quindi a Gerusalemme, dove appresero che Filippo d'Artois (in seguito connestabile di Francia), di ritorno dalla Terra santa, era stato preso prigioniero e condotto a Damasco. Boucicaut lo raggiunse per trattare la liberazione, ma ogni sforzo fu vano: decise allora di condividerne la sorte per alleviargli i disagi della prigionia, mentre Renaud de Roye tornava in Francia per raccogliere il riscatto.\nRilasciati entrambi poterono compiere un lungo viaggio nel Sinai e in Palestina, prima di essere nuovamente imprigionati a Beirut. Ritornarono in Francia solo nel mese di novembre.\nLe Meingre divenne uomo di fiducia di re Carlo VI e fu dopo il viaggio in Terra santa che divenne un sostenitore delle Crociate. Nel 1390 tuttavia il sovrano non gli concesse di accompagnare Luigi II di Borbone in una spedizione in favore della Repubblica di Genova contro il regno di Tunisia per la conquista di Mahdia. Alcuni mesi dopo per\u00f2 Boucicaut era nuovamente a fianco dell'Ordine Teutonico, a capo di un contingente di 300 cavalieri, contro la coalizione russo-polacco-lituana capitanata da Ladislao II di Polonia. Terminata la guerra nell'inverno 1390-91, Boucicaut ritorn\u00f2 in Francia richiamato da Carlo VI.\nL'investitura a maresciallo di Francia avvenne nel giorno di Natale di quello stesso anno nella basilica di San Martino, nella natia Tours. La nomina lo mise finalmente in condizione di sposare Antoinette de Turenne, figlia del conte di Beaufort; la dote della sposa, comprendente le contee di Al\u00e8s e Beaufort, lo rese uno degli uomini pi\u00f9 ricchi di Francia.\nEbbe quindi modo di mettere in luce anche le proprie abilit\u00e0 diplomatiche: nel 1394 il Consiglio del Re lo invi\u00f2, col maresciallo de Sancerre e Renaud de Roye, ad Avignone, presso l'antipapa Benedetto XIII, allo scopo di far cessare lo Scisma d'Occidente. Benedetto XIII, al secolo Pedro Mart\u00ednez de Luna y P\u00e9rez de Gotor, prima dell'elezione da parte dei cardinali fedeli al defunto antipapa Clemente VII, aveva dichiarato di fronte alla corte francese che una volta eletto avrebbe fatto cessare lo scisma a qualunque costo, e si sarebbe quindi dimesso, ma cos\u00ec non fece: Boucicaut e gli altri cavalieri avevano quindi il compito di indurlo, in nome del re di Francia, a tener fede alla promessa. L'ambasciata fu vana, e analogo insuccesso ebbe una delegazione ancora pi\u00f9 autorevole formata dai duchi di Orl\u00e9ans (fratello del re), di Borbone e di Berry. La Chiesa francese a quel punto, fedele al sovrano, disconobbe l'obbedienza al pontefice avignonese; Benedetto decise allora di far arrestare i cardinali francesi riuniti ad Avignone, ma il tentativo fu sventato e Boucicaut, accorso con 1\u00a0000 armati, occup\u00f2 la citt\u00e0 e imprigion\u00f2 l'antipapa nel suo palazzo.\nAccompagn\u00f2 nel 1396 il giovane principe Giovanni \"senza paura\" alla Crociata franco-ungherese contro l'Impero ottomano e venne preso prigioniero nella battaglia di Nicopoli: rimasto per diverso tempo nelle mani del Sultano, fu liberato grazie al riscatto anticipato dal governatore di Mitilene, Francesco II Gattilusio.\nRientr\u00f2 quindi in Francia e si occup\u00f2 di questioni interne al Paese: marci\u00f2 sulla Guienna facendo prigioniero il ribelle conte Archambaud di P\u00e9rigord, che si era dichiarato vassallo dell'Inghilterra.\nNel 1399, alla guida di 12\u00a0000 soldati, fu inviato da Filippo II di Borgogna assieme a Giovanni \"senza paura\", in aiuto all'imperatore bizantino Manuele II Paleologo, che si trovava a Costantinopoli assediato dalle truppe di Bayezid I. Organizzando la spedizione Filippo otteneva un duplice scopo: allontanare dalla Francia una parte delle milizie che da anni la percorrevano nel conflitto con l'Inghilterra (ed erano in gran parte favorevoli al suo rivale Luigi di Valois), e insieme esaudire la sete di conquista della nobilt\u00e0.\nBoucicaut part\u00ec da Aigues-Mortes alla fine di maggio 1399, su navi genovesi, alla guida di un contingente di 8\u00a0000 uomini di cui un terzo mercenari, un terzo reclutato dalla nobilt\u00e0, e un terzo costituito di volontari (tra cui Jean de Chateaumorand, che divenne suo luogotenente). Dopo uno scalo a Savona, dove furono imbarcati rifornimenti e 1\u00a0500 balestrieri genovesi, la flottiglia si diresse verso l'isola di Chio, dove era previsto l'incontro con la flotta veneziana e il resto delle truppe. Le navi veneziane erano invece state disperse dal maltempo, e Boucicaut dovette affrontare il forzamento dei Dardanelli con un terzo del naviglio previsto. Approdato a Tenedo vi trov\u00f2 la flotta veneziana, oltre a navi genovesi e due fregate dell'Ordine dei Cavalieri di Rodi; preso il comando, nei giorni successivi Boucicaut respinse gli Ottomani dalla colonia genovese di Pera. Entrato da trionfatore a Costantinopoli, fu ricevuto dall'imperatore e nominato Gran connestabile dell'Impero.\nNell'arco di un paio di mesi il territorio circostante Costantinopoli fu liberato dagli Ottomani per una profondit\u00e0 di 15 leghe: i cristiani raccolsero successi in svariate localit\u00e0 sulle coste del mar di Marmara e dell'Anatolia costringendo gli Ottomani a rimanere sulla difensiva. Ciononostante la lotta si rivel\u00f2 impari e gli sforzi furono insufficienti a respingere definitivamente la minaccia. Boucicaut, considerata la stagione sfavorevole alle operazioni belliche, torn\u00f2 allora in Francia, accompagnando Manuele II che intendeva chiedere ulteriore aiuto agli alleati; giunsero a Parigi nel dicembre 1400.\nIl governatorato a Genova.\nAl rientro in Francia contava di essere assegnato a qualche nuova missione nell'Europa orientale, gli venne invece notificato che sarebbe diventato governatore della Repubblica di Genova, dal 1396 sotto protettorato francese e dilaniata da lotte intestine.\nPart\u00ec da Parigi il 1\u00ba agosto 1401, sostando per qualche tempo a Tours, dove radun\u00f2 3\u00a0000 soldati di cui 1\u00a0500 a cavallo; si diresse quindi su Lione, arrivando a Milano il 15 settembre. Qui apprese dello stato di anarchia in cui si trovava la Repubblica di Genova, con Battista Boccanegra, figlio del doge Simone Boccanegra, che a capo del partito antifrancese si era impadronito del potere e, nominatosi \"capitano del re\", spadroneggiava in citt\u00e0 eliminando fisicamente gli oppositori.\nEntr\u00f2 a Genova il 31 ottobre 1401, e ne prese militarmente possesso posizionando soldati alle porte; si diresse poi al palazzo del governatore, dove fece istruire secondo le leggi genovesi un processo per tradimento contro i responsabili della rivolta Battista Boccanegra, Battista de Franchi-Luxardo e alcuni altri capi fazione; la sentenza emessa fu la condanna a morte. L'esecuzione fu fissata per il giorno successivo, ma Luxardo riusc\u00ec a fuggire e a lasciare la citt\u00e0.\nBoucicaut prosegu\u00ec nel proprio governo risoluto imponendo ai genovesi una severit\u00e0 inflessibile: istitu\u00ec la pena di morte per le persone trovate in possesso di un pugnale, e fece disarmare completamente la popolazione (furono lasciati solo i coltelli da cucina); organizz\u00f2 un servizio di vigilanza capillare sulle strade e soprattutto sulle chiese, dove le risse erano all'ordine del giorno; fece abbattere le torri delle case patrizie, per privare i nobili di luoghi fortificati; abol\u00ec le cariche di console, connestabile dell'Impero e gonfaloniere; soppresse le confraternite, considerate possibili luoghi di riunione per cospiratori.\nIntervenne anche sull'urbanistica e le fortificazioni cittadine, costruendo un forte alla Darsena e potenziando l'esistente forte di Castelletto, allo scopo di meglio assicurarsi il controllo della citt\u00e0.\nImponente fu anche lo sforzo di riordinare e unificare il \"corpus\" legislativo e i meccanismi economici della Repubblica: durante il suo mandato fu portata a compimento la raccolta di leggi nota come \"Liber Magnus\" e una nuova costituzione, e nel 1407 prese corpo l'istituzione del Banco di San Giorgio.\nBoucicaut fu anche l'artefice del passaggio sotto il controllo di Firenze della citt\u00e0 di Pisa, che venne venduta ai Fiorentini da Gabriele Maria Visconti.\nMa il suo compito principale fu quello di garantire e consolidare il controllo da parte dei Genovesi del mar Mediterraneo. Inizi\u00f2 col riconquistare a Genova le localit\u00e0 costiere che l'indebolirsi della Repubblica le aveva fatto perdere: Savona (occupata dalle truppe milanesi), e Monaco (in possesso della Contea di Savoia) tornarono presto in mano genovese.\nQuando Giano di Lusignano, re di Cipro, mise l'assedio a Famagosta, la reazione di Boucicaut fu pronta: il 3 aprile 1403 part\u00ec da Genova con 8 galee, uomini d'arme e balestrieri, col duplice scopo di imporre un negoziato ai ciprioti e combattere gli infedeli. La Repubblica di Venezia invi\u00f2 a sorvegliare la spedizione, sotto l'apparenza di un aiuto, 13 galee agli ordini di Carlo Zeno, galee che furono individuate dalla flottiglia genovese nel porto, colonia veneziana, di Modone. A Modone Boucicaut trov\u00f2 un messaggero di Manuele II Paleologo, che gli annunciava come l'imperatore fosse poco distante, a circa 20 miglia per via di terra; l'imperatore lo pregava affinch\u00e9 lo scortasse sino a Costantinopoli, e per far ci\u00f2 Boucicaut distacc\u00f2 quattro galee dalla sua flottiglia al comando di Jean de Chateaumorand: i veneziani, per non perderlo d'occhio, gli misero alle calcagna nove galee. Riunitesi, le galee genovesi fecero rotta su Rodi, sempre seguite dalle veneziane; di qui Boucicaut invi\u00f2 messaggi alla flottiglia veneziana, agli alleati e alle colonie genovesi perch\u00e9 si radunasse una flotta per muovere guerra agli infedeli, ricevendo in rinforzo una mezza dozzina di galee, mentre i veneziani temporeggiavano. Il re di Cipro aveva frattanto respinto le ingiunzioni di pace, e il gran maestro dei Cavalieri di Rodi Philibert de Naillac part\u00ec per cercare di riprendere le trattative; Boucicaut, nel frattempo, decise di impiegare la propria flotta per qualche operazione bellica contro gli Ottomani, e mosse contro Alessandretta; mentre il porto e la citt\u00e0 bassa furono presto presi e saccheggiati, la citt\u00e0 alta resistette: il governatore invi\u00f2 messaggi di tregua, offrendosi di prestare aiuto nella guerra contro Cipro, e Boucicaut concluse la pace. Durante il ritorno a Rodi apprese che il re di Cipro aveva accettato le sue condizioni, e decise allora di muovere contro Alessandria d'Egitto. Dopo aver consentito il ritorno a Rodi della flotta alleata per i necessari preparativi, si diresse a Cipro, per ratificare la pace. Dopo quattro giorni tent\u00f2 di partire per Alessandria, ma il vento contrario lo imped\u00ec, e si risolse a puntare su Tripoli in Siria.\nMa gli Ottomani erano stati preventivamente avvisati dai Veneziani, ansiosi di tutelare i propri interessi commerciali in Medio Oriente, e ovunque Boucicaut trov\u00f2 guarnigioni armate ad attenderlo: combatt\u00e9 senza successo davanti a Tripoli, Sidone e Laodicea, e riusc\u00ec ad entrare a Beirut, che saccheggi\u00f2. Torn\u00f2 quindi a Famagosta e di l\u00ec a Rodi, dove si trattenne alcuni giorni, prima di decidere, data la stagione e le condizioni delle truppe, di fare vela su Genova.\nSul ritorno lo raggiunsero notizie secondo cui i Veneziani esigevano un risarcimento per il saccheggio di Beirut, durante il quale avevano perduto loro merci immagazzinate in citt\u00e0. Il 6 ottobre, poco al largo di Modone, la flottiglia genovese fu assalita da 11 galee veneziane. L'esito della battaglia fu incerto e la vittoria fu reclamata da ambo le parti, anche se furono i veneziani a ritirarsi a Modone portando con s\u00e9 400 prigionieri tra cui Chateaumorand.\nPoco prima di giungere a Genova la flottiglia di Boucicaut avvist\u00f2 due navi mercantili veneziane e le cattur\u00f2 per effettuare uno scambio di prigionieri.\nLa prima cosa che Boucicaut fece una volta tornato a Genova fu dichiarare guerra alla Repubblica di Venezia, e inizi\u00f2 i preparativi di navi e uomini. Dovette perci\u00f2 ben sorprendersi, nell'apprendere che ambasciatori veneziani avevano reso a Carlo VI un resoconto falso della vicenda, e nel ricevere dal sovrano l'ordine di applicare i trattati di pace esistenti (in questa decisione potrebbe aver pesato il partito degli Orl\u00e9ans, tenuto conto che Boucicaut era un protetto dei Duchi di Borgogna).\nNe segu\u00ec un lungo negoziato tra Genova, Venezia e il re di Francia per risolvere la questione, che vide la firma di un trattato nel 1406 ma che nei fatti ebbe termine solo nel 1408. La \"crociata personale\" di Boucicaut, gradita a papa Gregorio XII, con cui il maresciallo sperava di riconciliarsi dopo essersi troppo avvicinato all'antipapa Benedetto XIII, non ebbe in fin dei conti il successo sperato. Sulla spedizione a Cipro e quanto ne segu\u00ec pes\u00f2 anche il sospetto, fondato nella stessa Corte di Francia, che Boucicaut avesse voluto scientemente guastare i rapporti, tesi ma formalmente corretti, tra genovesi e veneziani; a questo proposito da Parigi fu inviata a Genova, nel maggio 1405, una commissione d'inchiesta.\nNonostante tale battuta d'arresto il bilancio del governo di Boucicaut dopo quattro anni era tutt'altro che negativo: il prestigio internazionale della Repubblica era cresciuto, tanto che numerosi alleati di Venezia si affrettavano a cambiare fronte e schierarsi con la sua antica rivale; il signore di Padova Francesco Novello Carraresi ripar\u00f2 a Genova per sfuggire all'occupazione veneziana; la Corsica, in rivolta da quindici anni, fu domata, e suo governatore divenne Tomaso Fregoso; la vallata di Voltri, infestata da briganti, fu pacificata.\nBattista de Franchi-Luxardo, scampato al patibolo nel 1401 e nel frattempo accolto nei domini dei Malaspina di Varzi, non smise di tramare per tornare al potere. Riusc\u00ec a guadagnare il sostegno di Orlando di Campofregoso, fratello di Tomaso, e di Cassano Doria e foment\u00f2 una sollevazione popolare in Val Bisagno, Val Polcevera e Valle Arroscia; sentendosi quindi abbastanza sicuro riun\u00ec le proprie forze a Sassello e dichiar\u00f2 guerra alla repubblica.\nBoucicaut gli invi\u00f2 contro un distaccamento di 6\u00a0000 uomini agli ordini di Bartolomeo Grimaldi, il quale non ebbe grosse difficolt\u00e0 a disperdere i ribelli e fare prigionieri Luxardo e Campofregoso. Con un nuovo colpo di scena Luxardo fugg\u00ec nuovamente, aiutato forse da alcuni abitanti di Arenzano, e trov\u00f2 rifugio presso il marchese del Monferrato Teodoro II.\nPer schiacciare definitivamente la rivolta Boucicaut si mise personalmente alla testa delle truppe e conquist\u00f2 Sassello, per poi dirigersi sulla Riviera di levante e, nell'entroterra di Chiavari, disperdere il resto delle bande armate di Luxardo. Entr\u00f2 quindi in valle Sturla, i cui abitanti si erano sollevati, tuttavia apprendendo che non erano partigiani di Luxardo, ma pi\u00f9 semplicemente protestavano per il carico fiscale, li esent\u00f2 dalle imposte per un anno intero. Continu\u00f2 poi l'azione di ordine pubblico percorrendo la costa ligure e mettendo a tacere le voci di ribellione che in molti luoghi si erano levate. Entr\u00f2 anche nei possedimenti del duca di Piombino Gherardo Appiano, da sempre nemico dichiarato della Repubblica di Genova, e gli impose una tassa annuale di 10\u00a0000 scudi d'oro. Costrinse anche il capitano di ventura Facino Cane a sottoscrivere un trattato in cui si impegnava a rispettare l'autorit\u00e0 di Genova, in quanto emanazione della Corona di Francia.\nDi ritorno a Genova, Boucicaut mise nuovamente mano alle opere pubbliche, anche per dare lavoro (come gi\u00e0 col rafforzamento della flotta) alla gran massa di diseredati che affollava in quel tempo la citt\u00e0: nuove fortificazioni, moli, frangiflutti. Ciononostante l'agitazione interna alla Repubblica non cessava: il partito antifrancese continuava ad esistere, Luxardo manteneva legami con la citt\u00e0, voci di opposizione all'autorit\u00e0 si rincorrevano. Il popolo nel suo complesso si dimostrava soddisfatto del governo, e solo alcuni elementi isolati - soprattutto fra i nobili - vi si opponevano. Boucicaut decise allora di mettere nuovamente mano alle dure leggi di polizia gi\u00e0 avanti sperimentate: segu\u00ec un'ondata di esecuzioni, imprigionamenti ed esili che segn\u00f2 la fine del partito di Luxardo e l'inizio di un periodo di pace cittadina.\nNel frattempo l'antipapa Benedetto XIII, rafforzato dal riconoscimento ricevuto dal duca d'Orl\u00e9ans, desiderava intavolare trattative diplomatiche col pontefice di Roma, Bonifacio IX: per farlo scelse come territorio neutrale proprio la citt\u00e0 di Genova, i cui abitanti, istigati dai Fieschi e dall'arcivescovo Pileo de' Marini, lo avevano riconosciuto come legittimo pontefice. Benedetto sbarc\u00f2 a Genova nel settembre 1404 da Marsiglia, con 6 galee e 600 soldati al seguito. Boucicaut, che pure lo aveva imprigionato anni addietro ad Avignone, lo accolse con grandi onori, in quanto in quel momento godeva della legittimazione della Corona francese.\nBonifacio IX mor\u00ec improvvisamente il 1\u00ba ottobre (avendo peraltro respinto l'ambasceria di Benedetto), e nel giro di soli quindici giorni venne eletto Innocenzo VII; Benedetto azzard\u00f2 nuovi contatti diplomatici, ma vennero anche questi respinti. Dovette lasciare la citt\u00e0 allo scoppiare di un'epidemia di peste, che il popolino attribu\u00ec alla presenza del Pontefice, e si ritir\u00f2 a Savona; di qui, per via di terra, torn\u00f2 a Marsiglia.\nNel 1405 i pisani si rivoltarono contro Gabriele Maria Visconti, figlio del defunto duca di Milano Gian Galeazzo, il quale chiese aiuto al duca di Orl\u00e9ans, offrendo la signoria di Pisa alla Corona francese. Boucicaut giunse a Pisa con due galee e trecento uomini; non \u00e8 chiaro se per un malinteso o per un agguato, una delle navi fu abbordata appena entrata in Arno, e l'equipaggio preso prigioniero. Boucicaut allora si ritir\u00f2, non desiderando scatenare una guerra su vasta scala per la quale probabilmente non avrebbe potuto contare sull'aiuto della Francia, e port\u00f2 con s\u00e9 Gabriele Maria cui offr\u00ec asilo e protezione.\nVisconti vendette anche Livorno alla Francia (ossia a Genova, che dopo alcuni anni, nel 1421, la cedette a sua volta a Firenze in cambio di Sarzana). Di l\u00ec a poco si apr\u00ec il cosiddetto \"mercato di Pisa\", secondo un'espressione dell'epoca: Firenze acquist\u00f2 la signoria di Pisa per 200\u00a0000 fiorini (di cui tre quinti andarono a Boucicaut,\nil resto al Visconti); acquisendo la citt\u00e0, col suo porto, Firenze ebbe un proprio accesso al mare, potendo quindi entrare in concorrenza con Genova, ma il passaggio a Firenze non fu ben accetto a Pisa, dove scoppi\u00f2 un'insurrezione; i fiorentini risposero ponendo l'assedio. Resisi conto dell'errore, che danneggiava i commerci della Superba, i duchi di Borgogna e di Orl\u00e9ans ordinarono a Boucicaut di aiutare i rivoltosi, e ingiunsero ai fiorentini di levare l'assedio.\nNegli anni successivi si coagul\u00f2 contro gli interessi francesi in Italia una coalizione eterogenea: i Visconti, i Malaspina, Teodoro II del Monferrato, e gli esuli ghibellini di Genova, ben rappresentati anche all'interno delle mura cittadine da numerose personalit\u00e0 e gruppi di potere. Inizialmente Boucicaut seppe reagire con veemenza alla minaccia, agendo con feroce determinazione in ambito interno, ed esternamente muovendo guerra ai Malaspina: lo stesso Gabriele Maria Visconti, indicato in una corrispondenza come capo del complotto, fu imprigionato e messo a morte nel 1408.\nLa repressione di Boucicaut non sort\u00ec gli effetti sperati: dal Monferrato, dove si era ritirato, Luxardo continuava a dirigere il partito antifrancese, e manteneva contatti con Genova e le colonie del Mediterraneo; alla fine del 1408 riusc\u00ec a causare una sollevazione a Chio, che Boucicaut fu costretto a reprimere inviando quattro galee agli ordini di Corrado Doria; si ribellarono nel giro di poco anche Novi Ligure e Savona, ma in entrambe le citt\u00e0 la reazione genovese fu immediata. Anche a Genova il clima si faceva sempre pi\u00f9 turbolento.\nLa fine dell'occupazione francese.\nFrattanto, morto Gian Galeazzo Visconti primo duca di Milano, contro suo figlio ed erede Giovanni Maria Visconti si era schierata una lega formata dal fratello Filippo Maria Visconti Conte di Pavia, da Teodoro II del Monferrato e da Facino Cane, mentre anche guelfi e ghibellini avevano messo da parte l'antica rivalit\u00e0 per coalizzarsi contro di lui. Spinto dal pericolo Giovanni Maria invi\u00f2 ambasciatori a Boucicaut per mettere il Ducato sotto la protezione della Francia.\nPur a corto di truppe, Boucicaut part\u00ec: nomin\u00f2 Hugues d'Auvergne comandante della citt\u00e0 di Genova, lasciando un'esigua guarnigione di appena 1\u00a0500 uomini, e mosse verso Milano con 11\u00a0000 uomini di cui 4\u00a0000 cavalieri. Si apr\u00ec la via combattendo: ad Alessandria, Piacenza, Pavia si susseguirono gli scontri vittoriosi con le truppe della lega; entrato trionfalmente a Milano ne prese possesso dichiarandola feudo della Corona di Francia (30 agosto 1409), mentre la cittadella era ancora occupata da truppe guelfe.\nA Genova intanto la ribellione stava per scoppiare, approfittando dell'assenza del Maresciallo. Le truppe della lega (12\u00a0000 uomini), di concerto con il piano di Luxardo, si schierarono nei pressi di Binasco, come per attaccare Milano. Boucicaut usc\u00ec dalla citt\u00e0 ma durante la notte gli italiani si divisero in due colonne che si diressero verso Genova: quella di destra, comandata dal marchese di Monferrato, pass\u00f2 il Sesia, il Po a Casale Monferrato, e per Nizza Monferrato ed Acqui Terme scese nella vallata di Voltri; la colonna di sinistra, agli ordini di Facino Cane, pass\u00f2 l'Adda e, per un lungo giro, scese su Recco molto dopo l'arrivo dell'altra colonna. Boucicaut non si accorse dell'inganno e perse di vista il grosso delle truppe, impegnando solo la retroguardia.\nGiunte in vista di Genova le truppe di Teodoro II, la rivolta scoppi\u00f2: Luxardo e i principali congiurati s'impadronirono delle porte della citt\u00e0 mentre il popolo si riversava nelle strade. Hugues d'Auvergne fu ucciso e la guarnigione francese sopraffatta e costretta a ritirarsi nel Castelletto. Luxardo tuttavia si vide ancora una volta negato il potere perch\u00e9 la maggioranza proclam\u00f2 Teodoro II nuovo governatore.\nBoucicaut apprese della rivolta di Genova e della sua occupazione pochi giorni dopo (8 settembre). Lasciata una guarnigione di 900 uomini, si diresse verso Genova, ma le diserzioni tra i suoi soldati italiani aumentavano. Dopo uno scontro nei pressi di Alessandria con le truppe di Facino Cane, a Boucicaut giunse la notizia che anche Milano si era ribellata. Trascorse allora l'inverno in Piemonte in attesa di rinforzi dalla Francia, rinforzi che non ottenne, a parte poche centinaia di uomini, mentre Amedeo VIII di Savoia gli forn\u00ec un migliaio di soldati; all'inizio del 1411 riusc\u00ec a metterne insieme 4\u00a0000 e riprese l'offensiva. Giunto davanti a Genova sferr\u00f2 l'assalto ma fu respinto; la sconfitta incoraggi\u00f2 le diserzioni e le sue truppe si ridussero a 1\u00a0500 uomini, francesi e savoiardi. Si ritir\u00f2 quindi in Savoia, dove soggiorn\u00f2 qualche tempo, per arrivare poi a Parigi il 31 luglio 1411.\nLe Meingre non pot\u00e9 che ritirarsi di buon grado in Linguadoca, regione della quale divenne - unitamente alla Guienna - governatore.\nScrisse, a proposito della gestione del potere nella Repubblica di Genova:\nLa battaglia di Azincourt.\nLa sua carriera di militare, tuttavia, non ebbe termine qui. Al rientro in Francia rimase coinvolto nella disputa fra Borgogna e Orl\u00e9ans e combatt\u00e9 nel 1415 nella battaglia di Azincourt (guerra dei cent'anni, che consent\u00ec a Enrico V di insediarsi sul trono d'Inghilterra), battaglia nella quale venne ferito e cadde prigioniero degli inglesi.\nNon sono noti particolari riguardo ai sei anni trascorsi in prigionia. Mor\u00ec a Londra nel 1421, senza che nel frattempo nessuno offrisse alcunch\u00e9 per il suo riscatto.\nFu poi sepolto nella cappella di famiglia all'interno della basilica di San Martino di Tours.\nUn epitaffio lo ricorda nelle sue pi\u00f9 alte cariche:\nGiudizio storico.\nSulla vita di Boucicaut - ricordato per le sue qualit\u00e0 di cavaliere dominatore di tenzoni e tornei e fondatore dell'Ordine della Dama Bianca (il cui scopo era quello di difendere le mogli e le figlie dei cavalieri lontani da casa perch\u00e9 impegnati in campagne all'estero) - molte sono le informazioni disponibili anche se spesso alcune di esse controverse, come ad esempio l'esatta data di nascita. In ogni caso, ci\u00f2 che si sa di lui fu egli stesso a scriverlo o fu scritto sotto il suo diretto controllo.\nLa sua vita e le sue imprese belliche sono state narrate anche da un anonimo nel \"Livre des faits du bon messire Jean le Meingre dit Boucicaut\" (conosciuto anche come \"Vie de Jean Boucicaut\"), pubblicato a Parigi nel 1620 dall'editore Godefroy.\nSulla scorta del \"Livre des faits\", accettato acriticamente da alcuni e rigettato \"in toto\" da altri, si sono formati tra gli storici giudizi disparati. A partire dai pi\u00f9 antichi Giorgio Stella, Agostino Giustiniani e Oberto Foglietta, sino ai giorni nostri, non \u00e8 mancato un fronte di \"entusiasti\", affascinati dalla figura del \"fiero cavaliere\" \u03bf dal suo \"spirito avventuroso\"; altri, pi\u00f9 pragmaticamente, hanno esaltato in Boucicaut la riaffermazione del potere marittimo genovese \u03bf il ristabilirsi dell'ordine e della pace interna alla citt\u00e0.\nLo storico olandese Johan Huizinga ha considerato invece il \"Livre des faits\" non \u00abuna pagina di storia contemporanea, ma il modello dell'ideale cavaliere\u00bb, modello tuttavia distante dalla realt\u00e0, non essendo mancate a Boucicaut le occasioni di violenza e cupidigia, come potrebbero ad esempio far supporre le testimonianze riguardo alla fine di Gabriele Maria Visconti o riguardo alla vendita di Pisa ai fiorentini (in quest'ultima occasione il duca di Borgogna accus\u00f2 palesemente Boucicaut di aver ceduto Pisa, pur consapevole del danno arrecato a Genova, per mero interesse personale), episodi sufficienti a far impallidire il mito del Boucicaut e gettare una luce fosca sulle sue imprese."}
{"id": "1190148", "revid": "1299641", "url": "https://it.wikipedia.org/wiki?curid=1190148", "title": "Neopitagorismo", "text": "Il neopitagorismo fu un movimento filosofico e religioso, che diede un impulso alla rinascita della filosofia di Pitagora e delle dottrine elaborate dalla scuola pitagorica.\nL'area di diffusione del neopitagorismo non \u00e8 pi\u00f9 la Grecia bens\u00ec la Magna Grecia di et\u00e0 ellenistica. Le prime manifestazioni di questa nuova corrente filosofica si avvertirono nel III secolo a.C. e presero lo spunto da alcune sentenze attribuite a Pitagora nonch\u00e9 dagli scritti di antichi pitagorici come Archita di Taranto, Timeo di Locri e Ocello Lucano.\nFigure importanti del neopitagorismo furono Nicomaco di Gerasa, Numenio di Apamea e soprattutto Apollonio di Tiana.\nIl neopitagorismo si diffuse a Roma nel I secolo a.C. ed ebbe come cultori Publio Nigidio Figulo (vissuto nel I secolo a.C.), il poeta Publio Virgilio Marone, Nicomaco di Gerasa (prima met\u00e0 del II secolo) e Moderato di Cadice, che con le sue \"Lezioni pitagoriche\" incliner\u00e0 il pensiero filosofico verso il Neoplatonismo, infatti all'inizio del III secolo d.C. con Filostrato si esaurisce il neopitagorismo per far posto al Neoplatonismo.\nStoria del neopitagorismo.\n\u00c8 definito con questo nome il retaggio culturale successivo alla scomparsa della originale filosofia pitagorica proveniente dalle scuole del VI e del V secolo a.C., attive in Crotone e poi in Atene, Cirene, Tebe, Eraclea, Metaponto, Taranto e in altre citt\u00e0 del mondo greco e magnogreco.\nNel tardo ellenismo ed ancor pi\u00f9 in ambiente romano andarono sviluppandosi dottrine e movimenti filosofico-religiosi di tipo settario, non integrati nella cultura ufficiale dello stato. Le caratteristiche comuni di questi movimenti sono la soteriologia ed il sincretismo, da cui deriva una scarsa sistematicit\u00e0 delle dottrine, costituite da un pensiero poco logico, un linguaggio spesso artificioso ma non probante e la tendenza alla reinterpretazione di dottrine e filosofie molto differenti fra loro in un'ottica sincretistica ed anagogica. I filosofi appartenenti a tali scuole-sette sono spesso definiti \"carismatici\": portatori di un sapere di tipo iniziatico ed elitario, che spesso si traduce in potere o magia; sono quindi in grado di compiere presunti atti miracolosi, spesso avendo potere sulle divinit\u00e0. A queste tendenze filosofiche appartengono il neoplatonismo, lo gnosticismo ed il neopitagorismo.\nIl movimento neo-pitagorico si svilupp\u00f2 nell'ambiente mediterraneo essenzialmente fra il I secolo a.C. e il III secolo d.C., riflettendo le mode e i movimenti culturali che si svilupparono spontaneamente in epoca ellenistica e tardo imperiale romana. La tradizione vuole che gli insegnamenti di Pitagora, esclusivamente orali, risalgano al Neopitagorismo, nel III secolo a.C. Non vi sono quindi evidenze contemporanee a Pitagora. Gli \"akousmata\" (\u1f04\u03ba\u03bf\u03c5\u03c3\u03bc\u03b1, \"cose ascoltate; anche \"symbola\", \"parole di riconoscimento\") contengono gli insegnamenti pitagorici, tradizionalmente fatti risalire al saggio di Samo.\nLe differenze fra l'antico e il neopitagorismo giustificavano quest'ultimo soprattutto come retaggio delle conseguenze orfico-misteriche attribuite soprattutto all'\"uomo\" Pitagora, definito \"mago\" grazie alla derivazione culturale che si voleva far discendere dalle pi\u00f9 profonde esperienze sacerdotali egizie, caldee, babilonesi, cabalistiche, ed altro. Da qui una serie di false attribuzioni di lettere, sentenze personali di Pitagora, miracoli, voci, epifanie, guarigioni e simili.\nIl primo esponente neopitagorico, del I secolo a.C., fu tale Nigidio Figulo, conosciuto da Cicerone. Nigidio Figulo era astrologo, mago, esoterista, secondo l'uso del tempo. Tale rimase il carattere del neopitagorismo sino a quando (appunto alla fine del III secolo d.C.) conflu\u00ec nel Neoplatonismo, conservandone i descritti caratteri che lo rendevano pi\u00f9 vicino ai culti misterici che all'antica tradizione di religiosit\u00e0 scientifica propria delle scuole pitagoriche del V secolo a.C., ad esempio quelle di Filolao e Archita.\nI nomi pi\u00f9 noti del neopitagorismo, non sempre ben raccolti nelle collezioni di frammenti, furono, oltre al descritto Nigidio, specialmente Apollonio di Tiana, Anassilao di Larissa, Nicomaco di Gerasa, Numenio di Apamea (I secolo d.C.), Ocello Lucano e, proprio in virt\u00f9 delle sue profonde radici misteriche, anche Ermete Trismegisto.\nQuesto movimento culturale conflu\u00ec poi, successivamente a Plotino, nel neoplatonismo entro il quale si confuse, conservandone il carattere misterico, ma acquistandone anche uno morale, educativo, che lo accost\u00f2 poi al cristianesimo, ma che nulla ha a che fare con l'antica scuola presocratica, sia crotoniate che successiva alla diaspora.\nImportante l'apporto, per la conoscenza generica del tempo, della scuola neoplatonica di Giamblico, che raccolse i \"Versi aurei\".\nLeonardo da Vinci testimonia dell'esistenza, durante il Rinascimento, di pitagorici (definiti tali, non \"neopitagorici\") nella novella \"Bella risposta di un pitagorico\".\nFrammenti di Aezio sono contenuti nelle raccolte del Diels e dello Zeller, i quali informano di rapporti fra Talete e Pitagora con i suoi allievi. Anche attraverso la Sapienza di Talete, che apprese l'antica scienza d'Egitto e di Babilonia (astronomia, matematica e geometria), la Scuola pitagorica ha conservato ben visibile il suo carattere \"presocratico\", ovvero scientifico.\nImportante, dopo la scoperta del numero ionico e quella (nel quinto secolo a.C.) del valore teologico attribuito alla \u201cdecade\u201d, l'insieme delle prime dieci lettere greche numeriche dalle quali si potevano comporre tutte le altre, sino al numero infinito.\nDottrina.\nLa differenza sostanziale fra il neopitagorismo (ed anche il neoplatonismo) e le antiche scuole pitagoriche verteva soprattutto sul concetto di verit\u00e0, che per i primi succedeva alla \"rivelazione\" delle leggi di Dio agli uomini, mentre per i secondi all'\"emanazione\" di tutto il contenuto fisico naturale, che era sacralizzato e doveva essere, invece, ricercato e appreso attraverso lo strumento del numero, della figura geometrica, della logica dialettica, di una morale diversamente intesa.\nIl neopitagorismo \u00e8 in definitiva una setta basata sulla divinizzazione e sul culto di Pitagora (come dimostrano le numerose biografe romanzate scritte dagli stessi neopitagorici), tendente anche a conciliare la filosofica greca coi culti orientali. I neopitagorici infatti specularono sulle dottrine del filosofo di Crotone, in particolare sull'aritmogeometria, fino a giungere ad una vera e propria aritmosofia, considerata sapienza di ordine superiore ricavata da un'analisi metafisica dei primi numeri interi (Uno=Unit\u00e0=Monade, Due=Duplicit\u00e0=Diade, Tre=Triplicit\u00e0=Triade): nelle entit\u00e0 matematiche risiedono le verit\u00e0 ultime dell'universo e dell'essere ed i modi di descrivere essi.\nSotto il profilo etico le dottrine neopitagoriche sono fortemente orientate al misticismo; esse enfatizzano i temi della reincarnazione dell'anima (metempsicosi) come conseguenza di una colpa. L'ascesi e la magia sono necessarie per raggiungere la purificazione dello spirito capace di sottrarre l'anima al ciclo naturale di reincarnazioni."}
{"id": "1190150", "revid": "38120", "url": "https://it.wikipedia.org/wiki?curid=1190150", "title": "Grigor Vurdalak", "text": ""}
{"id": "1190151", "revid": "1705602", "url": "https://it.wikipedia.org/wiki?curid=1190151", "title": "Michele Salvati", "text": " \u00c8 sposato con Bianca Beccalli (Pavia, 26 ottobre 1938), sociologa e docente universitaria.\nBiografia.\nLaureato in giurisprudenza all'Universit\u00e0 di Pavia come alunno dell'Almo Collegio Borromeo nel 1960, ha conseguito una seconda laurea in economia all'Universit\u00e0 di Cambridge, cinque anni dopo.\nHa fondato insieme a Fernando Vianello, Sebastiano Brusco, Andrea Ginzburg e Salvatore Biasco la Facolt\u00e0 di Economia dell'Universit\u00e0 degli Studi di Modena e Reggio Emilia.\nHa insegnato Economia Politica all'Universit\u00e0 degli Studi di Milano, nella facolt\u00e0 di Scienze Politiche.\nAlla fine degli anni sessanta ha militato nella nuova sinistra, scrivendo sulle principali riviste dei movimenti, in particolare su \"Quaderni Piacentini\" e \"Giovane Critica\", .\nHa scritto e scrive editoriali per numerosi quotidiani, come il \"Corriere della Sera\", Il Foglio, \"la Repubblica\", \"l'Unit\u00e0\" e \"Il Sole 24 ore\", e per riviste come \"Stato e Mercato\" e \"Il Mulino\", rivista, quest'ultima, di cui \u00e8 stato direttore per due trienni (2012-2014 e 2015-2017).\nAlle elezioni del 1996 \u00e8 stato candidato per L'Ulivo alla Camera dei deputati nel collegio di Milano 1, che perse contro Silvio Berlusconi (51,5 a 36,3%); fu comunque ripescato nella parte proporzionale, venendo quindi eletto per la lista del Partito Democratico della Sinistra. Nella veste di deputato ha contribuito alla Commissione parlamentare per le riforme costituzionali, la cosiddetta \"Bicamerale\", progetto poi fallito.\nAnche dopo aver lasciato la carica di deputato, non ha smesso di interessarsi alle questioni politiche italiane: il 10 aprile 2003, con un appello su \"Il Foglio\", \u00e8 il primo a teorizzare la nascita del Partito Democratico, una formazione in cui si sarebbero dovuti sciogliere i Democratici di Sinistra e La Margherita, e che potesse riunire in un unico soggetto di centrosinistra tutti i riformisti. Al Partito Democratico ha dedicato due libri, \"Il Partito democratico. Alle origini di un'idea politica\", del 2003, e \"Il partito democratico per la rivoluzione liberale\", del 2007.\nAgli inizi del 2016 prende posizione a favore del s\u00ec al referendum costituzionale dichiarando: \"Faccio fatica a capire le ragioni di chi si schiera contro. Votare al referendum \u00e8 un atto meritorio non tanto per il futuro di Renzi ma dell'Italia\".\nIl 23 dicembre 2008 il Presidente della Repubblica Giorgio Napolitano gli conferisce l'onorificenza di Grande Ufficiale dell'Ordine al Merito della Repubblica Italiana.\nNel 2012 viene nominato Professore Emerito di Economia Politica presso il Dipartimento di Scienze Sociali e Politiche dell'Universit\u00e0 degli Studi di Milano.\nNel 2013 diventa socio corrispondente dell'Accademia Nazionale dei Lincei: Classe di Scienze Morali, cat. VII Scienze Sociali e Politiche.\nIl 7 dicembre 2017, nella tradizionale cerimonia al Teatro Dal Verme, il Sindaco di Milano Giuseppe Sala gli conferisce la Medaglia d'Oro (o Ambrogino d'Oro) massima onorificenza del Comune di Milano."}
{"id": "1190153", "revid": "30445", "url": "https://it.wikipedia.org/wiki?curid=1190153", "title": "ANGAP", "text": "La \"Association Nationale pour la Gestion des Aires Prot\u00e9g\u00e9es\" (ANGAP) \u00e8 una associazione privata che opera sotto la supervisione del Ministero dell'Ambiente del Madagascar, con il compito di gestire la rete delle aree naturali protette del paese.\nUffici dell'ANGAP sono presenti all'ingresso di ogni parco naturale del Madagascar. Al loro interno \u00e8 possibile ingaggiare una guida per la visita del parco."}
{"id": "1190155", "revid": "1543377", "url": "https://it.wikipedia.org/wiki?curid=1190155", "title": "Relazioni diplomatiche della Santa Sede", "text": "Attualmente la Santa Sede intrattiene rapporti diplomatici bilaterali con 183 stati del mondo. L'ultimo ad allacciare relazioni ufficiali \u00e8 stata la Birmania il 4 maggio 2017.\nOttantotto dei Paesi che hanno rapporti diplomatici con la Santa Sede (ai quali si aggiunge anche la rappresentanza dell'Unione Europea) hanno una propria ambasciata a Roma (distinta da quella dell'Italia, in quanto la Santa Sede non \u00e8 solita accreditare presso di s\u00e9 personale del corpo diplomatico che risulti gi\u00e0 in missione presso il governo italiano); gli altri invece sono rappresentati da diplomatici addetti ad ambasciate site in altri Paesi europei.\nDecano del corpo diplomatico \u00e8 l'ambasciatore residente a Roma con maggiore anzianit\u00e0 di accreditamento. Dal giugno 2013, a seguito della fine del mandato di Alejandro Emilio Valladares Lanza, ambasciatore dell'Honduras, al 2015 tale incarico \u00e8 stato rivestito da Jean-Claude Michel, ambasciatore del Principato di Monaco. Dal 2016 al 2018 invece l'incarico di decano del corpo diplomatico \u00e8 stato rivestito da Armindo Fernandes do Esp\u00edrito Santo Vieira, ambasciatore dell'Angola. Dal 2019 il nuovo decano \u00e8 l'ambasciatore a Cipro, George Poulides.\nStati con i quali la Santa Sede intrattiene relazioni diplomatiche bilaterali.\nLa Santa Sede inoltre intrattiene rapporti bilaterali anche con:\nOrganizzazioni e organismi intergovernativi internazionali con i quali intrattiene rapporti multilaterali.\nLa Santa Sede partecipa a numerosi organismi internazionali con propri rappresentanti. Osservatori permanenti sono presenti nei seguenti consessi:\nOrganizzazioni e organismi intergovernativi regionali.\nLa Santa Sede ha rapporti multilaterali con:\nStati con i quali la Santa Sede non intrattiene relazioni diplomatiche.\nCon il Vietnam \u00e8 stata da tempo costituita una commissione di lavoro, in vista di stabilire rapporti diplomatici permanenti. Con altri di questi stati sono comunque correnti delle relazioni ufficiose (es. Arabia Saudita), tanto che taluni di essi (es. Afghanistan), hanno inviato un proprio rappresentante ai funerali di Giovanni Paolo II.\nStati dove la Santa Sede ha nominato un delegato apostolico presso la Chiesa locale.\nIn questi Paesi, pur non esistendo relazioni diplomatiche bilaterali, la Chiesa Cattolica ha potuto comunque nominare un suo rappresentante, che pur non essendo riconosciuto dai governi locali, a norma del Diritto Canonico, rappresenta il Papa presso la Chiesa locale.\nStati dove la Santa Sede ha nominato un rappresentante pontificio non residente.\nIn questi Paesi sono in corso da tempo contatti tesi alla normalizzazione dei rapporti diplomatici. Per questo motivo, pur essendo stata istituita una delegazione apostolica, la stessa \u00e8 mantenuta vacante, essendosi limitata la Santa Sede a nominare informalmente un rappresentante non residente nel Paese.\nStati dove la Santa Sede non \u00e8 rappresentata.\nCon questi Paesi, per svariate condizioni, la Santa Sede non ha n\u00e9 rapporti diplomatici, n\u00e9 ha potuto nominare un proprio delegato presso la Chiesa locale. Come gi\u00e0 osservato in precedenza, tuttavia, con alcuni di essi sono da tempo in corso dei contatti tesi ad allacciare rapporti diplomatici bilaterali."}
{"id": "1190158", "revid": "20090", "url": "https://it.wikipedia.org/wiki?curid=1190158", "title": "Monsignor Giovanni Tonucci", "text": ""}
{"id": "1190162", "revid": "72396", "url": "https://it.wikipedia.org/wiki?curid=1190162", "title": "BPM Energy", "text": "BPM Energy \u00e8 una bevande energetica prodotto dalla Coca-Cola e venduto esclusivamente in Irlanda. \u00c8 stato lanciato sul mercato nel 2003, con due variazioni, chiamate \"BPM Hydrate\" e \"BPM Focus\", rispettivamente al gusto di cedrata il primo, ai frutti di bosco il secondo.\nIl prodotto \u00e8 stato immesso con una larga campagna mediatica incentrata su uno stile di vita giovanile e maschile grazie anche a una mascotte chiamata \"Jaxx\"."}
{"id": "1190164", "revid": "1864952", "url": "https://it.wikipedia.org/wiki?curid=1190164", "title": "Unreal Championship", "text": "Unreal Championship, o UC \u00e8 un videogioco sparatutto in prima persona sviluppato da Epic Games e Digital Extremes. \u00c8 stato pubblicato da Infogrames e distribuito dal 12 novembre 2002 per Xbox. Si tratta, essenzialmente, della versione console di \"Unreal Tournament\" e di \"Unreal Tournament 2003\" (realizzato in contemporanea), creato in modo da sfruttare il servizio Xbox Live di Microsoft.\nDifferenze fra \"UT2003\" e \"Unreal Championship\".\nUnreal Championship\nUnreal Tournament 2003"}
{"id": "1190168", "revid": "125493851", "url": "https://it.wikipedia.org/wiki?curid=1190168", "title": "Le invasioni barbariche (programma televisivo)", "text": "Le invasioni barbariche \u00e8 un talk show, in onda su LA7, curato e condotto da Daria Bignardi. La prima puntata \u00e8 andata in onda il 20 aprile 2005. Con il passaggio della sua conduttrice a Rai 2, il programma si \u00e8 interrotto nel 2008, per poi riprendere nell'ottobre 2010.\nIl giorno di programmazione \u00e8 cambiato nel corso degli anni. Nella prima stagione il programma \u00e8 andato in onda al mercoled\u00ec, per poi occupare stabilmente i venerd\u00ec sera della rete sino alla stagione del 2013 quando \u00e8 tornato ad essere trasmesso di mercoled\u00ec. Le prime sei puntate della stagione 2014 invece sono state trasmesse il venerd\u00ec prendendo il posto dello show \"Crozza nel Paese delle Meraviglie\", mentre le seguenti sono andate in onda il mercoled\u00ec sera occupando lo spazio che era stato sino ad allora del talk \"La gabbia\". Dal 2022, invece, andr\u00e0 in onda il luned\u00ec, ma in versione ridotta.\nLa trasmissione.\nLa trasmissione era un talk show caratterizzato principalmente da quattro interviste a personaggi del mondo della politica, dello spettacolo e della cultura.\nA partire dall'ottobre 2010 \u00e8 presente come ospite fisso in ogni puntata il cantante Morgan fino alla fine dell'anno, lo stesso anno viene creata la rubrica di opinione \"Barbaricamente\", che viene affidata prima alla scrittrice vincitrice del Premio Campiello Michela Murgia e poi a partire dal 2011 alla giornalista Adele Cambria. Nella prima parte del 2011 \u00e8 presente in apertura di ogni puntata il giornalista Beppe Severgnini, che commenta con Bignardi gli eventi della settimana. Un altro ospite ricorrente della stagione \u00e8 la comica Alessandra Faiella, spesso presente nel dibattito di costume.\nNel 2013 arriva Geppi Cucciari come curatrice della copertina di puntata solo per quell'edizione.\nDal 12 settembre 2022 torna in onda il luned\u00ec, dalle 21:15 alle 22:00, nel tentativo di riavere gli alti ascolti.\nRiconoscimenti.\nNel gennaio 2007, Le invasioni barbariche riceve il Telegatto come miglior trasmissione televisiva nella categoria \"Informazione e approfondimento\". Si tratta del primo telegatto assegnato ad una trasmissione di LA7.\nSigla.\nLa sigla animata dell'edizione del 2010 \u00e8 stata realizzata dal fumettista Gipi; la canzone che la accompagna \u00e8 \"T.V. Eye\" degli Stooges."}
{"id": "1190172", "revid": "287204", "url": "https://it.wikipedia.org/wiki?curid=1190172", "title": "Antey-Saint-Andre", "text": ""}
{"id": "1190173", "revid": "229617", "url": "https://it.wikipedia.org/wiki?curid=1190173", "title": "Fosse granarie", "text": ""}
{"id": "1190175", "revid": "48479", "url": "https://it.wikipedia.org/wiki?curid=1190175", "title": "Maria Nazarena", "text": ""}
{"id": "1190176", "revid": "48479", "url": "https://it.wikipedia.org/wiki?curid=1190176", "title": "Maria Betanica", "text": ""}
{"id": "1190177", "revid": "179152", "url": "https://it.wikipedia.org/wiki?curid=1190177", "title": "Antey Saint Andr\u00e9", "text": ""}
{"id": "1190178", "revid": "1661368", "url": "https://it.wikipedia.org/wiki?curid=1190178", "title": "Oldenburgo (stato)", "text": "L'Oldenburgo fu uno Stato storico della Germania che prese nome dalla sua capitale, Oldenburgo appunto. L'Oldenburgo persistette come Stato dal 1180 sino al 1918, dapprima come contea, poi come ducato e infine come granducato. Era geograficamente collocato nei pressi del fiume Weser. La famiglia regnante, il Casato degli Oldenburg, \u00e8 stata una delle pi\u00f9 importanti dinastie europee: i suoi sovrani per molti secoli hanno occupato i troni di alcuni paesi, quali Danimarca, Norvegia, Russia e Grecia.\nStoria.\nIl primo conte di Oldenburgo fu Elimaro I (morto nel 1108). I discendenti di Elimaro compaiono come vassalli, alcuni dei quali segnalati talvolta come ribelli, del duca di Sassonia; ottennero la dignit\u00e0 di principi dell'impero grazie a Federico I, opposto al duca di Sassonia, nel 1180. A quei tempi la contea di Delmenhorst era parte integrante dei domini di Oldenburgo, ma una serie di questioni successive ne determin\u00f2 la cessione alla linea pi\u00f9 giovane della famiglia regnante. Questa cessione avvenne in modo altalenante nella storia: dal 1262 al 1447, dal 1463 al 1547, e dal 1577 al 1617.\nDurante la prima met\u00e0 del XIII secolo la casata di Oldenburgo mosse una serie di guerre alla casata di Frisia che tendeva ad invadere la parte nord della contea, ostacolando le mire espansionistiche degli Oldenburg. Per lo stesso motivo i conti di Oldenburgo si scontrarono spesso anche con la citt\u00e0 di Brema e con il vescovato di M\u00fcnster.\nNel 1448 successore del conte Teodorico (morto nel 1440), detto \"Fortunatus\", fu il figlio Cristiano, che divenne re di Danimarca come Cristiano I. Sebbene il regno di Danimarca fosse retto dagli Oldenburgo, la contea non divenne mai un possesso danese. Il controllo sull'area venne assegnato al fratello del re, che instaur\u00f2 un breve periodo di tirannia.\nNel 1450 Cristiano divenne re di Norvegia e nel 1457 re di Svezia. Nel 1460 eredit\u00f2 il ducato di Schleswig e la contea di Holstein, un evento di rilevante importanza per la futura storia dell'Oldenburgo. Nel 1454 pose a Oldenburgo il proprio fratello Gerardo (circa 1430-1499), un principe ribelle, che fu costantemente in guerra con l'arcivescovato di Brema ed altri stati vicini. Nel 1483 Gerardo venne costretto ad abdicare in favore del proprio figlio, e mor\u00ec durante un pellegrinaggio in Spagna.\nNella prima met\u00e0 del XVI secolo l'Oldenburgo venne nuovamente allargato con l'aggiunta delle terre di Frisia. Il protestantesimo venne introdotto nella contea da Antonio I (1505-1573), che soppresse inoltre i monasteri; rimase comunque leale a Carlo V durante la guerra della Lega di Smalcalda e fu in grado di ottenere cos\u00ec nuovi territori, tra cui Delmenhorst nel 1547. Uno dei fratelli di Antonio I, il conte Cristoforo (circa 1506-1560), acquis\u00ec grande fama come soldato.\nIl nipote di Antonio e suo successore, Antonio Gunther (1583\u20131667), era considerato il principe pi\u00f9 saggio che avesse governato l'Oldenburgo. Jever era stata acquisita prima che egli diventasse conte, ma nel 1624 egli aggiunse Kniphausen e Varel alle sue terre, a cui un\u00ec definitivamente, nel 1647, Delmenhorst. Grazie alla sua neutralit\u00e0 durante la guerra dei Trent'anni e alla donazione di preziosi cavalli al conte di Tilly, Antonio G\u00fcnther assicur\u00f2 protezione ai propri stati dall'invasione francese, subita da alcuni stati tedeschi al confine con la Francia. Egli ottenne inoltre dall'imperatore il permesso di traffico e navigazione sul fiume Weser, una concessione redditizia che ben presto gener\u00f2 un apporto di materiali per lo sviluppo delle sue risorse. Alla morte di Antonio G\u00fcnther, l'Oldenburgo cadde nuovamente sotto la giurisdizione dell'autorit\u00e0 danese.\nNel 1773 Cristiano VII di Danimarca consegn\u00f2 Oldenburgo a Caterina la Grande in cambio della compartecipazione per il suo figlio ed erede Paolo al governo condominiale reale-ducale del ducato di Holstein e delle sue pretese alla condivisione ducale nel governo del ducato di Schleswig; l'Oldenburgo and\u00f2 a Federico Augusto, amministratore del principato vescovile di Lubecca, rappresentante di un ramo cadetto della famiglia, e nel 1777 il paese fu elevato al rango di un ducato. Il figlio del duca, Guglielmo, che successe a suo padre nel 1785, era un uomo di scarso intelletto e suo cugino Pietro, amministratore del principato vescovile di Lubecca, ag\u00ec da reggente ed infine, nel 1823, eredit\u00f2 il trono, mantenendo il principato vescovile di Lubecca e l'Oldenburgo in unione personale.\nDalla mediatizzazione tedesca del 1803, l'Oldenburgo acquis\u00ec il M\u00fcnsterland ed il principato vescovile di Lubecca. Tra il 1810 ed il 1814 l'Oldenburgo fu occupato dalla Francia napoleonica. La sua annessione all'impero francese, nel 1810, fu una delle cause della frattura diplomatica tra le ex alleate Francia e Russia, una controversia che avrebbe portato alla guerra nel 1812 e infine alla caduta di Napoleone.\nDopo il Congresso di Vienna.\nNel 1814 il ducato acquis\u00ec il principato di Birkenfeld e divenne un granducato.\nNel 1871 l'Oldenburgo ader\u00ec all'impero tedesco, e nel 1918 divenne uno stato libero all'interno della repubblica di Weimar.\nNel 1937 (con l'Atto della Grande Amburgo) perse i distretti enclave di Eutin, vicino alla costa baltica e Birkenfeld, nel sud-ovest della Germania ed ottenne la citt\u00e0 di Wilhelmshaven; tuttavia, ci\u00f2 fu una formalit\u00e0, poich\u00e9 il regime di Hitler aveva \"de facto\" abolito gli stati federali nel 1934.\nAl principio della seconda guerra mondiale, nel 1939, come risultato di questi cambiamenti territoriali l'Oldenburgo aveva un'area di chilometri quadrati e abitanti.\nNel 1946, dopo la seconda guerra mondiale, l'Oldenburgo venne incorporato nello stato di nuova fondazione della Bassa Sassonia, formando, territorialmente invariato, la regione amministrativa (\"Verwaltungsbezirk\") di Oldenburgo. Regione e Stato diventarono entrambi parte della Germania Ovest nel 1949. La regione amministrativa fu abolita nel 1978 e si fuse con i vicini governatorati (\"Regierungsbezirke\") nella nuova regione di Weser-Ems, dissolta nel 2004."}
{"id": "1190179", "revid": "179152", "url": "https://it.wikipedia.org/wiki?curid=1190179", "title": "Antey Saint Andre", "text": ""}
{"id": "1190181", "revid": "179152", "url": "https://it.wikipedia.org/wiki?curid=1190181", "title": "Antey Saint Andr\u00e8", "text": ""}
{"id": "1190182", "revid": "1315817", "url": "https://it.wikipedia.org/wiki?curid=1190182", "title": "Palazzo Orsi Mangelli", "text": "Il Palazzo Orsi Mangelli, ubicato a Forl\u00ec, in Corso Diaz 43/45, venne fatto costruire nel XVIII secolo dalla famiglia Merlini, probabilmente dall'unione di diverse strutture preesistenti.\nL'edificio ha pianta quadrata, con un cortile interno contornato da una loggia.\nNel 1802 venne acquistato dal cardinale Paolo Orsi Mangelli, il quale lo fece arricchire con elementi esterni in stile barocco.\nSottoposto ad un'importante ristrutturazione nel 1925, su progetto di Ariodante Bazzero, il palazzo perse, almeno all'esterno, gran parte delle sue caratteristiche originarie, in particolare sui tre lati secondari, in uno dei quali fu aperta una piattaforma con rampe per lo scarico delle merci.\nLa ristrutturazione lasci\u00f2 tuttavia intatta la facciata principale, rimasta nello stile barocco voluto dal cardinale Orsi Mangelli, con due grandi portali in pietra, sormontati entrambi da balconi, ed arricchita nella parte superiore da lesene e finestre incorniciate.\nGli interni conservano sostanzialmente immutata la struttura originaria e rimangono ancora delle decorazioni pittoriche, in particolare nella galleria e nell'attuale sala conferenze, attribuite al quadraturista bolognese Angelo Zaccarini, dipinte nella seconda met\u00e0 del XVIII secolo. Le pareti ed i soffitti del piano nobile furono oggetto di un restauro curato da Cesare Camporesi tra il 1937 ed il 1938; alla stessa epoca risalgono tre finestre a \"trompe l'oeil\" visibili nello scalone centrale.\nIl palazzo \u00e8 stato la sede principale della Segreteria Studenti e dei servizi agli studenti offerti dal Polo Scientifico Didattico di Forl\u00ec dell'Universit\u00e0 degli Studi di Bologna.\nIl Palazzo Orsi Mangelli \u00e8 l'attuale sede di Luxury Living Group, azienda leader nel settore lifestyle e degli arredi di lusso."}
{"id": "1190188", "revid": "92723", "url": "https://it.wikipedia.org/wiki?curid=1190188", "title": "Vy\u0161\u010da Liha 2006-2007", "text": "L'edizione 2006-07 del Campionato ucraino di calcio (\"Vy\u0161\u010da Liha\") vide la vittoria finale dello .\nCapocannoniere del torneo fu Oleksandr Hladkyj (FC Charkiv), con 13 reti."}
{"id": "1190192", "revid": "2069609", "url": "https://it.wikipedia.org/wiki?curid=1190192", "title": "Dacelo", "text": "Dacelo () \u00e8 un genere di uccelli della famiglia Alcedinidae, oroginario dell'Australia e della Nuova Guinea.\nComprende quattro specie comunemente chiamate kookaburra. Il termine deriva dalla parola onomatopeica \"gaagabuura\" nella lingua degli indigeni Wiradjuri che imita il verso di questi uccelli.\nIl verso \u00e8 infatti una delle principali caratteristiche distintive dei kookaburra: sono soliti emettere richiami stridenti simili ad una risata umana.\nTassonomia.\nI kookaburra appartengono alla famiglia Alcedinidae, la stessa di cui fanno parte le varie specie di martin pescatore; per questo vengono chiamati anche martin pescatori australiani.\nIl genere comprende quattro specie, tutte distribuite solo in Australia, Nuova Guinea e nelle Isole Aru:\nIl kookaburra sghignazzante e il kookaburra dalle ali blu sono i pi\u00f9 diffusi e conosciuti; condividono gran parte degli areali e dei modelli comportamentali, entrando spesso in competizione. Questo ha portato ad ipotizzare che le due specie possano essersi evolute a partire da un progenitore comune e differenziatesi per speciazione allopatrica in seguito ad un periodo di isolamento, presumibilmente quando l'Australia e la Nuova Guinea erano pi\u00f9 distaccate. Secondo questa teoria, le specie sarebbero poi rientrate in contatto solo in tempi geologici relativamente recenti, in seguito al riavvicinamento geologico delle due isole.\nEtologia.\nTutti i kookaburra sono carnivori ed insettivori; si nutrono principalmente di lucertole, piccoli serpenti, insetti e topi. Spesso predano anche i pulcini di altri uccelli, rapendoli dai nidi. Non \u00e8 raro che alcuni esemplari abbastanza socievoli o coraggiosi accettino cibo dagli uomini, giungendo a nutrirsi dalle mani tese; in alcune situazioni arrivano anche a rubare carne cruda o cotta lasciata all'aperto e non sorvegliata.\nPossono essere agevolmente allevati in cattivit\u00e0 e, specialmente se cresciuti fin da piccoli e curati con attenzione, possono diventare buoni animali di compagnia. Tuttavia, la dieta che richiede carne cruda pu\u00f2 essere difficile da soddisfare, cos\u00ec come la necessit\u00e0 di fornire loro gabbie sufficientemente grandi da permettere loro di effettuare dei pur brevi voli. In aggiunta, il verso stridulo ed acuto \u00e8 spesso fastidioso.\nI kookaburra nella cultura di massa.\nLa grande distribuzione dei kookaburra, presenti anche nelle zone abitate, l'assenza di timore verso gli esseri umani ed i richiami penetranti hanno reso questi uccelli molto popolari in Australia, dove sono considerati simbolo nazionale. Un kookaburra fu una delle tre mascotte ufficiali della XXVII Olimpiade, che si svolse nel 2000 a Sydney (le altre due erano un'echidna e un ornitorinco). Un kookaburra campeggia su una serie speciale di monete emessa dal governo australiano a partire dal 1990. A questo uccello \u00e8 dedicata una canzone per bambini molto celebre in Australia. Una canzone intitolata \"Kookaburra\" \u00e8 presente nell'album \"Aikea-Guinea\" del gruppo scozzese Cocteau Twins. Il kookaburra \u00e8 anche il protagonista di una canzone cantata da Chloe nella popolare serie televisiva Dr. Who, nell'episodio 11 della seconda stagione."}
{"id": "1190193", "revid": "1610933", "url": "https://it.wikipedia.org/wiki?curid=1190193", "title": "Kookaburra", "text": ""}
{"id": "1190195", "revid": "28592", "url": "https://it.wikipedia.org/wiki?curid=1190195", "title": "Martin pescatore australiano", "text": ""}
{"id": "1190199", "revid": "729019", "url": "https://it.wikipedia.org/wiki?curid=1190199", "title": "Royal Excelsior Mouscron", "text": "Il Royal Excelsior Mouscron, noto anche come RE Mouscron e chiamato comunemente Excelsior Mouscron, \u00e8 stata una societ\u00e0 calcistica belga con sede a Mouscron.\nStoria.\nNacque dalla fusione tra lo Stade Mouscron e l'A.R.A. Mouscron nel 1964. Il 26 dicembre 2009 ne \u00e8 stata dichiarata la bancarotta."}
{"id": "1190201", "revid": "2014155", "url": "https://it.wikipedia.org/wiki?curid=1190201", "title": "Mahmud I", "text": "Biografia.\nMahmud era figlio di Mustafa II e sal\u00ec al trono in luogo dello zio Ahmed III durante la rivolta diretta dal giannizzero albanese Patrona Halil. Dopo la repressione della rivolta militare, la guerra contro la Persia prosegu\u00ec e termin\u00f2 nel 1736 con un trattato di pace, che ristabil\u00ec lo \"status quo ante\".\nL'avversario successivo dell'Impero ottomano fu nel 1735 la Russia, alla quale si aggiunse due anni dopo l'Austria di Carlo VI, legata alla Russia da un accordo stipulato nel 1726. La guerra dur\u00f2 quattro anni ed a fronte delle vittorie russe vi furono parecchie sconfitte austriache culminate con la disfatta dell'esercito austriaco, al comando del Feldmaresciallo Wallis (1673 \u2013 1744), presso Grocka (Serbia) il 23 luglio 1739. Il successivo trattato di Belgrado (18 settembre 1739) fu un trionfo della diplomazia turca.&lt;br&gt;Con questo trattato i turchi si ripresero tutto ci\u00f2 che avevano dovuto cedere all'Austria con il precedente trattato di Passarowitz, fatta eccezione per il Banato. Al trattato di Belgrado si aggiunse quello di Nyssa (3 ottobre 1739) con la Russia. Quest'ultima, nonostante i successi militari conseguiti dalle sue truppe comandate dal maresciallo Burkhard Christoph von M\u00fcnnich (1683 \u2013 1767) contro i turchi, preoccupata della sconfitta dell'alleato austriaco, si affrett\u00f2 a concludere la pace rinunciando alle pretese sulla Crimea e sulla Moldavia ed ottenendo l'apertura di un porto ad Azov, ma con la limitazione di non poterlo fortificare n\u00e9 di tenere una flotta nel Mar Nero.\nMahmud mor\u00ec di un infarto mentre usciva dalla moschea dopo la preghiera del venerd\u00ec.\nDurante il suo governo fu introdotto il criterio di inviare in Moldavia e in Valacchia i fanarioti come amministratori.\nArchitetture.\nMahmud I inizi\u00f2 la costruzione dei Bagni di Ca\u011falo\u011flu, chiamato Yeni Hamam, nella primavera del 1740 sul terreno del Palazzo di Ca\u011falo\u011flu, che copre una vasta area. Sulle terre rimaste vuote furono costruite delle fondamenta e fu creato un quartiere. Il sultano benevolo apr\u00ec con una cerimonia quella nel cortile della Moschea di Santa Sofia, la prima delle tre biblioteche che istitu\u00ec a Istanbul, e fece quattro mila volumi. Nella biblioteca, la lettura del Sahih-i Buharf di dieci abitanti ogni giorno era una delle condizioni della fondazione. Mahmud venne anche pi\u00f9 volte alla Porta del Rosario di Hagia Sophia, si sedette nella biblioteca e ascolt\u00f2 il commento del tafsir. La carestia, apparsa a causa del pesante inverno, divenne sempre pi\u00f9 pesante alla fine della primavera.\nRelazioni con l'impero Mughal.\nLa devastante campagna di Nadir Shah contro l'Impero Mughal, cre\u00f2 un vuoto di potere nelle frontiere occidentali della Persia, che venne coperto effettivamente dall'opera del sultano Mahmud I che inizi\u00f2 la guerra ottomano-persiana (1743\u20131746), nella quale l'imperatore mughal, Muhammad Shah, cooper\u00f2 con gli ottomani e l'ambasciatore Haji Yusuf Agha, perseguendo ottime relazioni diplomatiche sino alla morte di Mahmud nel 1748.\nRelazioni con l'Impero Safavide.\nNel marzo del 1741, l'ambasciatore di Nadir Shah, rappresentante del governo persiano, Hac\u0131 Han, venne a Istanbul con tremila persone e la sua unit\u00e0 di guardie per estendere il trattato la pace con l'Impero ottomano. Tra i suoi doni c'erano tessuti ricamati con gioielli, dieci elefanti e armi di valore. A Hac\u0131 Han fu dato un banchetto al Fener Bah\u00e7esin. Era anche un problema far passare gli elefanti portati a mano a Istanbul, e sulle chiatte vennero stese ampie tegole, e intorno ad esse vennero stese pareti di legno in modo che gli elefanti non potessero essere spaventati.\nMatrimonio.\nMahmud I spos\u00f2 Haja 'Ali-Janab, dalla quale per\u00f2 non ebbe figli."}
{"id": "1190213", "revid": "124123", "url": "https://it.wikipedia.org/wiki?curid=1190213", "title": "Moderato di Cadice", "text": "Scrisse \"Lezioni pitagoriche\", un'opera articolata in dieci libri, in cui l'autore, rappresentante di quella scuola di pensiero che assommava nel sincretismo ellenistico temi platonici, pitagorici, greci e orientali, pone in antitesi la \u00abTriade\u00bb spirituale, rappresentata dall'Uno, l'Intelletto, l'Anima, alla \u00abDiade\u00bb rappresentata dalla materia. Di tale opera ci restano solo alcuni frammenti tramandatici da Stobeo. Sembra che le sue \"Lezioni\" ebbero una certa influenza sul Neoplatonismo."}
{"id": "1190214", "revid": "1318658", "url": "https://it.wikipedia.org/wiki?curid=1190214", "title": "Canale di August\u00f3w", "text": "Il canale di August\u00f3w (in polacco Kana\u0142 Augustowski, ) \u00e8 un canale artificiale costruito nel XIX secolo in quella che al giorno d'oggi \u00e8 la zona al confine tra la Polonia nordorientale e la Bielorussia nordoccidentale, all'epoca parte del regno del Congresso e della Russia imperiale, nelle vicinanze della citt\u00e0 omonima: \u00e8 un canale navigabile, e unisce i fiumi Vistola e Nemunas. Zona protetta, \u00e8 stata recentemente proposta dalla Polonia per l'inserimento nei patrimoni dell'umanit\u00e0 dell'UNESCO.\nIl canale \u00e8 stato costruito con motivazioni politiche ed economiche: nel 1821 la Prussia introdusse unilateralmente degli alti dazi doganali per le merci polacche o lituane in transito attraverso il suo territorio, in pratica congelando l'accesso al mare ai commercianti polacchi. \nTra il 1823 e il '39 una via d'acqua progettata dai generali Ignacy Pr\u0105dzy\u0144ski e Jan Pawe\u0142 Lelewel e dall'ingegnere francese Jan Chrzciciel de Grandville Malletski venne costruita, con strutture e edifici idraulici, con lo scopo di oltrepassare il territorio prussiano, collegare il centro del regno del Congresso con i porti lettoni sul mar Baltico.\nL'idea del ministro dell'economia polacco, Franciszek Ksawery Drucki-Lubecki, era quella di costruire una nuova via commerciale indipendente dal controllo prussiano fino al porto di Danzica: pur solo parzialmente terminato, il canale fu una ragione sufficiente per rendere la Polonia vincitrice della \"guerra doganale\" iniziata dalla Prussia. Conseguentemente, l'edificazione della sezione finale del canale (detta \"windawski\", dal nome polacco del porto lettone di Ventspils, \"Windawa\", destinazione finale) venne abortita, anche a causa delle problematiche prodotte dalla \"Rivolta di Novembre\".\nLa parte che era stata completata divenne una via d'acqua interna allo Stato, di importanza locale, usata\nper la navigazione commerciale e per il trasporto di legname da e per la Vistola e il Nemunas. \nNel periodo tra le due guerre mondiali divenne per la prima volta un'attrazione turistica, essendo una via molto pittoresca che forniva eccellenti possibilit\u00e0 ai canoisti, oltre che ai velisti, cosa ancor oggi attuale, almeno nella sezione polacca del canale: la sezione bielorussa \u00e8 invece sempre rimasta fedele alla sua iniziale natura, anche se ci sono dei progetti per modificarne l'uso e renderla pi\u00f9 turistica.\nIl canale era descritto all'epoca come una meraviglia tecnologica, con numerose chiuse che contribuivano al suo valore anche estetico. Era la prima via d'acqua dell'Europa centrale che collegasse direttamente i due maggiori fiumi, collegandoli contemporaneamente al Mar Nero a sud attraverso il canale Oginsky, i fiumi Dnepr e Daugava e il canale Berezina.\nIl canale scorre in una depressione successiva all'era glaciale e in svariate vallate, parte della lunga catena di laghi di August\u00f3w e dei fiumi immissari; i laghi sono Necko, Bia\u0142e, Studzieniczne, Orle, Paniewo, Krzywe e Mikaszewo; i fiumi sono ben 11: Biebrza, Netta, Czarna Ha\u0144cza, Klonownica, Plaska (Sucha Rzeczka, Serwianka), Mikasz\u00f3wka, Perkucia, Szlamica, Wolkuszanka, Ostaszanka e Nemunas. Esiste inoltre un bacino di riserva d'acqua per riempire il canale in caso di necessit\u00e0 da parte di altri tre laghi, il Sajno, il Serwy e il Wigry, comunque tutti all'interno dell'area proposta per essere protetta dall'UNESCO. Il tipo di territorio rese possibile la perfetta integrazione del canale con le zone circostanti, nel bacino del canale che \u00e8 ampio circa 83 km\u00b2, su una lunghezza di poco pi\u00f9 di 100 km. Tutte queste vie d'acqua naturali sono connesse con dighe e chiuse e altre installazioni idrauliche, fiancheggiate da corsie percorse da mezzi meccanici che trascinano le imbarcazioni, oltre naturalmente a ponti, edifici e strade. Sei chiuse storiche sono facilmente raggiungibili da un percorso ciclabile utilizzato dagli escursionisti.\nTutti questi laghi e \"giochi d'acqua\" attraggono numerosi turisti, come anche le foreste di conifere e la foresta primigenia che \u00e8 completamente attraversata in senso longitudinale dal canale. Oltre alla navigazione con mezzi personali, come kayak, canoe, barche da pesca o a motore, \u00e8 possibile percorrerlo su una nave passeggeri."}
{"id": "1190215", "revid": "224230", "url": "https://it.wikipedia.org/wiki?curid=1190215", "title": "Giovanni III Ducas Vatatze", "text": ""}
{"id": "1190216", "revid": "112773694", "url": "https://it.wikipedia.org/wiki?curid=1190216", "title": "The Perfect Nanny", "text": "The Perfect Nanny (nella versione in italiano La tata perfetta) \u00e8 una canzone tratta dal film di Walt Disney \"Mary Poppins\", ed \u00e8 composta da Richard e Robert B. Sherman. Il brano \u00e8 stato inserito all'inizio del film, mentre la sua melodia \u00e8 utilizzata durante tutto il film come \"leitmotiv\" per i bambini. \u00c8 cantata dai personaggi di Jane Banks (interpretata da Karen Dotrice) e Michael Banks (Matthew Garber). La canzone \u00e8 presente anche nel musical \"Mary Poppins\" di Cameron Mackintosh.\nIl brano rappresenta una trasposizione musicale di un sedicente annuncio pubblicitario, redatto dai due bambini protagonisti del film, per trovare una \"tata perfetta\". Nel film, il signor Banks non dando molto peso alle richieste dei due bimbi, getta l'annuncio nel caminetto. Tuttavia il foglietto viene risucchiato e vola in cielo fino ad arrivare a Mary Poppins.\nIl brano viene cantato, con un testo modificato e pi\u00f9 irriverente, anche da Bart e Lisa Simpson nel tredicesimo episodio della ottava stagione del cartone animato \"I Simpson\", intitolato \"Simpsoncalifragilistichespirali-d'oh-so\"."}
{"id": "1190219", "revid": "21880", "url": "https://it.wikipedia.org/wiki?curid=1190219", "title": "Cephalostachyum madagascariense", "text": ""}
{"id": "1190223", "revid": "21880", "url": "https://it.wikipedia.org/wiki?curid=1190223", "title": "Bamb\u00f9 gigante", "text": ""}
{"id": "1190229", "revid": "26891", "url": "https://it.wikipedia.org/wiki?curid=1190229", "title": "Ar 70/90", "text": ""}
{"id": "1190233", "revid": "1022840", "url": "https://it.wikipedia.org/wiki?curid=1190233", "title": "Karl Markovics", "text": "Divenne noto al pubblico partecipando alle prime due serie della serie televisiva \"Il commissario Rex\", dove interpretava l'agente Ernst Stockinger, ruolo che ricopr\u00ec anche nello spin-off dedicato al suo personaggio, \"Stockinger\". \nBiografia.\nIn seguito al grande successo dovuto alla serie tv \"Il commissario Rex\", Markovics ha preso parte ad altre note serie televisive austriache, come \"MA 2412\", \"Sturmzeit\" e \"Quattro donne e un funerale\" (\"Vier Frauen und ein Todesfall\"). \nMarkovics \u00e8 poi apparso anche in film, partecipando ad esempio a \"Hinterholz 8\", \"Komm, s\u00fc\u00dfer Tod\" e \"Il falsario - Operazione Bernhard\" (\"Die F\u00e4lscher\"). La sua interpretazione pi\u00f9 famosa \u00e8 stata tuttavia l'opera teatrale svolta nel 2006 al Theater in der Josefstadt a Vienna, \"Mein Nestroy\" dove lui ricopriva il ruolo di Nestroy, il personaggio principale. Nel 2007 gli \u00e8 stato conferito il \"Goldene Romy\" come attore pi\u00f9 amato dal pubblico.\nSempre nel 2007 ha interpretato \"Il falsario - Operazione Bernhard\", film diretto Stefan Ruzowitzky e vincitore del Premio Oscar 2008 come miglior film straniero.\nNel 2011 Markovics ha esordito nella regia cinematografica con il film \"Atmen\" che si \u00e8 aggiudicato il premio come miglior film al Sarajevo Film Festival. L'anno dopo la pellicola ha vinto il \"Premio Internazionale Bif&amp;st 2012\" al Bif&amp;st di Bari.\nVita privata.\n\u00c8 sposato con l'attrice Stephanie Taussig da cui ha avuto due figli: Louise e Leonie.\nDoppiatori italiani.\nNelle versioni in italiano dei suoi lavori, Karl Markovics \u00e8 stato doppiato da:"}
{"id": "1190242", "revid": "1442080", "url": "https://it.wikipedia.org/wiki?curid=1190242", "title": "Ugo Locatelli", "text": "Caratteristiche tecniche.\nEra agile, rapido e possedeva un tiro preciso ma non potente. Inizi\u00f2 la sua carriera giocando come centravanti, per poi essere spostato a mediano da Umberto Caligaris durante la stagione 1935-1936. Gioc\u00f2 anche come mezzala durante la permanenza all'Atalanta.\nCarriera.\nClub.\nLocatelli cominci\u00f2 la sua carriera tra le file del Brescia, dove milit\u00f2 dal 1933 al 1936 : con la maglia delle \"Rondinelle\" debutt\u00f2 in Serie A il 10 settembre 1933, in una gara contro la Roma.\nLa militanza nel club bresciano fu inframezzata nel 1934 da un prestito all'Atalanta. Esord\u00ec con il club orobico il 27 gennaio 1935 contro la Comense (1-0), giocando come centravanti e segnando al 40\u00ba minuto di gioco il gol decisivo.. Avrebbe segnato altri quattro gol in nerazzurro: contro SPAL, , e L'Aquila..\nNel 1936 viene acquistato dall'Ambrosiana-Inter, con cui vincer\u00e0 due scudetti (1938 e 1940) e una Coppa Italia (1939): fino al 1941 gioc\u00f2 168 incontri in nerazzurro, di cui 146 in Serie A. Fece il suo esordio il 21 giugno 1936 in una partita contro una squadra di Brno, valida per le competizioni europee dell'epoca; segn\u00f2 il suo unico gol il 1\u00ba ottobre 1939, in un incontro vinto 4-0 sul Napoli. \nDopo l'esperienza a Milano si trasfer\u00ec alla Juventus rimanendovi fino al 1949 (escludendo una breve parentesi nel 1943 al Brescia nel campionato Alta Italia), anno del suo ritiro. Per otto anni scese in campo in 181 occasioni, segnando 8 reti e vincendo la Coppa Italia nel 1942. In seguito divenne prima capo del settore giovanile e poi osservatore della Juventus.\nNazionale.\nHa giocato 22 incontri con la maglia della Nazionale italiana. Nel 1936 fu convocato da Vittorio Pozzo per i Giochi Olimpici di Berlino: il regolamento limitava la partecipazione ad atleti non professionisti, ma l'Italia conquist\u00f2 la medaglia d'oro. \nFu poi convocato per i Mondiali 1938, a cui gli Azzurri partecipavano da Campioni del Mondo in carica. L'Italia vinse la competizione, e Locatelli scese in campo nella finale vinta 4-2 contro l'. \u00c8 uno dei quattro calciatori che hanno vinto sia i Mondiali sia le Olimpiadi: gli altri tre sono Pietro Rava, Sergio Bertoni e Alfredo Foni."}
{"id": "1190249", "revid": "33528", "url": "https://it.wikipedia.org/wiki?curid=1190249", "title": "Eurojam 2005", "text": ""}
{"id": "1190258", "revid": "138353", "url": "https://it.wikipedia.org/wiki?curid=1190258", "title": "BM 59", "text": ""}
{"id": "1190260", "revid": "125064169", "url": "https://it.wikipedia.org/wiki?curid=1190260", "title": "Silvano Larini", "text": "Faccendiere del Partito Socialista Italiano e uomo di fiducia di Bettino Craxi in quanto titolare del conto corrente \"Ubs 633369\" in Svizzera (alias \"conto protezione\") e riconducibile al Partito Socialista Italiano, fu uno degli uomini-chiave della imponente indagine giudiziaria condotta a livello nazionale in Italia durante gli anni Novanta, chiamata Mani Pulite.\nBiografia.\nAttivit\u00e0 professionale.\nHa guidato in veste di amministratore delegato da Lombardia Risorse, la societ\u00e0 regionale lombarda nel settore dell'energia dall'83 al maggio '90. Attivo nell'intermediazione commerciale con l'estero di prodotti di abbigliamento con l'Equatoriale, una societ\u00e0 nel cui capitale partecipava con familiari, era titolare di una quota di maggioranza relativa della Borsalino, il celebre cappellificio di Alessandria che per quattro anni fu gestito operativamente dalla moglie, gi\u00e0 stilista di moda, Viviana Lecchi. \nDa queste posizioni negli anni '80 stabil\u00ec solidi legami anche con uomini d'affari di spicco vicino al PSI. Su tutti Pompeo Locatelli, affermato professionista milanese consulente dell'Eni ai tempi del divorzio con Montedison nella vicenda Enimont, e Gabriele Cagliari, presidente dell'ente petrolifero. Una rete di contatti che lo renderanno - anche per la sua vita mondana - il pi\u00f9 classico esponente della cosiddetta \"Milano da bere\"(la definizione tratta da un celebre spot pubblicitario televisivo e riadattata, in termini di feroce critica etico-sociale, da chi lamentava la disinvoltura morale dei protagonisti di quegli anni). Di tale mondanit\u00e0 riaffiorer\u00e0 un ultimo sprazzo al processo Cusani, quando, richiesto da Di Pietro su quando fosse collocabile temporalmente la cena in cui ci sarebbe stata una certa dazione di danaro, replic\u00f2: \"Per me ora di cena \u00e8 all'uscita dalla Scala\".\nVicenda giudiziaria.\nFu tra i primi a venire coinvolti dall'inchiesta milanese di Mani pulite: l'ordine di cattura \u00e8 del maggio '92; quando si conobbe la notizia, nonostante la latitanza la stampa intese immediatamente che l'obiettivo dei giudici della Procura di MIlano non poteva che essere Bettino Craxi, stanti gli strettissimi legami che tra i due erano stati intessuti nei precedenti decenni.\nSi consegn\u00f2 ad Antonio Di Pietro in persona il 7 febbraio 1993 al valico di Ventimiglia : immediatamente vi furono ricadute giudiziarie e politiche. Larini era titolare del conto corrente \"Ubs 633369\" in Svizzera, detto \"conto protezione\", e con le sue chiamate in correit\u00e0 (confermate da Licio Gelli) provoc\u00f2 le dimissioni da ministro di Claudio Martelli.\nForn\u00ec anche rivelazioni sugli appalti della Metropolitana Milanese. \nDopo pochi giorni di cella torn\u00f2 in libert\u00e0 e, salvo che nel processo Cusani, si rifiut\u00f2 di comparire nei molti dibattimenti a confermare le dichiarazioni rese in indagini preliminari: in ragione della disciplina dell'allora articolo 513 c.p.p., queste dichiarazioni furono comunque ritenute utilizzabili e portarono all'irrogazione di molteplici condanne a carico di uomini politici influenti, soprattutto appartenenti al PSI.\nIl Tribunale di Milano per il conto protezione condann\u00f2 Silvano Larini a cinque anni e sei mesi,\nnel 1994; nel 1997 in appello gli furono interamente condonati quattro anni, confermati nel 1999 dalla Cassazione.\nDi nuovo inquisito per peculato, corruzione, truffa e falso in bilancio, nell'inchiesta del 1996 della Procura della Spezia su Necci, ne esce senza conseguenze.\nVita privata.\nSposato una prima volta a 25 anni con Mirina Scacchi Gracco, appartenente ad una nota famiglia di setaioli comaschi. Dall'unione nasce il suo unico figlio, Simone. Dopo quattro anni i due si separarono, lui si spos\u00f2 una seconda volta e poi una terza, quest'ultima con Viviana Lecchi, 40 anni, ex fotomodella."}
{"id": "1190267", "revid": "4175", "url": "https://it.wikipedia.org/wiki?curid=1190267", "title": "Coppa FIRA 1975-1976", "text": "La Coppa FIRA 1975-76 (), anche Coppa Europa 1975-76, fu il 16\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nLa torn\u00f2 al successo subito dopo il secondo \"break\" impostole dalla e iscrisse il suo nome nell'albo d'oro per la 14\u00aa volta su 16 edizioni del torneo.\nRetrocessi i , il loro posto fu preso dal , che conquist\u00f2 la promozione per il maggior numero di punti marcati rispetto alla , classificatasi prima nell'altro gruppo della 2\u00aa divisione a parit\u00e0 di punti in classifica e differenza punti marcati.\nL'Italia, sotto la guida di Roy Bish, si assicur\u00f2 la seconda piazza battendo in sequenza , e e cedendo, pur con significativi progressi nel gioco, solo contro la a Milano prima di battere nei minuti finali di quello che fu a posteriori lo spareggio per il secondo posto la campione uscente, che a Parma stava conducendo nel punteggio a 4 minuti dalla fine per poi venire sconfitta dall' 12-13.\nAnche in tale edizione furono assegnati 3 punti per la vittoria, 2 per il pareggio, 1 per la sconfitta e 0 punti alla squadra che dichiarasse forfait."}
{"id": "1190278", "revid": "287204", "url": "https://it.wikipedia.org/wiki?curid=1190278", "title": "Cernaia", "text": ""}
{"id": "1190280", "revid": "713168", "url": "https://it.wikipedia.org/wiki?curid=1190280", "title": "Palazzo Belgioioso (Milano)", "text": "Palazzo Belgioioso (o Belgiojoso), a Milano, \u00e8 un'opera di Giuseppe Piermarini, iniziata nel 1772 e terminata nel 1787, per il principe Alberico XII di Belgioioso d'Este. Viene considerato come una delle migliori espressioni dell'architettura neoclassica a Milano.\nStoria e descrizione.\nAll'epoca il Piermarini era responsabile della riconversione urbanistica di Milano secondo lo stile neoclassico. Per Palazzo Belgioioso si ispir\u00f2 al modello di Luigi Vanvitelli della Reggia di Caserta, rielaborandolo e semplificandolo attraverso l'utilizzo di lesene piatte nella fascia superiore dell'edificio, lasciando cos\u00ec lo stile barocco teresiano ed introducendo lo stile che dominer\u00e0 la trasformazione urbanistica di Milano negli anni successivi. Le lesene scandiscono verticalmente l'andamento orizzontale del fronte del palazzo, sottolineato dal motivo della muratura a linee parallele. \nIl Piermarini, che era anche architetto di corte, si occup\u00f2 della realizzazione del progetto partendo proprio dalle facciate, simmetriche e scandite ciascuna dalla presenza di venticinque finestre e tre portoni d'ingresso. Il fabbricato si svolge attorno ad un cortile centrale e ad altri minori di servizio ai lati. Nel cortile maggiore corrono due ali di porticato ad archi su colonne doriche di granito; sopra le arcate si trovano finestre a cimasa piana riccamente decorata nel fregio con corone, aquile, palme e festoni. Dalla testata destra del portico si accede al grandioso scalone a due rampe, con parapetto e balaustre e grandi vasi decorativi avente le parenti scompartite da lesene ioniche.\nAl piano nobile, in parte adibito oggi ad uffici, si apre una serie di sale riccamente decorate dagli stucchi dorati di Giocondo Albertolli e dagli affreschi di Martin Knoller. Nel fondo del cortile d'onore, sull'asse dell'androne, per un criptoportico in tre campi, si passa a un piccolo giardino. \nNel portico verso l'omonima piazza, sulla testata a sinistra dell'ingresso si erge una scala secondaria continuata fino al secondo piano con un parapetto di ferro lavorato in stile di transizione fra il barocco fiorito e il neoclassico. L'architetto Simone Cantoni intervenne, realizzando la cappella del Palazzo nel 1787.\nDi particolare importanza vanno notati gli eleganti bassorilievi dei riquadri tra i due ordini di finestre nella zona superiore dell'edificio. La facciata \u00e8 poi caratterizzata da un ordine inferiore a bugnato sul quale si impostano i due ordini superiori.\nNel 1991 sono terminati i lavori di ripulitura della facciata, che hanno riportato l'edificio agli antichi splendori.\nEventi storici.\nUn'iscrizione posta sulla facciata del palazzo ricorda la presenza nel palazzo del generale russo Aleksandr Vasil'evi\u010d Suvorov; il generale soggiorn\u00f2 nel palazzo per tre giorni, dal 18 al 20 aprile del 1799. Suvorov, comandante di una forza composita autro-russa, entr\u00f2 a Milano senza incontrare resistenza nell'aprile del 1799, nell'ambito delle operazioni militari della Campagna d'Italia contro le forze francesi.\nNel 1973, l'edificio funse da palazzo nobiliare dove vennero girate alcune scene del film Le cinque giornate, con Adriano Celentano.\nRaul Gardini di Ravenna viene trovato morto suicida all'interno del palazzo il 23 luglio 1993. All'epoca infuriava l'inchiesta nota come Tangentopoli di cui Gardini era divenuto uno dei protagonisti."}
{"id": "1190282", "revid": "90101", "url": "https://it.wikipedia.org/wiki?curid=1190282", "title": "Armageddon - giudizio finale", "text": ""}
{"id": "1190283", "revid": "24281", "url": "https://it.wikipedia.org/wiki?curid=1190283", "title": "Beretta BM59", "text": ""}
{"id": "1190284", "revid": "1310927", "url": "https://it.wikipedia.org/wiki?curid=1190284", "title": "Futbol'nyj Klub Hoverla", "text": "Il Futbol'nyj Klub Hoverla, meglio noto come Hoverla, \u00e8 stata una societ\u00e0 calcistica ucraina con sede nella citt\u00e0 di U\u017ehorod.\nStoria.\nIl club venne fondato nel 1944 e durante l'era sovietica non riusc\u00ec a raggiungere alcun risultato sportivo degno di nota.\nDopo la dissoluzione dell'Unione Sovietica, il club venne promosso per la prima volta nella massima serie ucraina nella stagione 2001-2002, venendo per\u00f2 immediatamente retrocesso. Ha militato poi nella \"Vy\u0161\u010da Liga\" anche nel bienneio tra il 2004 e il 2006, e, nuovamente, nella stagione 2007-2008 e 2012-2013.\nStrutture.\nStadio.\nLo stadio Avangard, che ospita le partite interne, ha una capacit\u00e0 di 12.000 spettatori."}
{"id": "1190289", "revid": "647919", "url": "https://it.wikipedia.org/wiki?curid=1190289", "title": "Zakarpattia Uzhgorod", "text": ""}
{"id": "1190299", "revid": "100623", "url": "https://it.wikipedia.org/wiki?curid=1190299", "title": "Rupicaprinae", "text": ""}
{"id": "1190304", "revid": "100623", "url": "https://it.wikipedia.org/wiki?curid=1190304", "title": "Pantholops", "text": ""}
{"id": "1190306", "revid": "588403", "url": "https://it.wikipedia.org/wiki?curid=1190306", "title": "Futbol'nyj Klub Naftovyk-Ukrnafta", "text": "Il Naftovyk-Ukrnafta Ochtyrka, ufficialmente FK Naftovyk Ochtyrka, \u00e8 una societ\u00e0 di calcio di Ochtyrka, in Ucraina. Nella stagione 2010/11 il club milita nella Per\u0161a Liha, la seconda serie del calcio ucraino.\nStoria.\nIl club venne fondato nel 1980 e durante gli ultimi anni dell'era sovietica non riusc\u00ec a raggiungere alcun risultato sportivo degno di nota. Il Naftovyk Stadium, che ospita le partite interne, ha una capacit\u00e0 di 29.300 spettatori. Dopo la dissoluzione dell'Unione Sovietica, il club fu tra i fondatori del massimo campionato ucraino, ma venne subito retrocesso al termine della stagione 1992. Da allora ha sempre militato nelle serie minori, venendo promosso nuovamente in \"Vi\u0161\u010da Liga\" per la stagione 2007-2008, e cambiando denominazione in \"Naftovyk-Ukrnafta Ochtyrka\"."}
{"id": "1190308", "revid": "131358", "url": "https://it.wikipedia.org/wiki?curid=1190308", "title": "Naftovyk Okhtyrka", "text": ""}
{"id": "1190310", "revid": "729019", "url": "https://it.wikipedia.org/wiki?curid=1190310", "title": "Chen Shoushan", "text": "Ricopr\u00ec cariche importanti nell'esercito e nel governo di Taiwan.\nNote biografiche.\nEgli \u00e8 nato a Taipei nel 1921, i suoi antenati erano originari del Fujian.\nSi \u00e8 graduato all'Accademia centrale militare \u4e2d\u592e\u8ecd\u6821 Huangpo \u9ec4\u57d4 nel sedicesimo anno di questa istituzione.\nHa servito come comandante di compagnia nell'esercito del Guomindang, poi, dopo il ritorno a Taiwan nel 1945, come comandante di corpo d'armata nell'esercito di Taiwan e come insegnante. Ha diretto inoltre la scuola per la formazione dei quadri politici dell'isola. \u00c8 stato il direttore del Dipartimento della Guerra; comandante in capo delle forze di terra; comandante in capo della guarnigione di Taiwan.\n\u00c8 presidente onorario della ICKF e della KFROC."}
{"id": "1190322", "revid": "465169", "url": "https://it.wikipedia.org/wiki?curid=1190322", "title": "Amo (pesca)", "text": "Nella pesca, l'amo \u00e8 un uncino di diverse dimensioni e forme usato per catturare specie marine. \u00c8 formato da tre parti:\nL'uso dell'amo \u00e8 chiaramente molto importante nella pesca per questo ne esistono diversi tipi: dall'amo che non lascia andare la preda che abbocca a quello che invece, senza l'ardiglione, facilita la penetrazione e quindi la ferrata sar\u00e0 sicura ma pi\u00f9 difficile la cattura.\nUn particolare tipo di amo \u00e8 l'ancoretta che possiede tre corpi e tre ardiglioni. \u00c8 usata per la pesca di esemplari di una certa dimensione, ed \u00e8 spesso abbinata al cucchiaino. \nL'amo \u00e8 legato ad uno spezzone di lenza pi\u00f9 sottile detto \"terminale\" e raccordato alla madre lenza dalla girella. \nGli ami si possono reperire sciolti o legati; la legatura \u00e8 effettuabile a mano o mediante dispositivi semi-automatici."}
{"id": "1190324", "revid": "1921867", "url": "https://it.wikipedia.org/wiki?curid=1190324", "title": "Back to School (Mini Maggit)", "text": "Back to School (Mini Maggit) \u00e8 un singolo del gruppo musicale statunitense Deftones, pubblicato il 12 marzo 2001 come secondo estratto dal terzo album in studio \"White Pony\".\nDescrizione.\nLa canzone riprende il tema di \"Pink Maggit\", traccia di \"White Pony\", ricreandolo per\u00f2 in una versione pi\u00f9 ritmata, sostenuta maggiormente dagli strumenti e dal rapping, mentre il ritornello rimane invariato.\nIl brano non \u00e8 presente nella versione originale di \"White Pony\" ma nella riedizione, nella quale appare come traccia d'apertura. Dopo la pubblicazione della riedizione, i Deftones affermarono che in studio provavano spesso \"Pink Maggit\" in versione \"Back to School\" ma, avendo optato per l'inserimento di \"Pink Maggit\" nell'album, l'etichetta discografica volle che fosse pubblicata anche questa versione, data la mancanza di altri singoli necessari alla promozione dell'album, cos\u00ec quest'ultima decise di inserirla in questo disco a parte. Tuttavia questa versione non \u00e8 riconosciuta dal gruppo, infatti le critiche da parte di Chino Moreno non furono poche, perch\u00e9 sosteneva che la lista tracce originale fosse migliore in quanto esprimeva meglio i sentimenti che volevano trasmettere con questo album.\nMoreno ha dichiarato di aver scritto la canzone in un solo giorno, dopo una richiesta della casa discografica. La frase \"\"I'll be your man, watch your backpack, pen and pencils\" \u00e8 tratta dalla canzone \"I Don't Play\" del rapper Kool Keith, citato anche lui nel testo (\"Just like Keith I'm flippin it, while you just keep it simple\"\").\nVideo musicale.\nIl videoclip mostra all'inizio il cantante Chino Moreno mentre si prepara per andare a scuola, esce di casa e prende l'autobus. Appena arrivato a scuola, Chino decide di fare un giro in skateboard e, una volta iniziate le lezioni, comincia a camminare sui banchi e a rappare le strofe della canzone, sotto gli occhi dei compagni che assistono all'esibizione. Al termine del video compaiono anche gli altri componenti del gruppo e gli studenti escono da scuola per assistere all'esibizione e cominciano a cantare con il gruppo.\nExtended play.\nNel 2001 il brano \u00e8 stato pubblicato anche come EP. In esso sono presenti le versioni dal vivo di \"Feiticeria\", della stessa \"Back to School\", di \"Nosebleed\", e di \"Teething\" (brano gi\u00e0 presente nella colonna sonora del film \"Il corvo 2\"). Sono inoltre presenti una versione acustica di \"Change (In the House of Flies)\" e la sopracitata \"Pink Maggit\".\nLa versione giapponese dell'EP \u00e8 caratterizzata da una lista tracce differente, che vede la presenza delle versioni acustiche di \"Change (In the House of Flies)\" e di \"Be Quiet and Drive (Far Away)\", oltre che dell'inedito \"I'll Throw Rocks at You\", registrato dal gruppo nel 1997."}
{"id": "1190325", "revid": "219110", "url": "https://it.wikipedia.org/wiki?curid=1190325", "title": "Camp Darby", "text": "Camp Darby \u00e8 una base militare dell'esercito italiano dove sono stanziate ed operano unit\u00e0 militari statunitensi.\nLa base \u00e8 situata nella Tenuta di Tombolo, nel comune di Pisa, a breve distanza da Livorno.\nStoria.\nL'installazione militare \u00e8 alle dipendenze dello Stato Maggiore Esercito, le unita' americane ivi dislocate dipendono dal Comando USAG Italy sito nella Caserma Ederle di Vicenza, gi\u00e0 sede della SETaF ed oggi dell'United States Army Africa.\nSituata nel territorio comunale di Pisa, a est della frazione di Tirrenia e non distante dal porto di Livorno, la base nasce nel 1951 grazie a un accordo tra Italia e Stati Uniti che consegn\u00f2 mille ettari di pineta toscana all'esercito statunitense per la costruzione della base militare. La base deve il suo nome al brigadiere generale William O. Darby, fondatore del Corpo dei Rangers, su modello dei \"commando\" britannici, ucciso da artiglieria nemica il 30 aprile 1945 sulle rive del Lago di Garda.\nLa piazza principale di Camp Darby \u00e8 dedicata alla memoria del Soldato Scelto Masato \"Curly\" Nakae, che combatt\u00e9 durante la seconda guerra mondiale nelle vicinanze di Pisa con il 442\u00b0 Regimental Combat Team e il 100\u00ba Battaglione di Fanteria, composto da giapponesi naturalizzati americani, detti Nisei, guadagnandosi la Medal of Honor per i suoi atti eroici.\nOgni anno, nel mese di luglio, viene allestita una fiera della durata di alcuni giorni in cui vi \u00e8 servito cibo statunitense e ci sono diverse strutture di gioco, una sorta di \"luna park\". Per entrare si deve superare una piccola dogana. La festa riscuote molto successo, soprattutto tra gli abitanti di Pisa e del Litorale.\nA Pisa e Livorno \u00e8 possibile sintonizzarsi sulla radio della base statunitense, Afn Eagle, dell'American Forces Network, che trasmette sulle frequenze di 106,00 FM; il segnale arriva fino a Cecina e a Cascina. L'emittente radiofonica trasmette musica e programmi in lingua inglese. Fino al 2012 esisteva AFN Livorno, la radio del Camp Darby, trasmessa qui, oggi unita alla radio di Vicenza (AFN Vicenza). Altri luoghi dove \u00e8 possibile ascoltarle sono: Pordenone (Aviano...), Vicenza (Verona, Padova, Venezia...), Napoli (Caserta, Napoli...) e Catania (Sigonella).\nPresso la base lavorano circa 500 civili italiani, sono impiegati in incarichi amministrativi, logistici a supporto delle attivit\u00e0 della base. Vi sono diversi movimenti contro Camp Darby, ma \u00e8 anche una delle principali risorse del comune di Pisa e del Litorale.\nLa vicinanza di un canale navigabile (il Canale dei Navicelli), della ferrovia (entrambi si estendono fin dentro la base) e dell'autostrada, permettono un facile e veloce collegamento sia con il porto di Livorno che con l'aeroporto militare di Pisa agevolando lo spostamento di mezzi, materiali a supporto delle missioni operative e umanitarie.\nSul Litorale pisano Camp Darby disponeva anche dell'American Beach, l'unica spiaggia statunitense in Europa. A partire dal 30 dicembre 2014 l'American Beach \u00e8 stato chiuso e restituito al Comune di Pisa. Dagli anni '60 in poi era una delle attrazioni pi\u00f9 popolari di Tirrenia. In particolare ogni estate il 4 luglio, festa nazionale statunitense, vi si svolgevano spettacoli di fuochi artificiali e diversi bagni circostanti organizzavano serate a tema. Si trovava tra il Lido dei Carabinieri e La Perla.\nTerritorialit\u00e0.\nContrariamente a quello che hanno trasmesso leggende e luoghi comuni il Comprensorio di \"CAMP DARBY\" \u00e8 una base italiana sotto responsabilit\u00e0 dell\u2019Esercito italiano ivi sono stanziate ed operano unit\u00e0 statunitensi. Lo Stato esplicita e conferma la propria piena sovranit\u00e1 con il Comandante della base, un colonello dell'esercito Italiano.\nNon \u00e8 inoltre una base della NATO.\nI Rangers Tirrenia.\nA Camp Darby ha avuto sede la squadra di football americano dei Rangers Tirrenia, che ha militato nel campionato NIFL tra il 1976 e il 1986 e che ha partecipato al Torneo della stampa sportiva 1977 col nome di \"Lupi Roma\"."}
{"id": "1190326", "revid": "1843814", "url": "https://it.wikipedia.org/wiki?curid=1190326", "title": "Gustavo Cacini", "text": "Noto nei teatri d'avanspettacolo romani d'anteguerra con il suo personaggio di attaccabrighe litigioso, nella capitale il suo nome \u00e8 divenuto sinonimo di sbruffone, tanto da aver dato origine al modo di dire \"E chi sei, Cacini?\" oppure \"\u00c8 arrivato Cacini!\". \nLa sua caratteristica era quella di provocare la platea con un atteggiamento da sbruffone, con battute pesanti e doppi sensi; i pi\u00f9 famosi e coloriti scambi di battute con il pubblico hanno ispirato Federico Fellini e Steno rispettivamente nei film \"Roma\" e \"Un americano a Roma\". La notoriet\u00e0 della marcetta che accompagnava il suo ingresso in scena fu sfruttata da Mario Ruccione nella canzonetta \"Faccetta nera\" che ne plagi\u00f2 il motivo.\nCarriera.\nNato nel 1890 a Roma, nel centrale Rione Borgo, spinto dagli amici abbandon\u00f2 la sua attivit\u00e0 di stagnaro per recitare come comico in alcune scalcinate compagnie teatrali.\nAgli inizi del novecento, con la sua compagnia teatrale \"Il treno Rosa\", fu un esponente di quelle forme di spettacolo che un tempo erano definite \"teatro minore\", etichetta che identificava il teatro di variet\u00e0, la rivista, l'avanspettacolo, ma anche le \"entr\u00e9e\" dei \"clown\" nel circo.\nDi corporatura esile, smunto e gibboso, il suo aspetto contrastava con l'atteggiamento smargiasso che esibiva sul palcoscenico e che lo accomunava al \"Miles gloriosus\" di Plauto. Il suo sguardo strabico aveva ispirato la battuta del suo collega di palcoscenico, Bixio Ribeira: \"C'ha n'occhio che manna affanculo l'artro\".\nLa sua caratteristica era quella di provocare la platea con un atteggiamento da sbruffone, con le battute pesanti e i doppi sensi. E d'altra parte il pubblico a sua volta era solito \"interagire\" in modo non leggero con gli attori di avanspettacolo, con duelli coloriti. Da qui la battuta entrata nel parlare comune a Roma e non solo \"E chi sei, Cacini?\" oppure \"\u00c8 arrivato Cacini!\", con riferimento alle arie da bullo che l'attore assumeva in teatro, spacciandosi come il vero erede di Primo Carnera. Forte di un'arroganza plateale, della risposta pronta, esibendo una comicit\u00e0 pesante ed una mimica efficace, riusciva a controbattere agli attacchi verbali dello scatenato e irriguardoso pubblico romano ottenendone, uno fra pochi, il rispetto e la stima. Il suo costume di scena era molto simile a quello di Tot\u00f2: un frac eccessivamente grande ma con i pantaloni ridicolmente corti e scarpe volutamente enormi. Questa maschera creava ilarit\u00e0 anche perch\u00e9 contrastava con il suo atteggiamento combattivo, esaltato dalla sua voce baritonale e accompagnata da una vivida gestualit\u00e0 che accompagnava le sue salaci battute.\nEra famoso anche per le sue canzonette sboccate, dove faceva grande uso di doppi sensi (\"O che frutto saporito \u00e8 la banana, o che frutto delizioso \u00e8 la banana, la banana fa ingrassar\"). Fu proprio Cacini, in uno dei suoi insuccessi, a meritarsi quel lancio di un gatto morto dalla platea del Teatro Jovinelli, episodio poi ripreso da Federico Fellini nel film \"Roma\".\nNel 1926 calc\u00f2 il palcoscenico del cinema teatro \"La Fenice\" di Roma e tra il 1927 e il 1928 presenzi\u00f2 pi\u00f9 volte al Teatro Jovinelli (detto, durante il periodo fascista, \"cinema-teatro Principe\"), di propriet\u00e0 entrambi degli eredi di Giuseppe Jovinelli. Altre sue ribalte furono il Teatro Volturno, il Teatro Morgana. In questo periodo grande notoriet\u00e0 ebbe la marcetta che introduceva sul palcoscenico l'artista e le sei ballerine della sua compagnia, \"Il treno Rosa\". La musica della canzone, dal titolo \"La vita \u00e8 comica, presa sul serio, perci\u00f2 prendiamola come la va...\" era cos\u00ec nota da ispirare il ritornello della ben pi\u00f9 nota canzonetta di propaganda di regime \"Faccetta nera\", composta e portata al successo da Mario Ruccione. Il comico tuttavia seppe trarre guadagno dall'inconveniente, intentando e vincendo una causa contro il plagio. La paternit\u00e0 del motivetto fu riconosciuta a Cacini cui vennero anche assegnati parte dei ricavi dai diritti d'autore doella marcetta fascista.\nApparve l'ultima volta nel 1945 al Quattro Fontane interpretando il suo personaggio tragicomico nella rivista \"Soffia so'...\" di Garinei e Giovannini, accanto ad Anna Magnani\nMor\u00ec a Nettuno, cittadina nella quale si era ritirato, lo stesso giorno del suo compleanno, il 31 dicembre 1969.\nFilmografia.\nFu anche attore di cinema, partecipando al \"cast\" dei seguenti film:\nInfluenza culturale.\nAlberto Sordi ne parl\u00f2 come del \"comico nero e lungo che pareva una penna stilografica: mentre la platea lo bersagliava inferocita, perch\u00e9 non si divertiva per niente, lui imperterrito continuava a ripetere: \u00abStrillate, strillate, l'importante \u00e8 che si parli di me\u00bb\".\nLo \"spettacolo nello spettacolo\" rappresentato dagli accesi scambi verbali tra il pubblico e il comico \u00e8 stato fonte d'ispirazione per i registi Federico Fellini e Steno, siparietti riproposti nei film \"Roma\" e \"Un americano a Roma\".\nLa locuzione \"\u00c8 arrivato Cacini\" \u00e8 usata a Roma per sbeffeggiare qualcuno che, con fare spocchioso, si intromette in un discorso imponendo la sua opinione come se fosse il depositario della verit\u00e0 assoluta. Analogamente l'espressione \"Ma chi sei, Cacini\" \u00e8 usata per apostrofare con sarcasmo chi millanta capacit\u00e0 improbabili o racconta straordinarie azioni poco credibili.\nIl comico romano Enrico Montesano ha riproposto come tormentone nei suoi sketch la battuta con la quale Cacini chiudeva i suoi siparietti nei quali si proponeva al pubblico come l'erede naturale del grande pugile Primo Carnera: \"Le ho prese, s\u00ec, ma quante gliene ho dette...\".\nAll'attore \u00e8 stata dedicata una strada nella periferia romana, nella frazione di Casal Bernocchi."}
{"id": "1190327", "revid": "287204", "url": "https://it.wikipedia.org/wiki?curid=1190327", "title": "Luigi Marchesi", "text": "Biografia.\nInizi\u00f2 gli studi a Bologna, per poi entrare nel coro del Duomo di Milano nel 1765. Fece il suo debutto nell'opera nel 1774, a Roma, al Teatro delle Dame, in un ruolo femminile, in una ripresa de \"La serva padrona\" di Giovanni Battista Pergolesi. Nel 1782 cant\u00f2 a Torino ne \"Il trionfo della pace\" di Bianchi, compositore oggi sconosciuto, con enorme successo: divenne infatti musicista del re di Sardegna, con una retribuzione di 1500 lire piemontesi e il permesso di recarsi per 9 mesi all'anno all'estero. In effetti, Marchesi nel 1785 si spinse fino a San Pietroburgo, ma, spaventato dal clima troppo rigido, torn\u00f2 indietro, a Vienna fino al 1788, quindi a Londra, dove la sua fama raggiunse l'apice e venne proclamato il pi\u00f9 grande cantante del suo tempo. Un cronista del tempo, Lord Mount Edgcumbe, cos\u00ec descrive l'impressione suscitata da Marchesi nella capitale inglese:\nNel 1796 Marchesi si rifiut\u00f2 di cantare per Napoleone, quando questi entr\u00f2 in Milano: per questo gesto venne onorato come un eroe nazionale dal pubblico, come scrive Vernon Lee: \"La societ\u00e0 italiana pi\u00f9 frivola chiacchierava, danzava, adorava il Marchesi, che addirittura venne incitato dall'Alfieri ad agganciarsi l'elmetto e a marciare contro l'invasore francese, anche se solamente col canto\".\nMarchesi cant\u00f2 anche nella \"Ginevra di Scozia\" di Mayr per l'inaugurazione del Teatro Nuovo di Trieste (1801). La sua carriera prosegu\u00ec fino al 1806, quando si ritir\u00f2 dalla scena e si trasfer\u00ec nella sua villa a Inzago, dove mor\u00ec nel 1829, sebbene ogni tanto anche dopo il suo ritiro organizzasse dei concerti privati, alcuni a scopo di beneficenza.\nOltre all'attivit\u00e0 di cantante, Marchesi era anche compositore: a Londra pubblic\u00f2 un volume di \"Ariette italiane\" e alcuni solfeggi.\nDi aspetto molto piacevole, Marchesi era noto per essere adorato dalle donne. Durante la sua permanenza a Londra, Maria Cosway, moglie del pittore Richard Cosway, lasci\u00f2 marito e figli per seguirlo in giro per l'Europa per anni. Nel 1791 circol\u00f2 la falsa notizia che fosse stato avvelenato da un marito geloso.Allo stesso tempo, il cantante era famoso per i suoi capricci e il suo temperamento turbolento: ad esempio, pretendeva che la sua entrata in scena avvenisse sempre, indipendentemente dall'opera o dal personaggio che interpretava, scendendo a cavallo da una collina, con un elmo a piume sgargianti pluricolorate lunghe almeno un metro, con un allegro suono di trombe e cantando la sua aria preferita, \"Mia speranza, io pur vorrei\", espressamente per lui scritta da Giuseppe Sarti; anche la rivalit\u00e0 con gli altri cantanti raggiungeva livelli molto accesi, soprattutto, nel 1790, a Venezia, con il celebre soprano portoghese Lu\u00edsa Todi.\nMassone, era membro della Loggia milanese \"La Concordia\"."}
{"id": "1190331", "revid": "4175", "url": "https://it.wikipedia.org/wiki?curid=1190331", "title": "Coppa FIRA 1976-1977", "text": "La Coppa FIRA 1976-77 (), anche Coppa Europa 1976-77, fu il 17\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nIl torneo fu vinto dalla , alla sua terza affermazione nella competizione.\nAlla piazza d'onore si classific\u00f2 la campione uscente , mentre l' non giunse neppure tra le prime tre; dopo la soddisfacente Coppa Europa precedente conclusa al secondo posto, il C.T. della squadra azzurra Roy Bish diede le dimissioni a seguito di una sconfitta contro il ; la squadra fu affidata a Isidoro Quaglio che condusse l'Italia alla vittoria contro la ) ma non pot\u00e8 evitare una rovinosa sconfitta 0-69 contro la , all'epoca il peggior passivo della nazionale.\nTale edizione della Coppa vide anche l'esordio dell' in una competizione ufficiale di rugby; la debuttante formazione giunse alle spalle della in seconda divisione.\nPer la prima volta il torneo fu articolato su tre divisioni, anche se non vi furono promozioni da, e retrocessioni verso, l'ultimo livello."}
{"id": "1190332", "revid": "22475", "url": "https://it.wikipedia.org/wiki?curid=1190332", "title": "Florence War Cemetery", "text": "Il Florence War Cemetery \u00e8 un cimitero militare che si trova nei pressi di Firenze, nella localit\u00e0 Girone nel comune di Fiesole.\nStoria e descrizione.\nIl Florence War Cemetery \u00e8 stato costruito al termine della seconda guerra mondiale per la sepoltura di soldati, marinai e aviatori delle forze del Commonwealth caduti nella campagna di liberazione dell'Italia tra l'8 settembre 1943 e il 25 aprile 1945.\nLa Commonwealth War Graves Commission ha provveduto alla sua realizzazione e ad essa \u00e8 affidata ancora oggi la custodia e la manutenzione dell'impianto cimiteriale.\nIl cimitero, progettato dall'architetto Louis de Soissons, sorge in un'area ceduta in uso perpetuo dallo Stato italiano, situata a ridosso della strada statale Tosco-Romagnola nel punto in cui la viabilit\u00e0 si affianca alla linea ferroviaria Firenze-Roma, al margine del territorio comunale di Fiesole confinante con la periferia est di Firenze. A sud, l'argine dell'Arno delimita e collega visivamente il sepolcreto al paesaggio collinare della sponda opposta del fiume.\nPosto a quota inferiore rispetto al piano stradale, vi si accede tramite una scala monumentale a due rampe simmetriche rivestita in travertino e arenaria gialla. Il sottoscala accoglie al suo interno un'edicola, non visibile dall'ingresso, aperta in direzione del cimitero.\nL'area sepolcrale si estende in piano fino all'argine dell'Arno e ospita nelle fasce laterali i cippi bianchi raggruppati in settori di varie dimensioni. Vi sono sepolti 1637 caduti della Ottava Armata Commonwealth di cui 18 ignoti.\nIn asse con l'ingresso si trovano una croce di marmo bianco eretta su un piedistallo a pianta ottagonale, due portali ad arco rivestiti di arenaria gialla e pi\u00f9 avanti un altare anch'esso di marmo bianco."}
{"id": "1190337", "revid": "228587", "url": "https://it.wikipedia.org/wiki?curid=1190337", "title": "Paolo Mancini", "text": "Biografia.\nOrdinario di sociologia della comunicazione presso l'Universit\u00e0 degli studi di Perugia, e direttore del \"Centro interuniversitario di comunicazione politica\". \u00c8 autore di numerosi saggi in lingua italiana ed inglese, prevalentemente incentrati sul rapporto tra mass media e politica.\nRiconoscimenti.\nPer \"Comparing Media Systems\" ha ricevuto:"}
{"id": "1190340", "revid": "228587", "url": "https://it.wikipedia.org/wiki?curid=1190340", "title": "Canottaggio ai Giochi della XXVI Olimpiade", "text": ""}
{"id": "1190343", "revid": "3732", "url": "https://it.wikipedia.org/wiki?curid=1190343", "title": "Canottaggio ai Giochi della XXV Olimpiade", "text": ""}
{"id": "1190344", "revid": "2228592", "url": "https://it.wikipedia.org/wiki?curid=1190344", "title": "Chiancarelle", "text": "Le chianche e le chiancarelle sono lastre in pietra calcarea. Esse si differenziano tra loro per lo spessore: le chiancarelle sono pi\u00f9 sottili. In particolare, si chiamano \u201cchianche\" i pavimenti in pietra calcarea pugliese, tipici delle costruzioni a trullo, ma si chiamano cos\u00ec anche le lastre di copertura delle volte coniche (o chiancole, chiancarelle) che ne garantiscono l'impermeabilit\u00e0.\nLe chianche sono tipiche delle costruzioni rurali del territorio pugliese, in particolare dei trulli, caratteristiche costruzioni in pietra calcarea locale che connotano un'area ben definita della Murgia barese sud-orientale, cio\u00e8 la valle d'Itria, ed in modo particolare la cittadina di Alberobello che ne \u00e8 l'emblema nel mondo, essendo annoverata tra i siti decretati dall'UNESCO come \"Patrimonio dell'Umanit\u00e0\".\nDei trulli esse costituiscono del conoide di copertura il paramento esterno (tetto), quello strato, cio\u00e8, avente, al tempo stesso, funzione di impermeabilizzazione e di allontanamento delle acque piovane.\nIn pratica ad esse era demandata la funzione altrimenti svolta dalle \"tegole\" in laterizio quando queste erano non molto diffuse (se non addirittura sconosciute) o comunque pi\u00f9 costose rispetto alla pietra disponibile \"in loco\" in territori rurali eternamente siccitosi come quelli delle Murge pugliesi, dove invece abbondava il materiale lapideo sottilmente stratificato che costituiva i suoli aventi come matrice geolitologica di base il calcare.\nEsse venivano infatti estratte e selezionate durante la fase di spietramento (se in piena campagna) e di scavo nel caso di complessi residenziali e/o rurali cui erano sempre associate cisterne per l'approvvigionamento idrico, specialmente in regioni sitibonde come la Puglia. Lo scavo delle cisterne assumeva, quindi, la duplice funzione di assicurare un volume come riserva idrica all'insediamento in costruzione ed allo stesso tempo forniva il materiale per l'edificazione dei volumi fuori terra. \nIl pietrame di pezzatura pi\u00f9 grande e quello di \"sfrido\" venivano utilizzati per le murature in elevazione (paramenti murari e riempimento a sacco, rispettivamente), mentre le chianche, derivanti da strati lapidei non inferiori agli 8-15 cm, venivano usate per le pavimentazioni e le chiancarelle, le lastre pi\u00f9 sottili, andavano a costituire le coperture a tetto.\nMolte vie dei centri storici della regione sono pavimentate con tali pietre, ma soprattutto il centro storico di Bari permette di ammirare queste lastre di calcare messe in posa. A Bari esse vennero altres\u00ec usate nei pavimenti delle abitazioni. \nSoprattutto nella pavimentazione stradale quando tali lastre sono di dimensioni notevoli esse assumono il nome di \u201cchianconi\u201d. Questa parola nell'uso dialettale ha un senso traslato e indica il carattere \u201cpesante\u201d di alcune persone.\nModalit\u00e0 di messa in opera.\nAl fine di assolvere al meglio alla propria funzione di allontanamento delle acque piovane, le chiancarelle vengono posate in opera, assolutamente \"a secco\", a strati sovrapposti, sfalsate tra di loro \"orizzontalmente\" in maniera che quella dello strato superiore si accavalli alla fessura del giunto tra le due inferiori proprio come avviene, per esempio, con le tegole \"marsigliesi\" e sovrapponendosi \"verticalmente\" ad esse per almeno i due terzi della \"altezza\" delle stesse. In tal modo si riesce ad evitare l'infiltrazione delle acque meteoriche negli strati sottostanti e ad assicurare, contemporaneamente, il loro efficace allontanamento.\nNell'immagine si nota la sovrapposizione delle chiancarelle, costituenti il tegumento della cupola (che ne garantiscono, proprio per le modalit\u00e0 di posa in opera, l'impermeabilizzazione) ed il loro reciproco innesto al compluvio tra due trulli contigui."}
{"id": "1190348", "revid": "2036605", "url": "https://it.wikipedia.org/wiki?curid=1190348", "title": "Terza lettera ai Corinzi", "text": "La Terza lettera ai Corinzi \u00e8 una lettera in greco antico composta tra il 160 e il 170, probabilmente in Siria, ma di attribuzione pseudoepigrafica a Paolo di Tarso. \u00c8 contenuta nel Papiro Bodmer X.\nFu composta originariamente come risposta alla \"Lettera dei Corinzi a Paolo\"; successivamente fu inclusa negli \"Atti di Paolo\", una collezione di scritti relativi all'apostolo.\nTema.\n\u00c8 uno dei pi\u00f9 antichi testi che parla della resurrezione, anche se si limita a riproporre i contenuti della fede gi\u00e0 enunciati, e pi\u00f9 ampiamente nel capitolo 15 della \"Prima lettera ai Corinzi\", seppur introducendo una piccola ma importante novit\u00e0. Infatti non si parla qui di \u1f00\u03bd\u03ac\u03c3\u03c4\u03b1\u03c3\u03b9\u03c2 \u03c4\u1ff6\u03bd \u03bd\u03b5\u03ba\u03c1\u1ff6\u03bd (\"resurrezione dei morti\"), come nella \"Prima lettera ai Corinzi\", ma di \u1f00\u03bd\u03ac\u03c3\u03c4\u03b1\u03c3\u03b9\u03c2 \u03c4\u1fc6\u03c2 \u03c3\u03b1\u03c1\u03ba\u03cc\u03c2 (\"resurrezione della carne\"), mostrando l'evoluzione del problema. La polemica si \u00e8 evidentemente spostata sulla prospettiva antropologica greca di tipo dualistico, secondo cui l'uomo \u00e8 composto da due parti: il corpo, corruttibile e destinato a scomparire, l'anima, immortale e destinata alla vita eterna. Proprio in risposta a questa concezione dualistica, la lettera ribadisce la verit\u00e0 della resurrezione della carne.\nCanonicit\u00e0.\nDal punto di vista canonico, la \"Terza lettera ai Corinzi\" \u00e8 considerata un apocrifo del Nuovo Testamento. \nIn passato ha goduto di notevole fortuna, specialmente nell'oriente cristiano-siriaco, al punto da essere compresa nel canone siriaco e in quello armeno per diversi secoli. Attualmente non ne fa parte.\nFu inclusa tra gli scritti canonici anche nel \"Catalogus Claromontanus\", composto in Occidente nel IV secolo."}
{"id": "1190354", "revid": "642594", "url": "https://it.wikipedia.org/wiki?curid=1190354", "title": "Anci", "text": ""}
{"id": "1190358", "revid": "1123126", "url": "https://it.wikipedia.org/wiki?curid=1190358", "title": "Mamistra", "text": "Mamistra o Mopsuestia (in greco: \u039c\u03b1\u03bc\u03af\u03c3\u03c4\u03c1\u03b1 o \u039c\u03cc\u03c8\u03bf\u03c5\u03ad\u03c3\u03c4\u03af\u03b1, ovvero Mopsus (Siriaco Ma\u1e63\u012b\u1e63t\u0101, Armeno Msis, Turco Misis, oggi Tkish) \u00e8 una citt\u00e0 antica della Cilicia Campestris (successivamente Cilicia Secunda) sul fiume Piramo (\"Pyramos\" in greco, \"Pyramus\" in latino, \"Jay\u1e25\u0101n\" in arabo, \"Jihun\" o \"Ceyhan\" in turco).\nLa citt\u00e0 si trova circa 20 km ad est dell'attuale Adana (allora chiamata Antiochia in Cilicia) nella provincia di Adana, Turchia.\nStoria.\nAntichit\u00e0.\nLa tradizione vuole che ad aver fondato questa citt\u00e0, sia stato Mopso, che visse prima della guerra di Troia, anche se la citt\u00e0 fu a malapena accennata prima dell'era cristiana. Gaio Plinio Secondo la denomina la citt\u00e0 libera di Mopsos (Hist. Nat.l. V, 22), ma il nome originale \u00e8 Mopsuestia, come afferma Stefano di Bisanzio e tutti i geografi e i cronisti cristiani. Sotto la dominazione seleucide, la citt\u00e0 prese il nome di \"Seleucia sul Piramo\" (dal greco: \u03a3\u03b5\u03bb\u03b5\u03cd\u03ba\u03b5\u03b9\u03b1 \u03c0\u03c1\u03bf\u03c2 \u03c4\u03bf\u03c5 \u03a0\u03cd\u03c1\u03b1\u03bc\u03bf, che pu\u00f2 essere traslitterato come \"Seleukeia pros tou Pyramo\"; in latino: \"Seleucia a Pyramu\". Questi nomi furono dati prima della conquista romana quando, sotto Adriano, la citt\u00e0 venne denominata Adriana, sotto Decio Decia, ecc., come sappiamo dalle iscrizioni e dalle monete della citt\u00e0. Costantino II costru\u00ec nella citt\u00e0 un magnifico (cos\u00ec denominato dai contemporanei) ponte sul Piramo, in seguito restaurato da Giustiniano I.\nNel 95 a.C. il sovrano seleucide Seleuco VI vi insedi\u00f2 la propria corte. La vita lussuosa e costosa della corte di Seleuco non era tollerabile dalla popolazione locale, gi\u00e0 afflitta dai pirati; il sovrano aggrav\u00f2 ulteriormente le difficolt\u00e0 dei suoi sudditi imponendo una leva volta a fornirgli un nuovo esercito. Scoppi\u00f2 allora una rivolta e Seleuco fu obbligato a rifugiarsi nell'ippodromo, che pare sia stato bruciato con il sovrano e i suoi uomini dentro.\nLa citt\u00e0 fu inclusa nella diocesi d'Oriente, nella provincia di Cilicia II, in occasione della riforma di Diocleziano.\nMedioevo.\nGli Arabi conquistarono nel 637 la citt\u00e0 (da essi chiamata al-Massisa/al-Ma\u1e63\u1e63\u012b\u1e63ah) grazie ad Ab\u016b \u2018Ubayda ibn al-Jarr\u0101\u1e25 oppure grazie a Maysara b. Masr\u016bkh.\nDopo aver riunificato il suo Califfato, l'omayyade \u2018Abd al-Malik riprese il controllo della citt\u00e0 che il \"basileus\" Costantino IV Pogonato aveva riconquistato nel 685. Nel 703 il figlio di \u2018Abd al-Malik, \u2018Abd Allah, ricostru\u00ec la sua cittadella.\nLa citt\u00e0 fu ripresa dai Bizantini, dopo un lungo assedio condotto nel 965 da Niceforo II Foca. In questo periodo Mamistra era una popolosa citt\u00e0 portuale.\nNel 1097 pass\u00f2 in mano ai Crociati. Nel XII secolo fu contesa con alterne vicende tra Crociati, Bizantini e Armeni, finch\u00e9 rimase stabilimente sotto il controllo di questi ultimi, fino al XIV secolo (Regno armeno di Cilicia). Successivamente la citt\u00e0 pass\u00f2 in mano dei Mamelucchi e poi degli Ottomani, subendo un rapido declino.\nStoria recente.\nOggi rimane un piccolo borgo (\"Misis\") e un museo dedicato particolarmente ai mosaici."}
{"id": "1190362", "revid": "80598", "url": "https://it.wikipedia.org/wiki?curid=1190362", "title": "Gianni Basso", "text": "Biografia.\nNasce ad Asti ma trascorre parte della sua infanzia in Belgio, dove si trasferisce con la famiglia a causa del lavoro del padre. Qui inizia a studiare dapprima il clarinetto e poi il sax tenore entrando nel 1946, a soli quindici anni, nella big band belga di Raoul Faisant.\nNel 1950 \u00e8 di nuovo in Italia e, accogliendo la sonorit\u00e0 del \"cool jazz\" di recente importazione statunitense (\u00e8 il jazz di Baker e Mulligan), d\u00e0 vita assieme al trombettista Oscar Valdambrini al \"Basso-Valdambrini Quintet\": con questa formazione (estesa fino a diventare un ottetto, a seconda delle esigenze) si esibisce in tutta Italia e all'estero, collaborando con molti dei grandi del jazz italiano come Dino Piana e Mario Pezzotta (trombone), Glauco Masetti e Attilio Donadio (sax), Gianni Cazzola (batteria) e Renato Sellani (pianoforte).\nNegli stessi anni '50 fonda poi, sempre con Valdambrini, il \"Sestetto Italiano\" aggiungendo alla sezione fiati anche il sax contralto di Attilio Donadio.\nQuesto splendido decennio per Basso vede anche le illustri collaborazioni con i maggiori artisti internazionali (Gerry Mulligan, Chet Baker ecc.) che lo portano ad essere conosciuto anche negli Stati Uniti.\nA partire dagli anni '60 inizia a suonare alla pari con i grandi del jazz (Lee Konitz, Phil Woods, Art Farmer, Johnny Griffin, Zoot Sims, Buddy Colette) e ad essere uno dei maggiori e pi\u00f9 richiesti session man a livello mondiale: fa parte di big band celeberrime quali la \"Kenny Clarke/Francis Boland Big Band\", la \"Maynard Ferguson Big Band\" e la \"Thad Jones Big Band\".\nIn seguito \u00e8 richiesto da grandi artisti pop (come Mina, ad esempio) e con la sua grande capacit\u00e0 di didatta \u00e8 il \"mentore\" di molti jazzisti attuali (Francesco Cafiso, Dado Moroni, Fabrizio Bosso, Flavio Boltro, Stefano Battaglia, Gino Comisso, ecc.).\nMolte le collaborazioni illustri e la disponibilit\u00e0 ad aprire il suo jazz a linguaggi diversi, come testimoniato dal disco registrato con Life Chorus &amp; Orchestra. In tale edizione \u00e8 ascoltabile una versione della sua \"Miss Bo\" con coro e orchestra: ancora oggi questo esperimento resta un chiaro esempio di successo anche popolare, in cui il sax di Gianni Basso disegna assoli memorabili tra le note di standard jazz internazionali e inediti come \"Certe Piogge\" di Stefano Gotta. Nel 1979, in collaborazione con Franco D'Andrea, registra a Varsavia la cover del brano \"A Peck a Sec.\" di Hank Mobley per l'album del trombonista svedese Eje Thelin e l'americano Scott Hamilton .\nAmato come musicista e stimatissimo come uomo, ancora nelle ultime edizioni dei vari Festival Jazz, gli amici musicisti di sempre, tra i quali il grande Dino Piana, gli hanno tributato sinceri omaggi in musica. \u00c8 stato una colonna dell'Orchestra Ritmico Leggera della Rai di Milano per oltre 20 anni.\nScomparso a 78 anni, il suo funerale, nella collegiata di San Secondo ad Asti, \u00e8 stato caratterizzato da una jam session effettuata dai musicisti della \"Torino Jazz Orchestra\".\nUna biografia completa di Gianni Basso \u00e8 stata edita da Fabiano Editore di Canelli (Asti). Il libro si intitola: \"Una vita con il sax\" scritto da Armando Brignolo che ha raccolto interviste, fotografie inedite e testimonianze."}
{"id": "1190363", "revid": "287204", "url": "https://it.wikipedia.org/wiki?curid=1190363", "title": "Crisalide AzioneTrans", "text": "Crisalide AzioneTrans ONLUS era un'associazione culturale e di volontariato fondata nel 1999.\nOrganizzazione.\nSi occupava di diverse tematiche legate al transessualismo, tra cui: informare sulla realt\u00e0 del transessualismo, sfatando vari miti (come ad esempio quello secondo cui le trans (MtF) sarebbero tutte o in maggior parte prostitute) insieme ai pregiudizi sociali e alle discriminazioni, che causano pesanti ripercussioni anche nel mondo del lavoro per chi \u00e8 trans; cooperazione coi movimenti gay e lesbico e accettazione della diversit\u00e0 transgender; collaborazione fra MtF e FtM; creazione di gruppi di auto aiuto; presa di coscienza da parte della societ\u00e0 riguardo alla transfobia, genderismo ed eterosessismo; battaglie per leggi che tutelino le persone trans e per la parit\u00e0 di diritti e altro ancora. Crisalide AzioneTrans \u00e8 stata la prima associazione trans italiana a pubblicare e ad ispirarsi ad un manifesto: il suo manifesto fissa questi e altri princ\u00ecpi.\nCrisalide Azione Trans si \u00e8 sciolta il 1\u00ba dicembre 2009.\nCrisalide AzioneTrans \u00e8 stata la prima associazione trans italiana a disporre di pi\u00f9 sedi nel territorio nazionale (anzich\u00e9 semplici referenti o sportelli). Le sedi dell'associazione si trovavano a Genova, Milano e Pescara; inoltre un'ulteriore sede nel Lazio.\nMonica Romano \u00e8 stata presidente nazionale di Crisalide Azione Trans dal 2007. Il direttivo nazionale comprendeva inoltre una vicepresidenza e quattro consiglieri. Infine, al direttivo si aggiungevano (a titolo onorifico) i soci fondatori: Mirella Izzo (socia fondatrice ed ex presidente, poi presidente onoraria) e Matteo Manetti (socio fondatore ed ex vicepresidente). Attualmente (giugno 2007) la carica di vicepresidente \u00e8 stata coperta da Mirella Izzo.\nAttivit\u00e0.\nSupporto alle persone transgender.\nFra gli obiettivi dell'associazione vi era quello di far uscire le persone transgender dall'isolamento sociale.\nNel supporto al percorso di transizione, Crisalide AzioneTrans organizzava dei gruppi di auto mutuo aiuto (AMA):. L'associazione prefer\u00ec non creare consultori privati. Crisalide organizz\u00f2 gruppi AMA a Milano, Genova, Pisa e Livorno.\nOltre a questo, ebbe gruppi di primo ascolto e unit\u00e0 di strada. Inoltre collabor\u00f2 con la Comunit\u00e0 di San Benedetto di Genova, per il recupero di quelle persone transgender e transessuali con problematiche di carcere, droga, sieropositivit\u00e0 e di uscita dalla prostituzione.\nLo standard WPATH.\nCrisalide AzioneTrans si oppose ai protocolli terapeutici italiani dell'ONIG\nNel congresso persone transessuali Transgender Intersessuate del 09-10-11 aprile 2010 tenutosi a Livorno \u00e8 stata\npresentata e votata una mozione in cui \u00e8 stato scelto WPATH in opposizione a ONIG.\nWpath si occupa di redigere i protocolli diagnostici e di follow up delle persone in transizione a livello internazionale.\nSi differenzia dai protocolli italici per maggiore rispetto dell'autodeterminazione e dell'individualit\u00e0 del paziente transgender.\nTale mozione \u00e8 rimasta inascoltata per anni.\nPolitica e diritti.\nOltre all'aspetto culturale e di supporto, l'associazione si \u00e8 impegnata anche in ambito politico. In questo campo si discosta dalle altre associazioni, oltre che per la contestazione dei protocolli italiani ONIG e accettazione degli standard mondiali del WPATH e per inserimento dei gruppi AMA nei protocolli diagnostici, anche per la critica alla cosiddetta \"piccola soluzione\", in quanto pi\u00f9 un palliativo che una soluzione reale, ma comunque oggi accettata da tutte le associazioni trans. Infatti si vorrebbe piuttosto una modifica della legge 164, per avvicinarla alla legge inglese, che per il cambio di nome e l'indicativo di genere nei documenti di una persona transgender non considera obbligatorio l'intervento chirurgico sui genitali\nAltre cause per cui si batte l'associazione:\nMass media.\nCrisalide ha esteso la sua attivit\u00e0 anche verso i mass media."}
{"id": "1190366", "revid": "575737", "url": "https://it.wikipedia.org/wiki?curid=1190366", "title": "Tormentina", "text": "La tormentina \u00e8 una vela utilizzata nei casi di burrasca. Di tessuto molto spesso e robusto, pu\u00f2 sopportare facilmente venti superiori anche ai 40 nodi. \nSi issa al posto del genoa o fiocco in modo da ridurre fortemente la superficie velica.\nDi ridotte dimensioni, \u00e8 tagliata piatta in maniera da mantenere il grasso pi\u00f9 in basso e pi\u00f9 a poppa possibile. La penna non arriva all'inserzione strallo/albero. \nOggi esistono diversi tipi di tormentine, alcune che si montano su stralli supplementari, altre su stralli in spectra o dyneema, la pi\u00f9 recente e funzionale che \"incalza\" il genoa rollato.\nQuest'ultima nata \u00e8 un brevetto francese denominato Storm-Bag."}
{"id": "1190367", "revid": "773636", "url": "https://it.wikipedia.org/wiki?curid=1190367", "title": "Convento della Madonna della Pace", "text": "Il convento della Madonna della Pace \u00e8 un edificio sacro situato in localit\u00e0 Botinaccio nel comune di Montespertoli.\nIl convento fu costruito alla fine del Cinquecento su un terreno di propriet\u00e0 dei Frescobaldi e affidato ai frati dell'Osservanza di San Francesco.\nI frati abbellirono la chiesa, costruirono il coro ligneo e nel 1654 collocarono due altari in pietra nelle cappelle laterali.\nIl convento si sviluppa intorno a un chiostro rettangolare; nelle lunette si trovavano delle tempere, eseguite nel 1686, con episodi della vita di San Francesco. Dal chiostro si accede agli ambienti conventuali: la chiesa, le celle, la dispensa, il refettorio, la foresteria.\nIn passato il convento era luogo di ritrovo di varie Compagnie religiose, in particolare in occasione delle feste del Perdono e della Nativit\u00e0 della Vergine (2 agosto e 8 settembre)."}
{"id": "1190372", "revid": "125854448", "url": "https://it.wikipedia.org/wiki?curid=1190372", "title": "Rozzano", "text": "Rozzano (\"Rozzan\" in dialetto milanese, IPA: ) \u00e8 un comune italiano di abitanti della citt\u00e0 metropolitana di Milano in Lombardia, sulla direttrice che collega il capoluogo lombardo a Pavia. Il territorio del comune \u00e8 attraversato dal Lambro Meridionale.\nOrigini del nome.\nL'origine del nome potrebbe derivare dal nome latino di persona \"Rutius\" o \"Erucius\" con l'aggiunta del suffisso \"-anus\" che indica appartenenza. Da \"Rutiunianus\" passava la \"Via Mediolanum-Ticinum\", strada romana che collegava \"Mediolanum\" con \"Ticinum\" (Pavia).\nStoria.\nIl primo governo a configurare il comune di Rozzano fu quello di Napoleone che nel 1809 decret\u00f2 l'annessione di Torriggio e nel 1811 quelle di Cassino Scanasio, Pontesesto e Quinto de' Stampi. \nGli austriaci dapprima annullarono tutto nel 1816, ma poi ci ripensarono riguardo a Torriggio e Cassino Scanasio nel 1841, mentre fu Vittorio Emanuele II nel 1870 a sancire l'unione finale con Pontesesto, che portava in dote anche Quinto.\nMonumenti e luoghi d'interesse.\nSono degli anni sessanta una serie di architetture citate anche sui manuali di storia dell'architettura italiana. Tra questi:\nEdifici privati.\nIl comune nel 2004 ha dedicato al suo ex concittadino Michele Alboreto, famoso pilota di Formula 1, un monumento alto quattro metri presso il Centro Culturale Cascina Grande e successivamente, nel dicembre 2006, gli ha dedicato una piazza del nuovo quartiere sorto sull'ex area Romagnoli.\nParchi.\nL'area naturalistica presente nell'area comunale di Rozzano \u00e8 parte del Parco Agricolo Sud Milano, di seguito le Oasi e i Parchi presenti sul territorio di riferimento:\nSociet\u00e0.\nEvoluzione demografica.\nNella tabella sotto riportata vengono inseriti i dati ISTAT dei censimenti effettuati dalla data risalente all'Unit\u00e0 d'Italia al 2011. Tali dati vengono elaborati con cadenza decennale, ma in alcuni casi esistono delle eccezioni: il censimento del 1936 venne effettuato dopo soli cinque anni a causa della promulgazione del regio decreto n.1503/1930; il censimento del 1891 non ebbe luogo per difficolt\u00e0 finanziarie, mentre quello del 1941 non venne effettuato per cause belliche appartenenti alla Seconda Guerra Mondiale.\nEtnie e minoranze straniere.\nSecondo le statistiche ISTAT al 31 dicembre 2016 la popolazione straniera residente nel comune metropolitano era di persone, pari all'11% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nRozzano \u00e8 attraversata longitudinalmente dall'Autostrada A50 (Tangenziale Ovest di Milano) e lambita a ovest dall'Autostrada A7 (\"Milano-Serravalle\"); nel territorio comunale sono presenti due svincoli della Tangenziale Ovest, lo svincolo n\u00b0 7 \"SS35 Pavia/Milano Ticinese\" e lo svincolo n\u00b0 7bis \"Rozzano Quinto de' Stampi/Milano Via dei Missaglia\".&lt;br&gt;\nIl comune metropolitano, inoltre, \u00e8 attraversato dalla strada provinciale (ex strada statale) 35 dei Giovi che unisce Milano a Genova, passando per il passo dei Giovi.\nIl comune metropolitano non \u00e8 servito da linee metropolitane o ferroviarie. \u00c8 attraversato, tuttavia, dalla \"Metrotranvia Sud\", che serve il comune e lo collega al centro di Milano. Inoltre, varie linee di autobus, gestite da ATM, Autoguidovie, AMP e PMT, collegano Rozzano ai comuni e ai quartieri limitrofi..\nFra il 1880 e il 1936, Rozzano ospitava una fermata della Tranvia Milano-Pavia.\nRozzano potrebbe essere servita, in un eventuale futuro, dalla linea M2 della metropolitana. Il Piano Urbano della Mobilit\u00e0 Sostenibile (PUMS) del 2015, presentato dal comune di Milano, infatti, accarezzava l'ipotesi della costruzione di un prolungamento da Milanofiori Forum a Quinto de' Stampi/Pontesesto.\nSport.\nCalcio.\nLa principale squadra di calcio della citt\u00e0 \u00e8 la \"Rozzano Calcio\" che milita nel girone D lombardo di 1\u00aa Categoria."}
{"id": "1190375", "revid": "2091899", "url": "https://it.wikipedia.org/wiki?curid=1190375", "title": "Hendrick ter Brugghen", "text": "Hendrick Jansz ter Brugghen (detto anche Terbrugghen) ebbe un ruolo di primo piano, assieme a Gerrit van Honthorst e Dirck van Baburen, tra i seguaci olandesi del Caravaggio, i cosiddetti caravaggisti di Utrecht.\nBiografia.\nNacque nel 1588 nei Paesi Bassi. Sul suo luogo di nascita non c'\u00e8 accordo fra le fonti: L'Aia o nell'Overijssel (forse Deventer). Si stabil\u00ec giovanissimo a Utrecht dove divent\u00f2 allievo di Abraham Bloemaert. Anche se non \u00e8 certa la data del suo viaggio in Italia (1604 o 1607), si ritiene che abbia vissuto a Roma fino al 1614, anno in cui viene segnalato a Milano mentre \u00e8 di ritorno verso casa. Se \u00e8 certo che a Roma conobbe la pittura del Caravaggio, le discussioni sulla data del suo viaggio in Italia parrebbero smentire l'ipotesi di una sua conoscenza diretta con l'artista. In ogni caso ne conobbe i suoi seguaci, come Orazio Gentileschi, Giovanni Serodine, Carlo Saraceni e altri. Ritornato in patria, torn\u00f2 brevemente a Roma all'inizio degli anni venti. L'incontro con la pittura di Caravaggio e dei caravaggisti lo segn\u00f2 profondamente, integrando pienamente nelle sue opere sia l'uso del \"chiaroscuro\" che di soggetti drammaticamente carichi. Mor\u00ec ad Utrecht il 1\u00ba novembre 1629.\nLe testimonianze sulla sua vita.\nNon ci \u00e8 giunto nessun riferimento scritto contemporaneo alla vita di Ter Brugghen. Suo padre Jan Egbertsz ter Brugghen, originario dell'Overijssel, si era trasferito ad Utrecht, dove fu nominato segretario presso la Corte di Utrecht dal principe di Orange, Guglielmo il Taciturno. Era sposato con Sophia Dircx. Nel 1588 egli divenne balivo del Consiglio Provinciale d'Olanda a L'Aia, dove si pensa possa esser nato Hendrick.\nIl primo breve riferimento al pittore \u00e8 nel \"Het Gulden Cabinet\" (1661) di Cornelis de Bie, dove \u00e8 erroneamente citato come \"Verbrugghen\". Un'altra breve testimonianza si trova nel \"Teutsche Academie\" (1675) di Joachim von Sandrart dove \u00e8 chiamato \"Verbrug\". Da quest'ultima fonte sappiamo quindi che Ter Brugghen fu apprendista di Abraham Bloemaert ad Utrecht, un pittore manierista. Sandrart inoltre cita \u00abi profondi, ma malinconici pensieri nelle sue opere (\"tiefsinnige, jedoch, schwerm\u00fctige Gedanken in seinen Werken\")\u00bb.\nRichard ter Brugghen e il recupero della memoria del padre.\nDa queste malcerte testimonianze Richard ter Brugghen, figlio dell'artista, cerc\u00f2 all'inizio del XVIII secolo di ristabilire la reputazione del padre come pittore. Si assicur\u00f2 da Adriaen van der Werff di Rotterdam una lettera, datata 15 aprile 1707, in cui quest'ultimo attesta la sua stima per le opere di Hendrick. Pi\u00f9 tardi nello stesso anno, il 5 agosto del 1707, Richard don\u00f2 al consiglio del governo di Deventer quattro dipinti degli evangelisti, da essere appesi nella sala del municipio come un permanente ricordo del padre.\nUn'incisione, con tutta probabilit\u00e0 commissionata dallo stesso Richard ter Brugghen a Pieter Bodart e basata su un disegno anteriore di Gerard Hoet, fu fatta intorno al 1708. Essa mostra un ritratto idealizzato di Hendrick, lo stemma araldico familiare e una didascalia stampata:\n\u00abNato nell'Overijsel nel 1588, viaggi\u00f2 da Utrecht a Roma, e dieci anni pi\u00f9 tardi torn\u00f2 ad Utrecht, si spos\u00f2 l\u00ec, lavor\u00f2 l\u00ec ininterrottamente, e mor\u00ec all'et\u00e0 di 42 anni il 1\u00ba Nov. 1629; fu un grande e famoso pittore di storia dalla vita, dipingendo figure a grandezza naturale secondo la maniera italiana, cos\u00ec di molto superiori a quelle degli altri che P.P.Rubens mentre viaggiava per i Paesi Bassi dichiar\u00f2 sulla sua visita ad Utrecht di aver trovato un unico pittore, ossia Henricus ter Brugghen. \"G. Hoet del. P. Bodart, fec\".\u00bb\nIpotesi sui suoi soggiorni in Italia.\nCornelis de Bie, nel suo \"Spiegel vande Verdrayde Werelt\" (1708), e Arnold Houbraken, nel suo \"De Groote Schouburgh\" (1718-1721), scrissero biografie dove ripeterono le affermazioni di Richard su un incontro fra Rubens e il padre a Roma, e su un suo periodo di lavoro a Napoli. Poich\u00e9 ci fu un cadetto dallo stesso nome che serv\u00ec nell'esercito di Ernesto Casimiro di Nassau-Dietz nella primavera del 1607, per questa ragione si pensa che Ter Brugghen sia stato s\u00ec in Italia, ma solo da quell'anno, piuttosto che dal 1604 secondo quanto si riteneva prima (come si deduceva dall'iscrizione sulla stampa di Bodart). Ci\u00f2 vorrebbe certamente dire che egli non incontr\u00f2 mai Caravaggio a Roma, come alcuni hanno pensato, perch\u00e9 questi era fuggito dalla citt\u00e0 nel 1606 sotto l'accusa di omicidio. In ogni caso \u00e8 certo che fu l'unico pittore olandese a Roma mentre Caravaggio era in vita.\nNel 1614 Ter Brugghen pass\u00f2 per Milano, sulla via di ritorno verso casa. Il 1\u00ba aprile 1615, Thyman van Galen e Ter Brugghen sono testimoni davanti al tribunale di Utrecht. Nel 1616 \u00e8 gi\u00e0 iscritto come membro della gilda dei pittori di Utrecht, e il 15 ottobre di quell'anno spos\u00f2 Jacomijna Verbeeck, figliastra del fratello maggiore Jan. Torn\u00f2 un'altra volta a Roma all'inizio degli anni venti del '600.\nLa morte.\nTer Brugghen mor\u00ec ad Utrecht il 1\u00ba novembre 1629, forse vittima della peste. La famiglia visse nel Snippenvlucht. L'ultimo degli otto figli di Ter Brugghen, Hennickgen, nacque quattro mesi dopo la sua morte, il 14 marzo 1630.\nLe opere.\nSicuramente studi\u00f2 l'opera di Caravaggio, come pure quella dei caravaggisti italiani, tra cui Orazio Gentileschi, Giovanni Serodine e Carlo Saraceni. Le opere di Caravaggio avevano provocato abbastanza scalpore in Italia: i suoi dipinti erano caratteristici sia per l'uso vigoroso della tecnica del \"chiaroscuro\" - il contrasto prodotto da superfici chiare ed illuminate di fianco a zone scure ed in ombra - sia anche per il realismo delle condizioni sociali dei soggetti, a volte affascinanti a volte scandalosi o del tutto volgari. Ma Ter Brugghen, durante il suo soggiorno italiano, fu influenzato anche da altri pittori italiani come Annibale Carracci, Domenichino e Guido Reni.\nUna volta tornato ad Utrecht, lavor\u00f2 assieme a Gerard van Honthorst, un altro dei cosiddetti caravaggisti di Utrecht. I soggetti preferiti di Ter Brugghen sono mezze-figure di bevitori o musicisti, ma produsse anche quadri pi\u00f9 grandi, a soggetto religioso o di gruppo. Sotto l'influenza di Caravaggio, i suoi dipinti mostrano un uso intenso e drammatico di luci ed ombre, e di personaggi emotivamente carichi. Ter Brugghen mor\u00ec giovane, ma la sua opera ebbe grande influenza sugli altri artisti. Se ne notano riflessi in un'opera di Rembrandt, ed elementi del suo stile possono rinvenirsi anche in Frans Hals e Johannes Vermeer. Pieter Paul Rubens descrisse l'opera di Ter Brugghen come \"... al di sopra di quella di tutti gli altri artisti di Utrecht\"."}
{"id": "1190379", "revid": "28406", "url": "https://it.wikipedia.org/wiki?curid=1190379", "title": "Mopsuestia", "text": ""}
{"id": "1190380", "revid": "123646123", "url": "https://it.wikipedia.org/wiki?curid=1190380", "title": "Edizione italiana dei film di Stanlio &amp; Ollio", "text": "La caratteristica pi\u00f9 distintiva delle edizioni italiane sonore dei film di Stanlio e Ollio \u00e8 la loro parlata dal marcato accento anglosassone, con le toniche di certe parole spostate (come il noto \"stup\u00ecdo\" al posto di stupido) e varie altre storpiature sintattiche e fonetiche tipiche di un madrelingua inglese. Questa peculiarit\u00e0 ha origine ai tempi precedenti l'adozione del doppiaggio; nel 1929 la coppia, gi\u00e0 popolare anche al di fuori degli Stati Uniti, produsse il loro primo film sonoro \"Non abituati come siamo\", e il loro produttore Hal Roach era determinato a non perdere i notevoli guadagni derivanti da taluni mercati esteri, fra cui l'Italia, a causa della barriera linguistica. La soluzione fu, dopo aver filmato e montato la versione definitiva del film in inglese, di girare di nuovo, in prima persona le scene nelle varie lingue straniere; per il cast non protagonista furono utilizzate diverse soluzioni secondo le specifiche circostanze: pi\u00f9 spesso sostituendolo con uno di attori madrelingua, talvolta doppiando dal vivo gli attori secondari pi\u00f9 rappresentativi con voci fuori campo. o facendo recitare anch'essi in lingua straniera.\nLe battute erano scritte in un'approssimata trascrizione fonetica su tabelloni posti dietro la cinepresa e registrate in presa diretta. Non avendo padronanza delle lingue straniere, gli attori venivano coadiuvati da traduttori madrelingua sul set, che adattavano i dialoghi e li istruivano sulla corretta pronuncia, scena per scena, subito prima di girare.\nCon questo sistema, adottato tra il 1930 e il 1931 a partire dalla comica \"I ladroni\" (di cui fu anche prodotta una versione italiana), Laurel e Hardy girarono un totale di 10 corti e un lungometraggio multilingue in spagnolo, francese, tedesco, italiano e, in un caso, persino in esperanto. Non di ogni film fu prevista una versione in tutte le lingue. L'unico idioma sempre utilizzato fu lo spagnolo, mentre la produzione di film fonetici in italiano si limit\u00f2 a un cortometraggio e un lungometraggio.\nElenco dei film di Stanlio e Ollio parlati da essi stessi in italiano\nIn questa versione di \"Muraglie\" non fu prevista la scena dei galeotti nell'aula scolastica (presente nella versione inglese, e nelle edizioni italiane successive).\nTra gli attori non protagonisti per la versione italiana di \"Muraglie\" figur\u00f2 Guido Trento nel ruolo di direttore del carcere. Le copie di entrambi i film recitati direttamente in italiano dai due attori si ritengono andate perdute.\nDoppiaggio.\nIl sistema di produzione dei film multilingua (non esclusivo di Laurel &amp; Hardy) si rivel\u00f2 da subito macchinoso e inefficiente, a causa degli altissimi costi (fino al triplo rispetto al solo film in inglese) e dei lunghi tempi di produzione richiesti, fino a mezz'ora di prove per ogni scena aggiuntiva e per ogni lingua, risultando pertanto gravoso per la troupe e il cast. Inoltre, se gli errori di pronuncia, nel caso di Stanlio e Ollio, contribuirono ad aumentare l'effetto comico e il successo al punto tale che questa caratteristica venne mantenuta di proposito in tutti i successivi doppiaggi italiani, per altre produzioni pregiudicarono gravemente la qualit\u00e0 del prodotto. Nel 1931 gli studi Roach produssero l'ultimo film multilingua \"Non c'\u00e8 niente da ridere\"; a quel punto, con la disponibilit\u00e0 del doppiaggio (anche noto come \"post-sincronizzazione\"), i film vennero distribuiti solo in inglese e doppiati localmente.\nLaurel e Hardy vennero doppiati in italiano, dal 1933, da numerose coppie di attori che si sono succedute per oltre 80 anni; in due casi, tuttavia, entrambi i personaggi furono doppiati dallo stesso attore:\n1933 - 1934: Zambuto e uno studente sconosciuto.\nNel 1933 la MGM, casa di distribuzione dei film della coppia, fond\u00f2 il primo studio di post-sincronizzazione a Roma, per produrre la versione italiana dei propri titoli, affidando il ruolo di direttore generale a Fritz Curioni e quello di direttore artistico ad Augusto Galli. Nello stesso anno arriv\u00f2 il primo film da doppiare, appena uscito negli Stati Uniti, intitolato \"Fra Diavolo\". Per dirigere il doppiaggio, Galli contatt\u00f2 il regista Gero Zambuto. Fu qui che Galli (supportato da Curioni), sostenne l'idea di mantenere le pronunce approssimative e gli errori. Mauro Zambuto, figlio di Gero e candidato al doppiaggio di Laurel concord\u00f2 con l'impostazione e super\u00f2 i provini. Per Hardy, venne scritturato uno studente italoamericano di cui non \u00e8 nota l'identit\u00e0.\nUna volta doppiato, pubblicizzato e distribuito, il 27 gennaio 1934, \"Fra Diavolo\" riscosse un apprezzabile successo, consolidando la popolarit\u00e0 di Stanlio e Ollio in Italia (che d'ora in avanti saranno conosciuti con questi nomi, proprio perch\u00e9 usati a partire da questo titolo).\nElenco dei film di Stanlio e Ollio doppiati dalla coppia Zambuto/studente sconosciuto\nQuesta prima versione, oggi perduta, si distinse anche per la partecipazione di un cantante professionista per doppiare le parti musicate di Dennis King, interprete del personaggio di Fra Diavolo. Le fonti, tuttavia non sono concordi su chi fosse e indicano alternativamente il baritono Giuseppe de Luca o il tenore Beniamino Gigli.\n1934 - 1935: Fortrose Allen e Canali.\nA met\u00e0 del 1934, lo studente italoamericano rimasto ignoto abbandon\u00f2 l'attivit\u00e0, e cos\u00ec anche Zambuto, prima per studio, poi per obblighi militari. Le voci di Laurel e Hardy passarono quindi rispettivamente al giovane Derek Fortrose Allen e a Paolo Canali, ventitreenne londinese. Insieme doppiarono il solo lungometraggio \"La grande festa.\" Questa versione viene ritenuta perduta.\nElenco dei film di Stanlio e Ollio doppiati dalla coppia Fortrose Allen/Canali\n1935 - 1938: Cassola e Canali.\nNel 1935 anche Allen lasci\u00f2 per essere sostituito da Carlo Cassola (sempre in coppia con Canali). Fino al 1938 sar\u00e0 la voce italiana di Stanlio. Cassola e Canali prestarono la voce a Laurel e Hardy nei seguenti film e comiche:\nElenco dei film di Stanlio e Ollio doppiati dalla coppia Cassola/Canali\nDi questi doppiaggi, al 2021 sono sopravvissuti soltanto quelli dei \"Fanciulli del West,\" dei cortometraggi \"I monelli\" e \"Sotto zero\" oltre a un breve frammento di \"I figli del deserto\"; si tratta dei pi\u00f9 datati a oggi disponibili. Verso il 1935, Cassola e Canali incisero anche dischi a 78 giri dove impersonavano Stanlio e Ollio.\n1939 - 1951: Zambuto e Sordi.\nNel 1938, in seguito alla distribuzione italiana dei \"Fanciulli del West\", Cassola e Canali lasciarono il doppiaggio. A questo punto, Mauro Zambuto riprese il ruolo di doppiatore di Stanlio. Per la nuova voce di Ollio, alla quale erano inoltre richieste doti canore per gli intermezzi musicali, la MGM decise di indire un concorso, vinto da un giovane e ancora sconosciuto Alberto Sordi. Come egli stesso ebbe a raccontare nel programma televisivo \"Laurel &amp; Hardy - Due teste senza cervello\", si present\u00f2 alle audizioni forte dei suoi studi di canto lirico, ma privo di esperienza specifica di doppiaggio e con poche aspettative di successo, considerata la concorrenza di professionisti affermati del settore; fu il direttore della MGM a ritenere le sue qualit\u00e0 canore (di cui anche Hardy era dotato), il suo registro basso e il timbro di voce \u00abcaldo e pastoso\u00bb un connubio ideale per la notevole mole del personaggio (nonostante la voce di Hardy fosse in realt\u00e0 di registro tenorile); fu dunque scritturato senza indugi, debuttando nel ridoppiaggio della comica \"Sotto zero\" nel 1939, seguita dal lungometraggio \"I diavoli volanti\" nello stesso anno.\nL'interpretazione vocale di Zambuto (che modific\u00f2 la sua impostazione dei primi doppiaggi, ammorbidendo l'accento anglosassone e definendo maggiormente il falsetto e la voce di testa di Stanlio) e quella vocale e canora di Sordi li resero tra i doppiatori pi\u00f9 popolari e prolifici (con 42 film doppiati fino al 1951) e contribuirono a consolidare la fama di Laurel e Hardy in Italia. Tra questi furono compresi anche ridoppiaggi di vecchie colonne italiane andate perdute, o di cui non si detenevano i diritti. Il lavoro venne effettuato per lo pi\u00f9 alla Fono Roma. Le musiche di sottofondo furono solitamente composte da Umberto Mancini.\nCome conseguenza delle sanzioni economiche all'Italia fascista e della seconda guerra mondiale, l'importazione in Italia di film americani fu bloccata per molto tempo; gli studi italiani dovettero chiudere fino al 1945, quando Zambuto e Sordi, riprendendo l'attivit\u00e0 si trovarono con una gran quantit\u00e0 di titoli arretrati da doppiare. Erano frattanto divenuti membri della neonata societ\u00e0 C.D.C. (Cooperativa Doppiatori Cinematografici). D'ora in avanti, i doppiaggi dei film stranieri vennero curati direttamente da societ\u00e0 come questa e non pi\u00f9 dalle case produttrici.\nNel frattempo Sordi, che si stava affermando anche come personaggio in radio, doppi\u00f2 Hardy nei film \"Il ritorno del kentuckiano\" nel 1949 e \"La gioia della vita\" l'anno dopo.\nElenco dei film di Stanlio e Ollio doppiati dalla coppia Zambuto/Sordi\nAlcuni dei datati doppiaggi di Zambuto e Sordi sono perduti o disponibili in versioni rimaneggiate e spesso di cattiva qualit\u00e0 a causa del deterioramento del materiale d'epoca.\n1942 - 1943: Cooperativa di doppiatori sconosciuti in Spagna.\nMauro Zambuto rifer\u00ec dell'esistenza di una cooperativa di attori improvvisati (dei quali non sono note le identit\u00e0), attiva in Spagna verso il 1942-1943, durante il blocco dell'importazione di film stranieri a causa della guerra, che doppi\u00f2 il lungometraggio \"Sim sal\u00e0 bim.\" Sempre secondo Zambuto, questa versione non fu mai distribuita nelle sale a causa della scarsa qualit\u00e0 (era stato giudicato invendibile dalla Fox); il film fu quindi ridoppiato da egli stesso e Sordi nel dopoguerra (anche questa versione \u00e8 andata perduta).\nElenco dei film di Stanlio e Ollio doppiati dalla cooperativa di attori spagnoli\n1949 - 1953: Fiorentini e Croccolo.\nZambuto e Sordi terminarono di doppiare Stanlio e Ollio nel novembre 1951, per il film \"Atollo K\", l'ultimo lungometraggio dei due comici, co-prodotto tra Francia, Inghilterra e Italia. Sordi intraprese una carriera radiofonica e cinematografica; Zambuto si trasfer\u00ec negli Stati Uniti nel 1952, rimanendo nell'ambiente del cinema per alcuni anni e infine dedicandosi a una carriera accademica e di ricerca.\nUn anno prima del loro ultimo lavoro, venne doppiato per la O.D.I. (Organizzazione Doppiatori Internazionali, concorrente della C.D.C.) un lungometraggio intitolato \"I fratellini,\" composto da un rimontaggio di pi\u00f9 cortometraggi, con alcuni dialoghi adattati ove necessario per fornire continuit\u00e0 allo svolgersi degli eventi. A prestare le voci furono Fiorenzo Fiorentini per Stan e Carlo Croccolo per Oliver. A fornire le musiche di sottofondo, fu lo stesso compositore dei doppiaggi di Zambuto e Sordi, Umberto Mancini.\nNel 1949 usc\u00ec nelle sale italiane una riedizione di \"Allegri gemelli\", ancora con le voci di Fiorentini e Croccolo, che sostitu\u00ec il primo doppiaggio di Cassola e Canali.\nCarlo Croccolo in alcuni film doppi\u00f2 sia Ollio che Stanlio: grazie alla sua impostazione e alla sua versatilit\u00e0, divenne a quel punto la voce ufficiale di Oliver Hardy.\nElenco dei film di Stanlio e Ollio doppiati dalla coppia Fiorentini/Croccolo\nElenco dei film di Stanlio e Ollio doppiati dal solo Croccolo\n1957 - 1958: Pandolfi e Locchi.\nTra il 1957 e il 1958, dopo la partenza di Sordi e Zambuto, alla C.D.C. altri due attori doppiarono tre lungometraggi rimasti (tra cui \"Allegri eroi\", gi\u00e0 doppiato da Cassola e Canali): Elio Pandolfi (Stanlio) e Pino Locchi (Ollio).\nElenco dei film di Stanlio e Ollio doppiati dalla coppia Pandolfi/Locchi\n1966 - 1967: Margine e Tempesta / Latini (serie animata).\nTra il 1966 e il 1967 la Hanna-Barbera produsse una serie animata di 148 episodi con protagonisti Laurel e Hardy. In italiano furono doppiati in alternanza tra Marzio Margine (Stanlio) e Luciano Tempesta (Ollio), o Franco Latini (entrambi i personaggi).\nElenco dei film di Stanlio e Ollio doppiati dalla coppia Margine/Tempesta e dal solo Latini\n1968 - 1971: Latini e Croccolo.\nVerso la met\u00e0 degli anni 1960, la Rai acquist\u00f2 i diritti dei film di Laurel &amp; Hardy e fece doppiare alcuni inediti, o ridoppiare alcuni titoli, laddove non se ne poteva acquisire la colonna sonora a causa del deterioramento di quella originale, o per restituire l'\"unicit\u00e0\" ad alcuni cortometraggi doppiati per le antologie (nei quali si era creata spesso una \"falsa continuit\u00e0\"). I master acquistati provennero dalle copie inglesi, in alcuni casi non integrali, come ne \"La sbornia\".\nIl doppiaggio italiano venne realizzato ancora dalla O.D.I. A Franco Latini, quotato professionista e voce di cartoni animati come Paperino o la banda Looney Tunes, fu affidato Stan Laurel. Insieme a Croccolo doppi\u00f2 26 titoli, di cui 25 cortometraggi e il solo mediometraggio \"I due legionari.\"\nElenco dei film di Stanlio e Ollio doppiati dalla coppia Latini/Croccolo\n1985 - 2008: Garinei e Ariani.\nNel 1985, Il giornalista Rai Giancarlo Governi realizz\u00f2 un documentario TV biografico sui due comici dal titolo \"Laurel &amp; Hardy - Due teste senza cervello;\" si rec\u00f2 negli USA, contatt\u00f2 l'anziano Hal Roach e altri collaboratori ancora in vita e, oltre a intervistarli per i contenuti del programma, acquis\u00ec i diritti di trasmissione di alcuni film inediti in Italia. Per doppiarli, vennero scelti Enzo Garinei (Stanlio) e Giorgio Ariani (Ollio) che, gi\u00e0 dal 1983, si esibivano in un omaggio dedicato alla coppia Laurel &amp; Hardy in spettacoli televisivi come \"Ci pensiamo luned\u00ec\" e dal vivo. Convocati per la trasmissione di Governi, Garinei e Ariani iniziarono a sonorizzare le comiche mute leggendo le didascalie per poi passare ai film sonori. Nel corso del 1986 doppiarono otto cortometraggi e i film \"Allegri amici, Allegri gemelli, Allegri eroi,\" \"I fanciulli del West\", \"Ciao amici!\" e \"Il grande botto,\" in alcuni casi perch\u00e9 i doppiaggi esistenti erano rovinati, oppure erano scaduti i termini di diritti d'autore.\nLe voci di Garinei e Ariani sono presenti anche nel breve sketch di \"Scegliete una stella\", ne \"L'albero in provetta (\"per la sola risata di Ollio\")\" e per l'unica porzione trasmessa in italiano del cortometraggio promozionale \"I gioielli rubati\". In occasione della trasmissione di Governi, furono doppiate anche alcune interviste, l'intermezzo musicale di \"Sotto zero\" e il finale dei \"Diavoli volanti\". La nuova colonna musicale fu curata da Piero Montanari.\nTra il 1991 e il 1992, epoca in cui la Rai deteneva i diritti di distribuzione per le videocassette VHS, vennero ridoppiati anche alcuni cortometraggi, come \"La scala musicale\" e \"Ospedale di contea.\"\nI doppiaggi di Garinei e Ariani si distinsero per gli adattamenti di alcuni dialoghi italiani (curati da Guido Leoni, gi\u00e0 adattatore dei telefilm \"La tata\" e \"Pappa e ciccia\") spesso poco aderenti a quelli originali. Parte della critica not\u00f2 come queste modifiche comportano uno stravolgimento dei personaggi di Stanlio e Ollio, facendoli esprimere in maniera spesso lontana dallo stile che concepiva Stan Laurel e dai doppiaggi italiani precedenti.\nNel 2003, in occasione di una riedizione di alcuni film su Mediaset, Garinei e Ariani furono chiamati a ridoppiare due lungometraggi della Fox la cui traccia di Zambuto e Sordi era ormai introvabile da decenni: \"Sim sal\u00e0 bim\" e \"I Toreador\". Il nuovo doppiaggio fu effettuato presso la Sefit-CDC di Roma e diretto da Alessandro Rossi. Per le stesse ragioni, a maggio e giugno del 2008 Garinei e Ariani eseguirono il ridoppiaggio del film \"Maestri di ballo\" della Fox presso lo studio Video Sound Service; l'edizione venne curata da Ludovica Bonanome.\nElenco dei film sonori di Stanlio e Ollio doppiati dalla coppia Garinei/Ariani\nGiorgio Ariani doppi\u00f2 nella fine degli anni ottanta tutte le comiche mute di Stanlio e Ollio per conto della Rai, assieme a Enzo Garinei. La direzione fu affidata a Giancarlo Governi; ciascuna comica venne sonorizzata con la dizione da parte dei due della traduzione italiana delle didascalie mute, accompagnate per tutta la durata dalle musiche di Piero Montanari.\nElenco dei film muti sonorizzati dalla coppia Garinei/Ariani (seconda met\u00e0 degli anni Ottanta)\n1992: Parisi e Capelloni.\nNel 1992, per un'edizione in home video di Armando Curcio Editore, Luigi Parisi e Alessandro Capelloni doppiarono la versione integrale di \"Allegri gemelli\" (le versioni precedenti sono infatti pervenute tagliate). Si tratta dell'unica versione italiana completa esistente.\nElenco dei film di Stanlio e Ollio doppiati dalla coppia Parisi/Capelloni\n1992: Melazzi e Maggi.\nNel 1992, per una riedizione in home video, Giorgio Melazzi ed Enrico Maggi ridoppiarono 4 cortometraggi.\nElenco dei film di Stanlio e Ollio doppiati dalla coppia Melazzi/Maggi\nNella televisione e nel commercio italiano.\nIn Italia il duraturo successo di Stanlio e Ollio \u00e8 testimoniato dalle frequenti riproposizioni su diversi canali televisivi. Alla fine degli anni 1960 la Rai inizi\u00f2 a trasmettere i cortometraggi della coppia, con il doppiaggio di Franco Latini e Carlo Croccolo, mentre dalla seconda met\u00e0 degli anni 1980, mand\u00f2 anche in onda le comiche mute sonorizzate dalle musiche di Piero Montanari e dal doppiaggio degli intertitoli di Garinei e Ariani.\nDai primi anni 2000 le reti Mediaset acquisirono i diritti per trasmettere tutte le comiche e i film di Stanlio e Ollio, a eccezione di \"Atollo K,\" fino al 2011, quando i diritti tornarono alla Rai, che li trasmise su Rai 3 e Rai Movie nel contenitore \"Per ridere insieme con Stanlio e Ollio\".\nPer quanto riguarda la distribuzione in home video e DVD, le comiche e i film di Stanlio e Ollio vennero pubblicati da Elleu Multimedia, Bibax e Stormovie. La prima si interess\u00f2 solo dei lungometraggi, a volte allegando qualche cortometraggio muto dei due protagonisti quando non erano ancora insieme, come \"The Home Wrecker\" o \"Should Sailors Marry?\" La seconda produsse un maggior numero di copie, vendendo sia tutti i lungometraggi di Stanlio e Ollio in bianco e nero che gran parte delle comiche sonore (e qualcuna muta). La Stormovie nella seconda met\u00e0 del 2000 commerci\u00f2 versioni di qualit\u00e0 pi\u00f9 alta di alcuni lungometraggi di Stanlio e Ollio, come \"Noi siamo zingarelli\" (1936) o \"Noi siamo le colonne\" (1940), con audio restaurato.\nNei film colorizzati.\nQuando negli anni 1980 si inizi\u00f2 a colorizzare digitalmente i vecchi film in bianco e nero, anche molti titoli di Laurel &amp; Hardy furono sottoposti a tale procedimento. Il primo corto ricolorato fu \"Tutto in ordine\", il primo lungometraggio \"I fanciulli del West\". In Italia, grazie alle trasmissioni su Rai 2 prima (nel ciclo \"Quando ridere faceva ridere\"), e poi su Italia 1 (\"Attenti a quei due!\") e Rete 4, furono trasmesse 35 comiche e undici lungometraggi. I doppiaggi della coppia Croccolo - Latini fu la pi\u00f9 ricorrente nei cortometraggi, quelli di Zambuto - Sordi nei lungometraggi. Furono inoltre colorati e trasmessi anche \"Attenti al clic\" e \"Zenobia - Ollio sposo mattacchione\": il primo appartiene alla filmografia delle \"Piccole canaglie\" (dove Stanlio e Ollio compaiono in un breve cameo), il secondo \u00e8 la riedizione in cui Ollio fu doppiato da Carlo Croccolo.\nRaccolte di cortometraggi montati in Italia.\nNell'ambito di localizzazione, traduzione, doppiaggio e adattamento delle pellicole statunitensi, gli editori italiani crearono numerosi film di montaggio, in particolare da cortometraggi, con titoli e abbinamenti nuovi.\nDi seguito un elenco di queste opere di montaggio italiane:"}
{"id": "1190382", "revid": "1318658", "url": "https://it.wikipedia.org/wiki?curid=1190382", "title": "Monkey Mia", "text": "Monkey Mia \u00e8 una popolare localit\u00e0 turistica situata circa 800\u00a0km a nord di Perth, in Australia occidentale. Si trova a 25\u00a0km a nord-est della citt\u00e0 di Denham, nella riserva marina della Shark Bay, che \u00e8 anche Patrimonio mondiale dell'umanit\u00e0 dell'UNESCO.\nPrincipale attrazione di Monkey Mia \u00e8 il nutrimento giornaliero dei tursiopi, che da pi\u00f9 di 40 anni si avvicinano alla costa a questo scopo. Il processo \u00e8 attentamente supervisionato dalle guardie del \"Department of Environment and Conservation\"\nIl termine \"Mia\" \u00e8 la parola aborigena per \"casa\", mentre l'origine del termine \"Monkey\" (Inglese: scimmia) \u00e8 incerta. Molto probabilmente deriva dalle scimmie domestiche possedute dai primi pescatori di perle accampatisi nel luogo o dal nome della goletta \"Monkey\" che attracc\u00f2 l\u00ec nel 1834.\nL'area fu utilizzata come base per la pesca delle perle e per l'industria del pesce. Nel 1960 i pescatori cominciarono a nutrire i delfini quando tornavano con le loro catture e quando si diffuse la notizia che i tursiopi si avvicinavano alla costa, i turisti cominciarono ad andare a vederli. Nel 1985 fu costruito un centro informazioni mentre nel 1988 si cominciarono a costruire strade, posteggi e attrezzature varie.\nNel 1990 \u00e8 stata istituita la riserva marina, gestita dal \"Department of Conservation and Land Management\"."}
{"id": "1190384", "revid": "125019568", "url": "https://it.wikipedia.org/wiki?curid=1190384", "title": "Koninklijke Atletiek Associatie Gent", "text": "Il Koninklijke Atletiek Associatie Gent (neerl. \"Reale Associazione Atletica Gent\", fr. KAA La Gantoise), meglio noto come KAA Gent o pi\u00f9 semplicemente Gent, \u00e8 una societ\u00e0 polisportiva belga con sede nella citt\u00e0 di Gand (in olandese Gent), comprendente una sezione calcistica, una hockeistica e una di atletica leggera.\nDalla stagione 1989-1990 la squadra di calcio milita nella Jupiler Pro League, la massima divisione del campionato belga, che ha vinto una volta, nel 2014-2015, oltre a tre successi in Coppa del Belgio e a un successo in Supercoppa del Belgio. Disputa le partite casalinghe alla Ghelamco Arena di Gand, impianto da 20 000 posti inaugurato nel 2013; in precedenza era di scena allo Jules Ottenstadion, impianto aperto nel 1920 e demolito nel 2013. I colori sociali sono il blu e il bianco.\nLe squadre di hockey su pista e atletica furono fondate nel 1864 e in questi ambiti il K.A.A. Gent risulta dunque uno dei sodalizi pi\u00f9 antichi del Belgio. All'epoca il club era noto come \"La Gantoise\", secondo la dizione francese, mentre il passaggio ufficiale alla dizione fiamminga risale al 1971. La compagine \u00e8 soprannominata \"de buffalo's\" (\"i bisonti\"), soprannome risalente alla visita di Buffalo Bill e del suo \"Wild West Show\" alla squadra nei primi anni del XX secolo.\nDal 1913 al 1929 la squadra visse un primo quindicennio in massima serie, per poi tornarvi nel 1936 e rimanervi sino al 1967. Negli anni '70 e '80 del XX secolo visse molte promozioni in prima serie e retrocessioni in seconda serie, prima di stabilizzarsi in massima divisione nel 1989. A livello internazionale ha raggiunto i quarti di finale di Coppa UEFA nel 1991-1992, miglior risultato del club in una competizione europea.\nStoria.\nLe divisioni di hockey e atletica furono fondate nel 1864 da Hector Priem e Auguste Van de Kerckhove; in tal modo il K.A.A. Gent \u00e8 una delle societ\u00e0 sportive pi\u00f9 antiche del Belgio. All'inizio il club era conosciuto con il suo nome francese, \"La Gantoise\", mentre dal 1914 fu adoperata la dizione francese con riferimento ai reali del Belgio, \"Association Royale Athl\u00e9tique La Gantoise\". Quasi 60 anni dopo, nel 1971, il nome ufficiale del club divenne \"Koninklijke Athletiek Associatie\", pi\u00f9 semplicemente \"K.A.A.\". Il passaggio di nome a quello attuale \"Koninklijke Atletiek Associatie Gent\" (in fiammingo) avvenne nel 1971.\nAll'inizio degli anni '50 l'ARA La Gantoise divenne una squadra autorevole nel panorama calcistico belga, sotto la gestione degli allenatori francesi Jules Vandooren ed Edmond Delfour e la presidenza di Achile Delongie. Nella stagione 1953-1954 chiusero il campionato al secondo posto, a un solo punto dal'. In questo periodo, dato che la Coppa dei Campioni non era ancora stata ideata, la squadra fu impegnata in una serie di prestigiose amichevoli internazionali con squadre molto importanti, tra cui il e il di Pel\u00e9, e lo stadio di casa faceva spesso registrare il tutto esaurito. Tra i migliori calciatori dell'ARA La Gantoise figuravano Armand Seghers, Firmin De Coster, Hilaire Schoonjans, Norbert Delmulle, Roland Storme, Norbert Van Huffel, \u00c9ric Lambert, Maurice Willems, Andr\u00e9 Van Herpe, L\u00e9on Mokuna e Richard Orlans.\nCon l'istituzione, nel 1960, della Coppa delle Coppe, nel 1960, la Federazione calcistica del Belgio rilanci\u00f2 la coppa nazionale, che non aveva mai suscitato un grande interesse da parte dei club. Nel 1963-1964 l'ARA La Gantoise si aggiudic\u00f2 la coppa nazionale e divenne dunque il primo club belga a competere in Coppa delle Coppe.\nNel 1971 il nome del club fu tradotto in fiammingo e divenne \"Koninklijke Atletiek Associatie Gent\". Nel 1970-1971 il club retrocesse in seconda divisione a sei giornate dalla fine del campionato, dopo la sconfitta contro il . Nel 1974 cadde in terza divisione piazzandosi ultima in serie cadetta, ma il ritorno in seconda divisione fu immediato. Per ritrovare la massima serie fu necessario attendere fino al 1980.\nGli anni '80 videro il Gent ottenere alcune vittorie di prestigio: nel 1983-1984 la squadra si aggiudic\u00f2 la Coppa del Belgio e nel corso del decennio partecip\u00f2 in tre occasioni alle coppe europee. Nel 1986-1987, infatti, raggiunse il terzo turno di Coppa UEFA. Nel 1988, per\u00f2, il Gent retrocesse nuovamente in seconda divisione, da cui si risollev\u00f2 riottenendo subito la promozione in massima serie tramite i play-off. \nNel 1990-1991 il Gent allenato da Ren\u00e9 Vandereycken e guidato in campo da calciatori quali Frank Dauwen, Eric Viscaal ed Erwin Vandenbergh, fu a lungo una contendente per il titolo belga, ma chiuse il campionato al terzo posto, accedendo comunque alla Coppa UEFA. Nell'edizione 1991-1992 super\u00f2 tre turni e fu eliminata ai quarti di finale dall' poi vincitore del trofeo. Gli anni seguenti furono negativi, con la squadra che dal 1994 al 1997 evit\u00f2 per un soffio la retrocessione, ma dalla fine degli anni '90 i risultati migliorarono. Sotto la guida dell'allenatore norvegese Trond Sollied, il Gent si qualific\u00f2 alla Coppa UEFA per la stagione 2000-2001: dopo aver superato un turno, la squadra belga, allenata da Henk Houwaart, fu eliminata dall'Ajax, vittorioso nettamente in ambo le sfide. Nella Coppa Intertoto 2001 il Gent raggiunse poi le semifinali, dove usc\u00ec contro il . Gli anni a venire furono altalenanti e videro piazzamenti in zone di medio-bassa classifica o tra le prime quattro del campionato belga.\nNel 2004 il Gent ingaggi\u00f2 l'allenatore Georges Leekens, che nell'annata d'esordio ottenne il sesto posto. Il 1\u00ba aprile 2006 la squadra riusc\u00ec a battere per 4-1 il . Nel 2006-2007, malgrado un brutto inizio di campionato, la squadra concluse quarta in Pro League, piazzamento ripetuto la stagione dopo. Leekens lasci\u00f2 la panchina al rientrante Trond Sollied, che nel 2007-2008 condusse i suoi alla finale della Coppa del Belgio, persa per 3-2 contro l'. Sollied lasci\u00f2 il club nuovamente dopo una sola stagione e fu sostituito da Michel Preud'homme, reduce dalla vittoria del titolo con lo . nel 2008-2009, dopo un'ottima seconda parte di stagione, la squadra chiuse al quarto post, a pari punti con il terzo.\nNel 2009-2010 la squadra battagli\u00f2 a lungo con il and Club Bruges per il secondo posto in Pro League, valido per la qualificazione alla UEFA Champions League, e la spunt\u00f2 vincendo per 6-2 lo scontro diretto dell'8 maggio 2010. Una settimana dopo la squadra di Gand vinse anche la Coppa del Belgio per la prima volta dopo 26 anni, battendo per 2-0 in finale il . Nell'estate del 2010 perse la Supercoppa del Belgio contro l'Anderlecht (1-0). \nIl 17 luglio 2013 fu inaugurato il nuovo stadio del club, la Ghelamco Arena.\nLa squadra di calcio vinse per la prima volta il campionato belga di massima serie nella stagione 2014-2015 sotto la guida dell'allenatore Hein Vanhaezebrouck, battendo per 2-0 in casa lo nella partita decisiva. Nella stagione 2015-2016, iniziata con la vittoria della prima Supercoppa del Belgio nella storia del club (1-0 contro il Club Bruges), il Gent partecip\u00f2 per la prima volta ad una competizione europea, la UEFA Champions League, facendo dunque l'esordio nella fase a gruppi della massima competizione europea di calcio. Qui super\u00f2 la fase a gironi raggiungendo gli ottavi di finale, terza belga a riuscire nell'impresa, sedici anni dopo l'. L'eliminazione giunse per mano dei tedeschi del .\nStadio.\nIl Gent gioca le proprie partite casalinghe allo stadio Ghelamco Arena, impianto dalla capienza di 20 000 posti a sedere inaugurato nel 2013. La prima partita in questo stadio si gioc\u00f2 tra Gent e e si concluse con il risultato finale di 2-0 per i padroni di casa, con gol di Ervin Zukanovi\u0107 e Renato Neto. In precedenza il Gent ha giocato, dal 1920 al 2013, al Jules Ottenstadion.\nOrganico.\nRosa 2021-2022.\n\"Aggiornata al 12 gennaio 2022.\""}
{"id": "1190387", "revid": "767487", "url": "https://it.wikipedia.org/wiki?curid=1190387", "title": "Concert Classics vol. 5", "text": "Concert Classics vol. 5 \u00e8 un album dal vivo del gruppo di rock progressivo statunitense Starcastle. Lo stesso materiale \u00e8 stato pubblicato anche con il titolo Fountains e Shine on Brightly.\nIl disco.\nL'album fu pubblicato dopo lo scioglimento del gruppo, da registrazioni relative al tour dell'album \"Citadel\" del 1978. Contiene un brano inedito, \"Breath and Thunder\". Lo stesso materiale, ma con una qualit\u00e0 di produzione inferiore, fu ripubblicato in Giappone col titolo \"Fountains\" (etichetta Welcome) nel 2001 dall'etichetta discografica NMC Records, senza coinvolgere il gruppo. Nonostante quanto il titolo \"volume 5\" lascerebbe supporre, questo fu il primo e unico album dal vivo ufficiale pubblicato dagli Starcastle."}
{"id": "1190390", "revid": "287204", "url": "https://it.wikipedia.org/wiki?curid=1190390", "title": "I Need Mine", "text": "I Need Mine, conosciuto anche come I Need Mine $$ , \u00e8 il terzo album (il quarto se si considera pure l'indipendente \"The Leprechaun\") del rapper statunitense Lil' Flip, pubblicato il 27 marzo 2007 per le label \"Warner Bros.\", \"Asylum\" e \"Clover G\".\nDa notare che questo \u00e8 il primo album in studio di Flip ad essere pubblicato sotto l'etichetta \"Clover G Records\", che il rapper fond\u00f2 nel 2004 dopo aver abbandonato la \"Suckafree\" (tutti i precedenti lavori erano infatti stati pubblicati sotto tale etichetta).\nStoria.\nPer sfruttare il grande riscontro di pubblico e critica che ottenne il precedente album \"U Gotta Feel Me\", edito dalla \"Sony Urban Music\", Flip e la \"Sony\" pattuirono che il nuovo disco sarebbe uscito esattamente l'anno dopo, nel 2005. La versione di \"I Need Mine\" programmata per quell'anno e ultimata al pi\u00f9 presto includeva un solo disco, 19 tracce totali e una copertina diversa, con Flip in piedi davanti a una lussuosa auto di colore nero e con dei grattacieli luminosi alle spalle. Tuttavia la \"Sony Records\" volle all'ultimo costringere Flip a rompere il contratto con essa e ad andarsene (si ritiene al fine di non permettere al rapper di coinvolgerla in una terza denuncia per violazione di copyright, dopo le due che furono mosse contro entrambi appena l'anno precedente dal compositore Tommy L. Granville e addirittura dalla \"Namco\"), negando di conseguenza l'autorizzazione a pubblicare l'album, il quale fin\u00ec anche illegalmente su Internet poco tempo dopo. Cos\u00ec facendo Flip si trov\u00f2 con un album finito ma senza nessuna etichetta disposta a pubblicarglielo, e per di pi\u00f9 girovagante liberamente sul web."}
{"id": "1190391", "revid": "14691", "url": "https://it.wikipedia.org/wiki?curid=1190391", "title": "Shine on Brightly (album Starcastle)", "text": ""}
{"id": "1190392", "revid": "14691", "url": "https://it.wikipedia.org/wiki?curid=1190392", "title": "Concert Classics Vol.5", "text": ""}
{"id": "1190393", "revid": "14691", "url": "https://it.wikipedia.org/wiki?curid=1190393", "title": "Concert Classics volume 5", "text": ""}
{"id": "1190396", "revid": "14691", "url": "https://it.wikipedia.org/wiki?curid=1190396", "title": "Concert Classics Volume 5", "text": ""}
{"id": "1190403", "revid": "20090", "url": "https://it.wikipedia.org/wiki?curid=1190403", "title": "Rapporti Stato-Chiesa", "text": ""}
{"id": "1190406", "revid": "838137", "url": "https://it.wikipedia.org/wiki?curid=1190406", "title": "Metaclasse", "text": "In programmazione a oggetti, una metaclasse \u00e8 una classe le cui istanze sono a loro volta classi. Questo concetto \u00e8 strettamente legato al concetto di riflessione (\"reflection\"), che si applica a quegli strumenti concettuali che permettono di rappresentare, all'interno di un programma, informazioni sulle parti costituenti del programma stesso (tipicamente classi e oggetti).\nIl concetto di metaclasse \u00e8 impiegato soprattutto a livello teorico (appare, per esempio, nella definizione formale della semantica dello Unified Modeling Language), ma trova anche applicazioni dirette in diversi linguaggi di programmazione. In Java, per esempio, tutte le classi sono concettualmente considerate istanze dell'unica metaclasse codice_1, in Python codice_2 \u00e8 una metaclasse.\nPython.\nIn Python una metaclasse \u00e8 per lo pi\u00f9 definita come una sottoclasse di type.\n class AttributeInitType(type):\n def __call__(self, *args, **kwargs):\n \"\"\" Create a new instance. \"\"\"\n # First, create the object in the normal default way.\n obj = type.__call__(self, *args)\n # Additionally, set attributes on the new object.\n for name, value in kwargs.items():\n setattr(obj, name, value)\n # Return the new object.\n return obj\nQuesta metaclasse sovrascrive solamente la creazione dell'oggetto. Tutti gli altri aspetti della classe e comportamento dell'oggetto sono ancora gestiti da type.\nOra la classe Car pu\u00f2 essere riscritta per usare questa metaclasse. In Python 2 si fa assegnando __metaclass__ nella definizione di classe mentre in Python 3 fornendo all'argomento della classe \"metaclass = M\")\n class Car(object):\n __metaclass__ = AttributeInitType\n __slots__ = ['make', 'model', 'year', 'color']\n @property\n def description(self):\n \"\"\" Return a description of this car. \"\"\"\n return \"%s %s %s %s\" % (self.color, self.year, self.make, self.model)\nGli oggetti codice_3 si possono istanziare cos\u00ec:\n cars = [\n Car(make='Toyota', model='Prius', year=2005, color='green'),\n Car(make='Ford', model='Prefect', year=1979, color='blue')]\nUn altro esempio di Metaclasse in Python:\nclass Spell(type):\n def __new__(cls,classname,super,classdict):\n def pph( hours ): return lambda self : self.pay_per_hour * hours\n classdict['pay_per_hour'] = 12\n classdict['day_salary'] = pph(8)\n classdict['week_salary'] = pph(8*5)\n classdict['year_salary'] = pph(8*5*4*12)\n classdict['month_salary'] = pph(8*5*4)\n return type.__new__(cls, classname, super, classdict )\nclass Person(metaclass=Spell):\n def __init__(self,name,lastname,bday):\n self.name = name\n self.lastname = lastname\n self.bday = bday\n def get_name(self):\n return self._name\n def get_lastname(self):\n return self._lastname\n def get_bday(self):\n return self._bday\n def __repr__(self):\n return \"name: {0}, lastname: {1}, bday: {2}\".format(self.name,self.lastname,self.bday)\nif __name__ == \"__main__\":\n persona = Person(\"Mario\",\"Rossi\",\"23 novembre 65\")"}
{"id": "1190407", "revid": "339392", "url": "https://it.wikipedia.org/wiki?curid=1190407", "title": "Nostra signora di Caravaggio", "text": ""}
{"id": "1190410", "revid": "1522738", "url": "https://it.wikipedia.org/wiki?curid=1190410", "title": "Ossiriand", "text": ""}
{"id": "1190412", "revid": "2192338", "url": "https://it.wikipedia.org/wiki?curid=1190412", "title": "Bithia (traghetto)", "text": "Bithia \u00e8 una nave di tipologia Cruise Ferry costruita nel 2001 dalla Fincantieri di Castellammare di Stabia per la compagnia Tirrenia di Navigazione.\nCaratteristiche.\nLa nave, con una lunghezza di 214 metri e una larghezza di circa 26, raggiunge la stazza lorda di 36.500 tonnellate di stazza, entrando a far parte delle pi\u00f9 grandi navi-traghetto d'Italia. Tuttavia, queste dimensioni hanno creato non pochi problemi in alcuni porti della Sardegna come Arbatax e Porto Torres, che hanno necessitato di lavori di adeguamento per ospitare la Bithia e le sue gemelle.\nPu\u00f2 ospitare a bordo 2.700 passeggeri e circa 900 autovetture e ha una capacit\u00e0 merci di 915 metri lineari, che corrispondono a circa 70 semirimorchi. La Bithia, cos\u00ec come le sue gemelle, pu\u00f2 essere classificata come \"cruise ferry\": questa tipologia di navi, introdotta in Italia da Grandi Navi Veloci nei primi anni novanta, prevede degli elevati comfort di bordo per i passeggeri, garantendo numerosi servizi tipici delle navi da crociera. Infatti, i traghetti di classe Bithia come la Bithia sono dotati di negozi, bar, cinema e ristoranti, mentre l'arredo degli interni risulta essere abbastanza lussuoso. Le navi sono strutturate su otto ponti, ovvero:\nL'accesso alle cabine \u00e8 possibile grazie a delle smart card e ad appositi lettori. Questo sistema sostituisce le normali serrature per garantire una maggiore sicurezza ai passeggeri. Infatti, la presenza del sistema elettronico impedisce eventuali scassinature. Ogni cabina \u00e8 dotata di un apposito bagno, dotato di lavabo, doccia e gabinetto. Data la velocit\u00e0 di navigazione relativamente bassa e l'elevata stazza del traghetto, i passeggeri possono rimanere all'aperto verso poppa, oppure sui due ponti laterali del \"Ponte Imbarcazioni\" (dove sono collocate anche le scialuppe di salvataggio). In condizioni meteo favorevoli, \u00e8 consentito ai passeggeri l'accesso sopra il \"Ponte Comando\", dove \u00e8 presente una zona d'atterraggio per elicotteri, nonch\u00e9 un canile dove far dormire gli animali in apposite cucce. Le operazioni di imbarco e sbarco avvengono attraverso i due portelloni di poppa e i passeggeri a piedi possono imbarcare mediante scale mobili o ascensori che portano direttamente al \"Ponte Imbarcazioni\".\nIl nome di questa nave \u00e8 dedicato a un nome leggendario della Sardegna: infatti \"Bithia\" \u00e8 un'antica citt\u00e0 punica nel sud dell'isola.\nServizio.\nLa Bithia venne varata dalla Fincantieri il 10 febbraio 2001 e consegnata alla \"Tirrenia\" il 9 luglio 2001 ed entr\u00f2 in servizio il 1\u00ba agosto dello stesso anno sulla rotta Genova - Porto Torres. La qualit\u00e0 della nave venne apprezzata anche da Giuseppe Pisanu, al tempo Ministro dell'interno, e da Pietro Lunardi, Ministro delle infrastrutture e dei trasporti. Dopo l'incendio della Panam Serena a Porto Torres, la Bithia venne dirottata per un breve periodo sulla tratta Genova - Olbia, passando poi ad effettuare stabilmente la tratta Genova - Porto Torres, con un tempo di percorrenza ottimale di 10 ore (imbarco e sbarco compresi). \nNel 2011 pass\u00f2 a coprire la rotta Napoli - Palermo, venendo spostata temporaneamente a partire dal 05 febbraio 2012 sulla Civitavecchia - Olbia in sostituzione della sorella \"Sharden\". A fine marzo la nave fu impegnata sulla Genova - Porto Torres in sostituzione della gemella \"Janas\" che si era recata a Napoli per lavori di manutenzione.\nSuccessivamente Bithia, insieme alle sue gemelle, operer\u00e0 a rotazione sulle rotte: Civitavecchia - Olbia, Genova - Olbia e Civitavecchia - Arbatax - Cagliari.\nNella stagione estiva del 2019 ha operato sulla Genova - Porto Torres, e dal settembre 2019 viene fissata sulla Genova - Olbia sia in inverno che in estate.\nNella stagione estiva 2020 entra in servizio per conto di Moby sulla Olbia - Piombino, generando diverse lamentele a causa dei suoi costanti ritardi e quindi venne ritrasferita sulla Genova - Olbia - Arbatax. Rientr\u00f2 in servizio sulla Olbia - Piombino il penultimo giorno prima della chiusura della rotta, ritardando anche quel giorno. Dal dicembre 2020 entra sulla Genova - Porto Torres insieme alla gemella \"Athara\" e viene sostituita sulla Genova - Olbia dall'altra gemella \"Janas.\" Dopo l'incendio della \"Athara\" opera sempre fra Genova e Porto Torres insieme a \"Janas.\"\nA inizio febbraio 2021 la nave si dirige verso Messina per manutenzione rimanendo in cantiere quasi due mesi. A fine aprile torna sulla Genova - Porto Torres, venendo poi sostituita dalla \"Athara\" in coppia con \"Janas.\" Per conto di Moby viene inserita sulla Genova - Olbia a maggio, compiendo anche un viaggio in diurna e notturna fra Olbia, Livorno e ritorno a Olbia. Il 2 giugno viene trasferita sulla Civitavecchia - Olbia in coppia con \"Moby Tommy\"."}
{"id": "1190417", "revid": "767487", "url": "https://it.wikipedia.org/wiki?curid=1190417", "title": "La Pantera Rosa (film 2006)", "text": "La Pantera Rosa (\"The Pink Panther\") \u00e8 un film del 2006 diretto da Shawn Levy, reboot della serie di film iniziata con \"La Pantera Rosa\" del 1963 di Blake Edwards.\nA vestire i panni dell'ispettore Clouseau, portato al successo da Peter Sellers, \u00e8 Steve Martin.\nTrama.\nL'Ispettore Jacques Clouseau \u00e8 un poliziotto imbranato e pasticcione. L'ispettore capo Dreyfus racconta che non avrebbe mai pensato di assumerlo ed in seguito promuoverlo ad ispettore, fino al giorno in cui si tenne una semifinale di calcio tra Francia e Cina. Yves Gluant, selezionatore della Nazionale francese, \u00e8 morto improvvisamente dopo la vittoria, colpito da una freccia avvelenata nel collo, e il suo diamante, la \"Pantera Rosa\", \u00e8 stato rubato. Le intenzioni di Dreyfus sono tutt'altre, per\u00f2: mentre Clouseau inizier\u00e0 con le indagini, immaginandosi che lui non arriver\u00e0 a nessuna conclusione, creer\u00e0 un team di investigatori per scoprire il misterioso assassino e, quando ci riuscir\u00e0, avr\u00e0 la Legion d'onore a cui aspira dopo sette anni di sole candidature.\nClouseau, una volta promosso e dopo aver partecipato ad una rassegna stampa, fa la conoscenza del suo assistente Gilbert Ponton (che in realt\u00e0 \u00e8 stato assunto da Dreyfus) e, insieme a lui, raggiunge gli studi radiofonici per interrogare la bellissima Xania, la fidanzata del defunto Gluant, mentre sta incidendo un nuovo disco. Vengono cos\u00ec a sapere che lei \u00e8 stata fidanzata anche con un famoso calciatore della Nazionale, Bizu, che lasci\u00f2 per Gluant. Avute le informazioni necessarie, raggiungono lo stadio per interrogare il calciatore, ma non possono raggiungerlo, cos\u00ec interrogano l'allenatore Vanquere e incontrano il preparatore Yuri. Pi\u00f9 tardi, Clouseau viene a sapere da Bizu che Raymond Laroque dava soldi a Gluant e che probabilmente, stufatosi di prestargli soldi che poi sperperava al gioco, l'abbia fatto uccidere. Nel frattempo, Dreyfus crede che il prof. Tang, nella tribuna vip dei cinesi, lo abbia ucciso con del veleno cinese.\nClouseau torna a casa e conosce Nicole, segretaria di Dreyfus, venendo poi a sapere che Bizu \u00e8 stato ucciso. I due si recano sulla scena del delitto, dove ascoltano la testimonianza di Cherie, assistente di Bizu, che lo ha sentito dire \u00abAh, tu? Sei tu?\u00bb; Clouseau per\u00f2 interpreta la prima frase come se fosse un nome proprio, \"Atu\", dunque ordina a Ponton di trovare tutti i cinesi di nome Atu, poi si recano al casin\u00f2 di Laroque.\nArrivati al casin\u00f2, interrogano il signor Laroque, che per\u00f2 risulta innocente, infatti Gluat era disposto a cedere l'anello pur di pagare i debiti. Clouseau viene poi contattato da Nigel Boswell, agente 006, conosciuto poco prima nel casin\u00f2, il quale, non dovendosi trovare l\u00ec, ha bisogno del suo aiuto per fermare la \"Banda della Maschera Anti-Gas\". Boswell, dopo aver indossato la giacca di Clouseau per non farsi riconoscere e dopo aver bloccato la banda, scompare rapidamente, cos\u00ec tutti credono che sia stato proprio Clouseau a fermarli. La notizia arriva in tutta Francia e Clouseau viene candidato alla Legion d'onore, con grande irritazione di Dreyfus.\nL'ispettore e Ponton vanno a New York per interrogare nuovamente Xania, convinti che non abbia detto tutta la verit\u00e0. Dopo averle parlato, Clouseau scopre che Laroque doveva ottenere la \"Pantera Rosa\" da Gluant come risarcimento per gli enormi debiti. La scena si sposta in Francia, dove Dreyfus contatta una donna per scambiare la valigia di Clouseau con una dotata di armi di vario tipo; Clouseau, nel frattempo, nasconde quattro hamburger nella sua tasca, detestando il cibo sugli aerei. La valigia con le armi, per\u00f2, viene scoperta e uno dei controllori chiede all'ispettore che cosa abbia nelle tasche. L'ispettore tenta di spiegare, ma a causa del suo accento francese non riesce a dire \"hamburger\" e, scambiato per un kamikaze, viene arrestato. Trasferito in Francia, dove viene rilasciato, leggendo un articolo di giornale su Internet riguardo al suo arresto nota un particolare e contatta immediatamente Ponton per andare al Palazzo dell'Eliseo, dove canter\u00e0 Xania e dove ci sar\u00e0 anche il prof. Tang. Dopo essere riusciti ad entrare nel Palazzo con un travestimento, intravedono l'assassino mentre sta per sparare a Xania. Dopo un rocambolesco inseguimento, Clouseau e Ponton fermano il colpevole davanti a tutti i presenti, inclusi i giornalisti, e allora l'ispettore Clouseau lo smaschera. Si tratta di Yuri, il preparatore atletico , che uccise Gluant perch\u00e9 si prendeva tutto il merito delle tattiche di gioco inventate da quest'ultimo e per averlo trattato \"come topo morto\", e uccise anche Bizu perch\u00e9 lo ricattava; aveva intenzione di colpire anche Xania perch\u00e9 era stata prima con Bizu, poi con Gluant, e lo aveva sempre ignorato. Clouseau rivela di esserci arrivato conoscendo diverse leggi, collegando il fatto che Yuri \u00e8 un ex soldato russo addestrato a sparare alla testa come ha ucciso Bizu e conosce le erbe cinesi, in un flashback l'ispettore interrogando un erborista cinese lo aveva scoperto in un quanto conosce la lingua. L'uomo confessa gli omicidi ma non il furto della \"Pantera Rosa\", che ha Xania, che lo aveva fatto cucire nella fodera della sua borsetta (come aveva notato Clouseau dalla foto del giornale, mentre la borsetta veniva passata allo scanner dell'aeroporto). Xania dice che Gluant, poco prima dell'inizio della partita e dopo averle chiesto di sposarlo, le diede l'anello. Stando al Codice Civile francese, se Gluant le ha dato l'anello prima di morire, adesso \u00e8 di sua propriet\u00e0. Clouseau \u00e8 di nuovo un eroe e riesce a vincere anche la Legion d'onore.\nNel finale, dopo aver ricevuto la Legion d'onore, Clouseau incastra accidentalmente la giacca di Dreyfus nello sportello della macchina, trascinandolo per parecchi metri. All'ospedale, dopo aver visitato Dreyfus assieme a Ponton e Nicole, l'ispettore rilascia per sbaglio il freno del letto, che corre attraverso i corridoi dell'ospedale e cade nel fiume Senna, con Dreyfus che grida rabbiosamente il nome di Clouseau.\nRiconoscimenti.\nIl film ha ricevuto durante l'edizione dei Razzie Awards 2006 due nomination come Peggior remake o rip-off e Peggior attrice non protagonista per Kristin Chenoweth."}
{"id": "1190421", "revid": "599013", "url": "https://it.wikipedia.org/wiki?curid=1190421", "title": "Chiesa di Santa Maria della Mercede e Sant'Alfonso Maria de' Liguori", "text": "La chiesa di Santa Maria della Mercede e Sant'Alfonso Maria de' Liguori (gi\u00e0 chiesa di Santa Maria della Redenzione dei Captivi) \u00e8 un luogo di culto di Napoli; si trova nel cuore del centro storico, a pochi passi dal Conservatorio di San Pietro a Majella, in via San Sebastiano.\nStoria.\nIl tempio venne fondato nella seconda met\u00e0 del XVI secolo per volere di un'associazione caritativa nata nel 1548 con lo scopo di riscattare i cristiani fatti prigionieri (\"captivi\") nelle battaglie contro i musulmani.\nIn un primo momento l'associazione oper\u00f2 nella chiesa di San Domenico Maggiore, per poi iniziare la costruzione di un nuovo edificio di culto su un suolo concesso dai Celestini del vicino tempio di San Pietro a Majella.\nImportante fu il rifacimento del 1706 che, per opera di Ferdinando Sanfelice, port\u00f2 alla completa riprogettazione della facciata; il prospetto fu definito mediante l'impiego di elementi dorici per la parte del basamento e per il primo livello, mentre assai meno canonica fu la disposizione del frontone, degli obelischi con foglie di palma ai lati estremi e il particolare timpano terminante con due ampie volute.\nAltri rimaneggiamenti furono eseguiti nel 1715, con l'aggiunta di ulteriori elementi decorativi, e nel 1836 con un restauro di cui \u00e8 conservata prova da una lapide posta all'interno della chiesa.\nInoltre, in questa chiesa Sant'Alfonso Maria de' Liguori (Dottore della Chiesa), ritiratosi dalla vita forense, depose ai piedi della Vergine, di cui era devoto, la sua spada da cavaliere facendo voto di dedicarsi da quel momento in poi al sacerdozio. Nella chiesa furono anche custodite le sue reliquie, per opera della \"Reale Arciconfraternita di Santa Maria della Mercede e Sant'Alfonso Maria de' Liguori\", costituitasi dopo la soppressione degli ordini religiosi.\nDescrizione.\nLa chiesa si presenta a navata unica con mura perimetrali all'interno delle quali, da ambo i lati, sono ricavati i sei spazi che, sormontati da archi a tutto sesto, contengono altrettanti altari eseguiti alla fine del Settecento; i capitelli sono ionici e, al di sopra de secondo livello della trabeazione, si aprono cinque finestroni per lato.\nLa navata \u00e8 ricoperta da una volta in stucco con controsoffittatura della copertura a capriate e tegole; la cupola \u00e8 semisferica e sul tamburo si aprono finestroni.\nIn una cappella, con un altare decorato con stucchi dorati, \u00e8 custodito un bell'organo settecentesco.\nInteressante \u00e8 pure \"Il riscatto degli schiavi\", la tela posta sull'altare maggiore, opera del 1672 di Giacomo Farelli e raffigurante la Vergine Maria con il Bambino fra le braccia che sormonta un gruppo di schiavi in attesa di essere salvati con riscatto dal sopraggiungere di un'imbarcazione.\nL'altare maggiore fu coinvolto nell'opera di restauro del Sanfelice e fu eseguito per opera di Lorenzo Fontana. I putti ivi presenti furono invece eseguiti da Domenico Antonio Vaccaro.\nI dipinti della controfacciata (1571-1618) sono di Teodoro d'Errico (soprannome del fiammingo Hendrickz Dick):\nI dipinti degli altari laterali, invece, sono:"}
{"id": "1190422", "revid": "256896", "url": "https://it.wikipedia.org/wiki?curid=1190422", "title": "Corte suprema ucraina", "text": ""}
{"id": "1190423", "revid": "339392", "url": "https://it.wikipedia.org/wiki?curid=1190423", "title": "Victor Yushenko", "text": ""}
{"id": "1190424", "revid": "78273", "url": "https://it.wikipedia.org/wiki?curid=1190424", "title": "Viktor Yanucovich", "text": ""}
{"id": "1190428", "revid": "125951445", "url": "https://it.wikipedia.org/wiki?curid=1190428", "title": "Sharden", "text": "Lo Sharden \u00e8 un traghetto di propriet\u00e0 della compagnia Tirrenia CIN. \u00c8 stato costruito nei Fincantieri di Castellammare di Stabia ed \u00e8 stato varato nel settembre 2004.\nCaratteristiche.\nSeconda unit\u00e0 della classe Nuraghes, lo \"Sharden\" possiede un ponte auto in pi\u00f9 rispetto alla classe Bithia; grazie all'aggiunta di un ponte, raggiunge le 40.000 tonnellate di stazza lorda e ha una maggiore capacit\u00e0 di carico merci, quasi 2.000 metri lineari che corrispondono a circa 140 semirimorchi, o una capacit\u00e0 di 1.085 autovetture, grazie anche ad un car deck mobile posto al ponte 4, numero che diminuisce a circa 200 auto con tutte le corsie merci occupate. Il numero massimo di passeggeri trasportabili \u00e8 di 3.000 unit\u00e0 (circa 300 in pi\u00f9 rispetto alla \"classe Bithia\"). La nave \u00e8 strutturata su nove ponti:\nPropulsione.\nNonostante l'aggiunta di un ponte e quindi dell'aumento del dislocamento, sono stati impiegati gli stessi motori diesel W\u00e4rtsil\u00e4 12V46C della classe Bithia. Anche in questo caso queste quattro unit\u00e0 generano pi\u00f9 di 51.000 kW di potenza, che permettono alla nave di raggiungere a pieno carico la velocit\u00e0 di crociera di 29 nodi (53,70 km/h). Queste prestazioni vengono sfruttate per le sole traversate diurne e in alta stagione, ovvero quando il traffico di passeggeri e veicoli giustifica il maggiore consumo di carburante, altrimenti i traghetti viaggiano ad una velocit\u00e0 che permette loro un maggior risparmio, compresa tra i 19 e i 23 nodi, grazie all'utilizzo di due motori su quattro.\nServizio.\nLo \"Sharden\" venne varato da Fincantieri il 28 settembre 2004 e consegnato alla Tirrenia il 2 marzo 2005, entrando in servizio verso met\u00e0 marzo sulla rotta Civitavecchia\u2013Olbia.\nIl 3 febbraio 2012 alle 23:30 circa, lo \"Sharden\" in partenza da Civitavecchia con destinazione Olbia, a causa del forte vento e di una eccezionale bufera di neve che imperversava su tutta la Provincia di Roma e il centro Italia riducendo sensibilmente la visibilit\u00e0, urt\u00f2 la diga foranea, procurandosi uno squarcio di circa 30 metri al di sopra della linea di galleggiamento. Non vi furono feriti tra i 262 passeggeri e i 53 membri dell'equipaggio.\nIl 13 luglio 2016 lo \"Sharden\" \u00e8 entrato in collisione con il traghetto \"Excelsior\" della Grandi Navi Veloci nel porto di Genova, a causa del vento a 25 nodi; nessuna delle due navi ha riportato danni di rilievo.\nIl 15 novembre 2016 il corpo di una passeggera tedesca, scomparsa due settimane prima, \u00e8 stato ritrovato in un condotto di ventilazione.\nNel 2017, nell'ambito di un accordo tra Onorato e Warner Bros., la nave ha adottato una nuova livrea con illustrazioni del personaggio di DC Comics Batman.\nLo \"Sharden\" prestava servizio sulla rotta Genova-Porto Torres, attualmente opera sulla Civitavecchia-Olbia in coppia con la Moby Tommy. Da marzo 2020 opera sulla rotta Livorno-Olbia in noleggio a Moby Lines insieme alla Moby Tommy in noleggio a Tirrenia Compagnia italiana di navigazione\nNell\u2019estate 2021 opera sulla rotta Livorno-Olbia in coppia con la gemella Nuraghes (traghetto) con una traversata diurna e una notturna.\nDall'autunno 2021 torna sulla Genova-Porto Torres in coppia con il traghetto Athara (traghetto) con una traversata notturna.\nNel febbraio 2022 opera per un breve periodo con la nave Vincenzo Florio (Classe Vincenzo Florio), in sostituzione della nave Raffaele Rubattino che si reca a Malta, sulla Napoli-Palermo.\nTornata in servizio la nave Raffaele Rubattino, la Sharden si reca nell'area bacini del Porto di Genova."}
{"id": "1190436", "revid": "767487", "url": "https://it.wikipedia.org/wiki?curid=1190436", "title": "Steve Earle", "text": "Nato in Virginia con il nome Stephen Fain Earle, ma affermatosi in Texas, \u00e8 un cantautore noto soprattutto per la sua produzione rock e country. La sua attivit\u00e0 si estende comunque in altri campi, avendo in passato scritto e diretto un'opera teatrale ed essendo anche uno scrittore ed un attivista politico.\nBiografia.\nSteve Earle \u00e8 il primo dei cinque figli di Barbara e Jack Earle, un controllore del traffico aereo. Una leggenda, peraltro mai confermata, racconta che al momento della nascita i suoi piedi vennero appoggiati su una zolla di terra del Texas fatta pervenire appositamente dai nonni, affinch\u00e9, sebbene nato in Virginia, fosse texana la terra che avrebbe per prima toccata.\nSebbene i genitori si trasferissero spesso all'interno degli Stati Uniti durante la sua infanzia, egli pass\u00f2 gran parte della sua vita scolastica a Schertz, nel Texas; tuttavia, abbandon\u00f2 gli studi all'inizio delle scuole superiori e si trasfer\u00ec a Houston per riuscire ad imparare di pi\u00f9 sull'industria musicale e provare a seguire la sua passione per la chitarra, che aveva iniziato a suonare all'et\u00e0 di 11 anni.\nSteve Earle \u00e8 stato sposato sette volte, di cui due con la stessa donna (Lou-Ann Gill), ed \u00e8 padre di tre figli da tre madri diverse. Dal 2005 al 2014 \u00e8 stato sposato con la cantante country Allison Moorer. Nel corso della sua vita non sono mancati momenti difficili, come quando nel 1993 venne arrestato e condannato per possesso ed uso di sostanze stupefacenti, venendo rilasciato sulla parola nel 1994; probabilmente questo fatto gli ha salvato la vita, costringendolo a seguire un programma di disintossicazione che gli ha consentito di \"uscire dal tunnel\".\nCarriera musicale.\nDopo la parentesi a Houston, dove era stato incoraggiato a provare ad intraprendere la professione di musicista dallo zio Nick Fain e dall'incontro con Townes Van Zandt, nel 1975 Steve Earle si spost\u00f2 a Nashville. Qui inizi\u00f2 effettivamente la sua carriera, quando inizi\u00f2 a lavorare con Guy Clark, che lo fece entrare in una divisione della RCA come autore e con cui esord\u00ec come corista, insieme a Emmylou Harris, nel brano \"Desperados Waiting For a Train\", inserito nel primo album di Clark, dal titolo \"Old No 1\".\nNonostante una rapida carriera come autore, il suo primo brano di successo venne soltanto nel 1981: \"When You Fall in Love\" raggiunse infatti la Top 10, interpretata da Johnny Lee. Dovette comunque aspettare fino al 1986 perch\u00e9 vedesse la luce il suo primo album, \"Guitar Town\": il successo fu comunque immediato e l'album vendette oltre 300.000 copie, tanto che in breve tempo Earle realizz\u00f2 altri due album, \"Exit 0\" e \"Copperhead Road\", che ne consolidarono definitivamente il successo.\nTra il 1990 e il 1992 vedono la luce un altro album in studio, \"The Hard Way\" e due album live, \"Shut Up and Die like an Aviator\", e \"BBC Radio 1 Live in Concert\", ma i problemi con la droga, che aveva cominciato ad assumere fin da ragazzo, si accentuarono e portarono di fatto alla sospensione della sua attivit\u00e0 per due anni, durante i quali fu arrestato e imprigionato per uso e detenzione di droga e armi. Risolti in prigione i problemi con la droga e rilasciato alla fine del 1994, in pochi mesi realizza un nuovo album, \"Train A Coming\", che segna il suo ritorno con un grande successo, fino alla nomination per i Grammy Awards del 1996.\nLa sua \"seconda carriera\" mostra sonorit\u00e0 diverse, con una produzione che spazia in diversi stili e generi, grazie anche alla libert\u00e0 di espressione che gli consente l'aver creato una propria etichetta discografica; \u00e8 di questo periodo anche l'avvio dell'attivit\u00e0 di scrittore, con la pubblicazione di una raccolta di racconti dal titolo \"Doghouse Roses\". Nella sua carriera di autore, i suoi brani vennero cantati da interpreti famosi come Carl Perkins, Vince Gill e Steve Wariner. In particolare Carl Perkins incise il brano \"Mustang Wine\", che inizialmente era destinato ad essere interpretato da Elvis Presley. Non mancano diverse \"cover\" di brani da lui incisi proposte da artisti come Joan Baez, The Pretenders, The Proclaimers, The Highwaymen, Emmylou Harris e Johnny Cash.\nLa politica.\nFin dall'inizio della sua carriera, Steve Earle fu coinvolto in numerose cause politiche fin da quando, ancora un ragazzo, non poteva suonare nei bar per la sua giovane et\u00e0 e pertanto si esibiva nei \"coffeeshops\" frequentati dagli attivisti contro la Guerra del Vietnam. Questa esperienza gli lasci\u00f2 un segno importante e si impegn\u00f2 diverse volte contro le guerre, ultima in ordine di tempo la guerra in Iraq.\nUn'altra causa in cui si \u00e8 sempre impegnato molto, seguendo le orme della madre, attivista a sua volta, \u00e8 quella contro la pena di morte, alla quale ha dedicato numerosi brani della sua produzione, il pi\u00f9 noto dei quali \u00e8 \"Ellis Unit One\", inserito nella colonna sonora del film \"Dead Man Walking\" del 1995.\nNegli anni successivi l'impegno politico si \u00e8 ancor pi\u00f9 accentuato, creandogli anche qualche problema, come quando venne accusato di essere un simpatizzante del terrorismo, in particolare per il brano inserito nell'album \"Jerusalem\" e intitolato \"John Walker's Blues\", riguardante il cittadino americano John Walker Lindh, arrestato quale combattente a fianco dei Talebani. Earle rispose alle accuse dichiarando che simpatizzava per Lindh, non per i terroristi. Tra l'altro, la controversia sul suo atteggiamento in quel frangente non sembra avere danneggiato il suo successo di vendita.\nAltra particolarit\u00e0 fu l'uscita, deliberatamente avvenuta nel 2004 nel periodo delle elezioni presidenziali per sostenere il candidato democratico John Kerry contro George W. Bush, dell'album \"The Revolution Starts Now\", che contiene alcune canzoni che parlano della guerra in Iraq.\nBibliografia.\nIl primo libro di racconti di Steve Earle, \"Doghouse Roses\", \u00e8 stato pubblicato in Italia con il titolo \"Le Rose della Colpa\" e la traduzione di Matteo Colombo dalla casa editrice Meridiano Zero nel 2005.\nIl suo romanzo del 2011, \"Non uscir\u00f2 vivo da questo mondo\", \u00e8 stato pubblicato da Mondadori nel 2012 (traduzione di Martino Gozzi). L'edizione italiana \u00e8 uscita con il medesimo titolo dell'edizione originale (\"I'll never Get Out of This World Alive\")."}
{"id": "1190437", "revid": "767487", "url": "https://it.wikipedia.org/wiki?curid=1190437", "title": "Esca", "text": "Per esca si intende, nella pesca, il cibo reale o finto utilizzato per attirare le prede. Essa pu\u00f2 essere viva, morta o artificiale.\nEsca viva.\nLe esche vive sono quelle utilizzate maggiormente. Di solito sono bachi di mosca carnaria, lombrichi, coreani, americani (utilizzati per la pesca all'orata). I bachi di mosca carnaria sono molto utilizzati per la pesca leggera, sebbene abbiano il difetto che potrebbero, se abbandonati, diventare gli insetti finali e quindi proliferare.\nEsca morta.\nIl mais \u00e8 usato per la pesca alla carpa.\nPer pescare si utilizza molto frequentemente anche la frutta di cui le carpe sono molto ghiotte. La maggior parte dei pescatori di carpe oltre al mais utilizza l'uva.\nCon la frutta si possono catturare i cavedani, anche se questi ultimi preferiscono alcune paste composte di formaggi e ingredienti che emanano un intenso profumo, disponibili in commercio o realizzabili in fai da te.\nEsca artificiale.\nLe esche artificiali sono di vario tipo.\nCi sono le mosche per la pesca a mosca, i minnow come i noti Rapala per la pesca alla traina o a spinning, usati principalmente per pescare i lucci, i black bass, le grandi trote, i siluri, i lucioperca, gli aspi in acqua dolce, mentre in mare \u00e8 possibile pescare pesci come tonni, pesci serra, branzini o spigole.\nAltre esche pi\u00f9 \"antiche\" sono i cucchiaini, che possono essere rotanti o ondulanti e che tentano di attirare il pesce con lampi di luce, sfarfallio e vibrazioni che i pesci percepiscono con la linea laterale.\nAltre esche diffuse per i pesci predatori sono quelle artificiali in gomma siliconica (vermoni, \"grub, jig, shad, creature, craw\", ecc.).\nEsche particolari possono essere le \"boile\", delle \"palle\" costituite da farine, cereali, \"birdfood\", aromi, che come dice il nome vengono bollite per indurirsi e resistere all'attacco dei piccoli pesci e che servono per la pesca alla carpa oppure i nuovi tipi di polenta per pesci arricchiti di alcuni aromi."}
{"id": "1190439", "revid": "729019", "url": "https://it.wikipedia.org/wiki?curid=1190439", "title": "Zabdas", "text": "Alla morte di Settimio Odenato (266/267), la moglie Zenobia assunse il potere nel nome del figlio Vaballato, divenendo a tutti gli effetti sovrana e regina di Palmira; ella nomin\u00f2 allora Zabdas comandante supremo delle truppe palmirene, che guid\u00f2 alla conquista di numerosi territori.\nDi origine armena, Zabdas era un formidabile generale. Nel guidare il suo esercito, mostr\u00f2 notevole prodezza: era un \"cavallo-cavaliere\", infatti in pi\u00f9 occasioni pare che avrebbe camminato tre o quattro miglia assieme i suoi fanti, pur avendo a disposizione cavalli o carri.\nIl suo successo pi\u00f9 grande fu l'occupazione dell'Egitto romano.\nFu giustiziato al termine dell'assedio di Palmira, a Emesa, dove la regina Zenobia ed i suoi fedelissimi furono processati.\nCampagne di conquista.\nArabia e Giudea.\nNella primavera del 270 venne inviato da Zenobia nell'Arabia romana con l'esercito; il \"dux Arabiae\" Trassus, che comandava la Legio III \"Cyrenaica\", affront\u00f2 Zabdas nei pressi di Bostra, ma venne sconfitto e ucciso dal generale palmireno. Zabdas conquist\u00f2 e saccheggi\u00f2 la capitale provinciale, distruggendo il tempio di Zeus Ammone, cui erano devoti i legionari.\nMosse poi lungo la valle del Giordano, incontrando scarsa resistenza e attaccando probabilmente anche Petra. L'inizio della campagna aveva raggiunto lo scopo di conquistare la Giudea e l'Arabia.\nEgitto.\nNell'ottobre del 270 Zabdas e l'esercito palmireno, composto da uomini, erano ai confini orientali dell'Egitto; non \u00e8 chiaro se la notizia della morte dell'imperatore Claudio II il Gotico fosse giunta in oriente mentre Zabdas era ancora in Giudea, o se il generale palmireno fu fortunato, ma \u00e8 certo che colse il momento migliore per attaccare la provincia egiziana. La notizia della morte dell'imperatore si inser\u00ec infatti nella vita politica della provincia, divisa tra la fazione filo-romana e quella filo-palmirena; il capace prefetto d'Egitto Tenagino Probo era lontano con la flotta, per lottare contro i pirati. La fazione palmirena, guidata dall'ufficiale della guarnigione romana Timagene, si alle\u00f2 con Zabdas: le loro forze combinate ebbero la meglio sui contingenti romani della regione, aventi forze ammontanti a uomini.\nProbo ritorn\u00f2 in Egitto e riorganizz\u00f2 le forze romane, riconquistando Alessandria entro novembre e cacciando i Palmireni dal delta del Nilo. Zabdas, approfittando del sostegno popolare nella citt\u00e0, riusc\u00ec a riconquistare Alessandria, obbligando Probo a ritirarsi verso sud. Il generale romano si arrocc\u00f2 in una forte posizione difensiva nella citt\u00e0 di Babilonia egizia, dove venne raggiunto da Zabdas; Timagene guid\u00f2 un contingente palmireno alle spalle di Probo, che venne sconfitto e si suicid\u00f2. La vittoria di Zabdas fece entrare l'importante provincia dell'Egitto nel Regno di Palmira di Zenobia, che venne tenuto con un contingente di uomini.\nSiria e Asia minore.\nNella primavera del 271 Zenobia richiam\u00f2 Zabdas a Palmira e lo lanci\u00f2 alla conquista della Siria, in cui fu coadiuvato dal suo sottoposto Settimio Zabbai; il fatto che nell'agosto di quell'anno era gi\u00e0 tornato a Palmira (come testimoniato da due statue da loro dedicate a Odenato e Zenobia) suggerisce che la conquista della provincia fosse stata iniziata da Zabbai.\nZabdas condusse il suo esercito alla conquista dell'Asia Minore, tanto che in meno di un anno il Regno di Palmira acquis\u00ec i territori dell'Anatolia inclusa la Galazia. Unico territorio a resistergli fu Calcedonia, all'estremit\u00e0 nord-occidentale della penisola, che rimase in mano nemica dopo diversi tentativi, giocando poi un ruolo importante durante la riconquista di Aureliano.\nIl contrattacco dell'imperatore Aureliano.\nNel 270 divenne imperatore Aureliano, riconobbe a Zenobia riconosciuto il titolo di \"Augusta\" e di \"Regina d'Egitto\", le furono riconosciute pure le conquiste che ella aveva fatto a danno dello stessoImpero romano, anche perch\u00e9 Aureliano la riteneva un'ottima amministratrice di stati, ma, quando la regina cominci\u00f2 a presentarsi in pubblico avvolta in un manto purpureo, a battere monete con la propria effigie e quella del figlio, si allarm\u00f2 e ritenne di dover intervenire.\nNel 271, risolti i problemi che aveva in Italia, Aureliano decise di ristabilire il controllo romano sulle varie regioni, cominciando dal regno di Palmira.\nRiconquista dell'Egitto e dell'Asia Minore.\nLe province di Bitinia ed Egitto, conquistate nemmeno due anni prima da Zenobia, furono riconquistate quasi senza colpo ferire; in Egitto vi fu qualche resistenza palmirena pi\u00f9 consistente, guidata del generale Timagene, che fu sconfitto nel 272 dal braccio destro di Aureliano, Probo.\nAureliano ridusse in sua obbedienza senza incontrare particolare resistenza la provincia di Bitinia e prese Ancyra e Tyana, quest'ultima per tradimento. Zenobia intim\u00f2 il generale Zabdas a ritirarsi verso la Siria, cuore del dominio palmireno, dove, secondo i calcoli della regina, sarebbe stato pi\u00f9 facile respingere l'imperatore romano. Il generale palmireno abbandon\u00f2 cos\u00ec Tyana al suo destino. Aureliano fu clemente con la citt\u00e0 di Tyana risparmiando gli abitanti e giustiziando il traditore che gli aveva aperto le porte. Poich\u00e9 Aureliano, durante l'assedio, irato dalla resistenza della citt\u00e0 aveva giurato che non lasciar vivo in essa un cane dopo la sua presa, l'esercito romano chiese all'Imperatore il permesso di saccheggiare la citt\u00e0 e sterminare la popolazione. Aureliano rispose: \nDopodich\u00e9 l'esercito, deluso dal bottino sfumato, obbed\u00ec senza esitare. Secondo la leggenda la clemenza di Aureliano nei confronti degli abitanti sarebbe dovuta a un'apparizione in sogno del filosofo Apollonio di Tiana che gli disse in latino:\nZenobia nel frattempo preparava un possente esercito e lo poneva sotto il comando di Zabdas, colui che aveva conquistato l'Egitto per conto del regno di Palmira.\nL'avanzata di Aureliano continu\u00f2 senza incontrare particolare resistenza fino appunto in Siria, dove Zabdas lo stava aspettando con il suo esercito.\nBattaglia di Immae.\nLe truppe di Palmira, al comando del generale Zabdas e composte dai resti di almeno due legioni romane, gli arcieri palmireni e la cavalleria pesante (i \"clibanarii\" simili al Catafratto persiano), che erano state radunate ad Antiochia, si mossero allora incontro all'imperatore, che fu intercettato sulle rive dell'Oronte, dove avvenne la Battaglia di Immae. Qui Aureliano, che in passato era stato comandante di cavalleria, al primo attacco dei \"climbanarii\" ordin\u00f2 alla sua cavalleria leggera di arretrare e farsi inseguire sino a quando i cavalli del nemico, appesantiti dalla propria corazza e da quella del cavaliere, furono esausti; allora la cavalleria di Aureliano si arrest\u00f2 e mise in fuga i clibanarii, mentre la sua fanteria, attraversato l'Oronte, attacc\u00f2 sul fianco le truppe di Zabdas che cos\u00ec subirono una sconfitta completa. Egli si ritir\u00f2 quindi entro le mura di Antiochia.\nDentro Antiochia Zenobia e il suo generale si trovarono di fronte ad un dilemma: non potevano dichiarare di aver perso, perch\u00e9 c'era il rischio di una rivolta della popolazione siriana in sostegno del vittorioso Aureliano. Allora Zabdas escogit\u00f2 uno stratagemma: contando sul fatto che dalla citt\u00e0 si erano visti la fuga della cavalleria romana e l'inseguimento di quella palmirena, ma non la sconfitta di quest'ultima avvenuta nei pressi di \"Immae\", trov\u00f2 un uomo che assomigliasse ad Aureliano, lo rivest\u00ec di paramenti imperiali, e lo trascin\u00f2 per le vie di Antiochia celebrando la cattura dell'imperatore. Nottetempo, Zenobia e il suo generale lasciarono la citt\u00e0, portando l'esercito, meno un contingente di arcieri posto su di un'altura che dominava il sobborgo meridionale di Dafne, verso Emesa (Homs).\nPoi Zenobia e Zabdas, dopo aver lasciato una piccola guarnigione nel presidio fortificato di Dafne, di notte, si ritirarono da Antiochia dirigendosi a Emesa, per poter raccogliere un secondo esercito per fermare Aureliano.\nAureliano il giorno dopo la battaglia giunse ad Antiochia dove trov\u00f2 la citt\u00e0 quasi deserta: infatti la maggior parte degli abitanti, spaventati dall'arrivo dell'esercito romano, era scappata seguendo le truppe di Zenobia e Zabdas.\nBattaglia di Emesa.\nAureliano, accortosene, provvide subito a far ripopolare la citt\u00e0 convincendo i cittadini fuggiti a tornare con la promessa che non sarebbe stato torto loro un capello, dato che erano stati costretti a obbedire all'usurpatrice per necessit\u00e0 e non per volont\u00e0. Zenobia, lasciando Antiochia, aveva lasciato su una collina che dominava il borgo di Dafne un drappello di arcieri in modo da trattenere Aureliano il pi\u00f9 possibile ad Antiochia e per darle pi\u00f9 tempo per riorganizzarsi e allestire un esercito in grado di battersi alla pari con quello di Aureliano. Queste vennero comunque sconfitte dall'Imperatore, che, dopo aver lasciato Antiochia, sottomise le citt\u00e0 di Apamea, Larissa e Aretusa, che gli aprirono spontaneamente le porte.\nGiunto a Emesa, affront\u00f2 ivi le truppe palmirene, guidate da Zenobia in persona e dal suo \"generalissimo\" Zabdas, che ammontavano a uomini. Nonostante la superiorit\u00e0 della cavalleria palmirena, pi\u00f9 numerosa di quella romana, Aureliano, che aveva ricevuto i rinforzi di truppe mesopotamiche, siriane, fenicie e palestinesi, disertori dell'esercito palmireno, riport\u00f2 sull'usurpatrice una nuova vittoria.\nI Palmireni fuggirono quindi disordinatamente e nella loro fuga calpestavano i loro stessi commilitoni ed erano uccisi dalle cariche della fanteria romana. La pianura al termine della battaglia era un'autentica carneficina tra uomini e cavalli. Quelli che avevano potuto fuggire tra i Palmireni, raggiunsero la citt\u00e0 di Emesa.\nZenobia, dopo la terza disastrosa sconfitta, decise di ritirarsi da Emesa e fuggire fino a Palmira, dove avrebbe organizzato l'ultima resistenza. La repentina fuga non le permise per\u00f2 di recuperare il tesoro che aveva nascosto in citt\u00e0. Aureliano, informato della fuga di Zenobia, entr\u00f2 in Emesa, accolto con favore dai suoi cittadini e qui trov\u00f2 il tesoro abbandonato dalla regina ribelle. Questa sconfitta fu particolarmente dolorosa per Zenobia: senza il tesoro reale di Palmira la regina non aveva pi\u00f9 i mezzi poter allestire truppe adeguate, in grado di opporsi a Roma.\nEntrato in Emesa, ordin\u00f2 che venisse costruito un nuovo tempio, dedicato al dio Sol Invictus.\nAssedio di Palmira.\nZenobia, assieme a Zabdas e qualche manipoli di soldati, aiutata nella fuga dai nomadi del deserto che attaccarono Aureliano si ritir\u00f2 a Palmira, preparandosi a sostenere un assedio, sperando nell'arrivo degli aiuti persiani che furono si inviati, ma furono relativamente esigui; troppo scarsi per poter salvare il Regno di Palmira dal suo destino.\nZenobia si prepar\u00f2 a resistere, con le poche truppe che le restavano, all'assedio di Palmira che presto Aureliano avrebbe intrapreso. L'Imperatore intanto mand\u00f2 Probo a soggiogare l'Egitto, difeso da un contingente di circa palmireni al comando del generale filo-palmireno Timagene, che fu in breve sconfitto. Dall'Egitto Probo punt\u00f2 velocemente verso Palmira per dar man forte ad Aureliano.\nAttraversando il deserto per giungere a Palmira il pi\u00f9 velocemente possibile, per impedire a Zabdas di rinforzare ulteriormente le gi\u00e0 poderose difese della citt\u00e0, dovette affrontare le bande di predoni siriano-arabi, alleate di Zenobia, che nel corso di un'imboscata, riuscirono a ferirlo. Aureliano non demorse e si present\u00f2 col suo esercito davanti alle mura della citt\u00e0 nemica ed inizi\u00f2 dunque l'assedio di Palmira, incerto tuttavia della protezione degli Dei e dell'esito dell'assedio. \nSaggiamente, anche per far terminare pi\u00f9 velocemente le sofferenze dei suoi soldati, decise di proporre a Zenobia una resa molto vantaggiosa: \nLa regina, inaspettatamente, non volle aderire alla proposta dell'imperatore romano; fece scrivere una risposta dal suo pi\u00f9 illustre consigliere, il filosofo Cassio Longino, nel quale rifiut\u00f2 la resa in maniera sprezzante ed obblig\u00f2 cos\u00ec Aureliano ad assediare Palmira; facendo intendere che elle mai si sarebbe piegata ai romani. L'imperatore fu costretto a mantenere l'assedio e a impegnarsi con risolutezza contro le trib\u00f9 del deserto che vennero sottomesse, o con le armi, o col denaro (alcune trib\u00f9 ebbero il lucroso compito di approvvigionare l'esercito imperiale).\nLa regina sperava che la fame e la sete (l'oasi della citt\u00e0 era ancora totalmente sotto il controllo dell'esercito palmireno) avrebbe costretto i Romani ad abbandonare l'assedio. In pi\u00f9 ella credeva (in vano) che avrebbe ricevuto grandi aiuti dai Persiani. Ma il re sasanide Sapore I, vincitore varie volte in passato sulle legioni romane, era morto proprio in quei giorni e dalla Persia furono inviati solo piccoli aiuti che furono per\u00f2 facilmente intercettati e vinti dalle legioni romane.\nDalla Siria arrivavano regolarmente convogli e ben presto Probo, fresco della riconquista dell'Egitto, raggiunse il suo imperatore a Palmira e gli diede gran rinforzo nell'assedio. Nonostante tutto i soldati e le mura di Palmira continuavano a resistere ad ogni tentativo di espugnazione.\nCattura di Zenobia, resa di Zabdas e vittoria di Aureliano.\nMentre Palmira era sotto assedio, la regina e il Consiglio cittadino pensarono di inviare un'ambasceria, guidata da Zenobia in persona, presso il re persiano Sapore I (ignorando che questi fosse deceduto in quei frangenti), con lo scopo di ricevere rinforzi e salvare cos\u00ec il Regno di Palmira. Zenobia decise allora di salire sul pi\u00f9 veloce dei suoi dromedari, assieme al figlioletto, e di tentare di raggiungere il regno dei Sassanidi ma, a sessanta miglia da Palmira, venne raggiunta e catturata dall'Imperatore poco prima che attraversasse l'Eufrate.\nCon la regina catturata e gran parte dell'esercito annientato e stremato, il generale Zabdas consegn\u00f2 la citt\u00e0 ai romani sul finire del 272; il Regno di Palmira era stato sottomesso, senza che l'oasi e la citt\u00e0 avessero subito alcuna violenza. Le province orientali riconobbero di nuovo l'autorit\u00e0 di Aureliano. Quando l'Imperatore ricevette la prigioniera Zenobia, le chiese per quale motivo lei avesse osato ribellarsi agli Imperatori romani, e lei rispose: \nSuccessivamente la regina ed i suoi fedelissimi raggiunsero in catene Emesa per essere processati.\nElla, timorosa per la sua vita (l'esercito romano aveva infatti chiesto che fosse giustiziata), fece ricadere la colpa della sua ribellione ai suoi consiglieri, che con i loro consigli avevano influenzato le sue decisioni, essendo ella una femmina (sesso debole) e dunque facilmente influenzabile.\nNe fece le spese un certo Longino, segretario di Zenobia, reo di aver scritto la lettera con cui Zenobia aveva rifiutato la resa, e punito con la morte.\nAssieme al filosofo Cassio Longino, molti altri funzionari di Zenobia come il sofista Callinico e lo stesso generale Zabdas furono condannati a morte, ma la stessa ebbe salva la vita e fu portata come prigioniera a Roma."}
{"id": "1190441", "revid": "1343586", "url": "https://it.wikipedia.org/wiki?curid=1190441", "title": "Idrocefalo", "text": "L'idrocefalo \u00e8 una condizione in cui si ha un accumulo di liquido cefalorachidiano a livello dei ventricoli cerebrali che si dilatano. La complicanza \u00e8 l'ipertensione intracranica che causa danni al tessuto cerebrale.\nL'idrocefalia \u00e8 quindi un versamento di liquido cefalorachidiano in eccesso esclusivamente all'interno delle cavit\u00e0 ventricolari (idrocefalo non comunicante) o nei ventricoli e nell'intero spazio subaracnoideo (idrocefalo comunicante). In caso l'idrocefalo si sviluppi in un neonato, in un lattante o comunque prima della saldatura fisiologica delle suture craniche, verr\u00e0 a configurarsi un quadro di macrocefalia.\nValori normali di liquor vanno da 150 a 200\u00a0ml. Vengono prodotti dai plessi corioidei nei ventricoli cerebrali (in particolare nei laterali, ma anche nel III e IV ventricolo) circa 350\u2014450\u00a0ml di liquido al giorno, garantendo in condizioni normali un abbondante ricambio.\nClinica.\nl'idrocefalo si sospetta quando ci si trova difronte a macrocrania, ipertensione endocranica, una storia precedente meningite o una storia di prematurit\u00e0.\nLe caratteristiche principali dell'idrocefalo nel neonato sono:\nLa configurazione dei ventricoli dipende anche dall'et\u00e0 di insorgenza dell'idrocefalo. Ad esempio se un idrocefalo esordisce in epoca prenatale si avr\u00e0 una caratteristica dilatazione dei corni occipitali, dovuta alla maggiore compliance di questa zona del cervello.\nCause.\nL'idrocefalo si verifica per tre cause principalmente:\nNel primo caso si chiama idrocefalo \"ipersecretivo \"o\" comunicante\", frequente nei bambini causato da carcinomi o papillomi dei plessi coroidei.\nNel secondo caso si chiama idrocefalo \"ostruttivo\" da malformazioni.\nNel terzo caso si chiama idrocefalo \"ostruttivo \"o\" non comunicante\" principalmente da emorragie o processi infettivi.\nEntrando nello specifico nel neonato pu\u00f2 essere causato da malformazioni congenite: \nAccertamenti diagnostici.\nGli accertamenti che vanno fatti sono:\nEvoluzione.\nNon sempre la dilatazione ventricolare, riscontrata in feti in gravidanza, progredisce verso l'idrocefalo, infatti:"}
{"id": "1190445", "revid": "1126209", "url": "https://it.wikipedia.org/wiki?curid=1190445", "title": "Sedum acre", "text": "La Borracina acre (nome scientifico Sedum acre L.) \u00e8 una piccola pianta carnoso - succulenta di aspetto erbaceo, strisciante, perenne e sempreverde appartenente alla famiglia delle Crassulaceae.\nSistematica.\nLa sistemazione del genere \" Sedum \" non \u00e8 concorde in tutti gli autori. Infatti il Sistema Cronquist assegna la famiglia delle Crassulaceae all'ordine Rosales mentre la moderna classificazione APG la colloca nell'ordine Saxifragales. E rimane controversa anche la sistemazione dello stesso genere nella classe delle Crassulaceae.\nIl numero di specie del genere \" Sedum \" \u00e8 abbastanza ampio: circa 140 elementi; un po' sparsi per tutto l'emisfero boreale. In Italia se ne contano 34 le specie spontanee di questo genere.\nVariet\u00e0.\nA volte si trovano popolazioni senza sapore (non acre) oppure con fusti pi\u00f9 alti (oltre 15\u00a0cm); i petali possono essere colorati di giallo pallido e lunghi fino a tre volte i sepali. Queste molteplici variet\u00e0 sono sempre dovute a popolazioni citogeneticamente varie (popolazioni diploidi 2n=40 oppure popolazioni tetraploidi 2n=80). Come documentazione di quanto detto elenchiamo alcune sottospecie e/o varianti:\nEtimologia.\nIl nome del genere (\u201cSedum\u201d) definito come molti altri da Linneo potrebbe derivare dal verbo di radice latina \u201csedeo\u201d = \u201cio mi siedo\u201d per il tipo di fusto prostrato oppure anche (secondo altre dizioni) da \u201csedare\u201d, \u201ccalmare\u201d in riferimento ad alcune propriet\u00e0 della pianta.\nIl nome della specie (\u201cAcre\u201d) deriva dal sapore che \u00e8 appunto acre.\nMorfologia.\nLa forma biologica \u00e8 camefita succulenta (Ch succ): sono piante che frequentano ambienti piuttosto aridi, con gemme perennanti radenti il suolo (disposte ad una altezza non maggiore di 20\u00a0cm) e con organi (fusti, foglie e fiori) adatti a conservare l'acqua.\nIl \"Sedun acre\" \u00e8 una pianta a foglie succulente quindi caratterizzata da una grande abbondanza di tessuti acquiferi e da un basso numero di stomi (per ridurre al minimo l'evaporazione dei liquidi) e una spessa cuticola fogliare: riesce cos\u00ec ad ottimizzare il consumo di acqua e a farne copiosa riserva nei suoi organi interni.\nRadici.\nLe radici sono superficiali e sottili prodotte da stoloni. La pianta si strappa facilmente dal terreno.\nFusto.\nIl fusto \u00e8 esile a volte prostrato (se porta solo foglie) e a volte ascendente (se all'apice porta l'infiorescenza). Se il fusto \u00e8 sterile allora \u00e8 fittamente foglioso (con struttura embricata) ed \u00e8 persistente, mentre se \u00e8 fertile (con fiori) le foglie sono distanziate e si secca durante la stagione fredda (o generalmente dopo l'antesi). Spesso la pianta forma un esteso tappeto (o cuscinetto) in quanto i fusti possono essere anche direttamente radicati. Altezza: da 5 a 15\u00a0cm.\nFoglie.\nLe foglie sono glabre, carnose e sessili. Sono disposte a spirale embricata molto regolarmente e in modo alterno sul fusto. La forma \u00e8 ovale (pagina superiore piana, quella inferiore convessa), arrotondata alla base (parzialmente amplessicaule) e ottusa all'apice. Larghezza: 2\u00a0mm; lunghezza: 3 \u2013 6\u00a0mm. Il sapore \u00e8 lievemente pepato.\nInfiorescenza.\nI fiori sono raccolti in corte spighe cimose composta da 1 \u2013 3 fiori quasi sessili (subsessili).\nFiori.\nI fiori sono pentameri, ermafroditi, attinomorfi e dialipetali.\nFrutti.\nIl frutto consiste in 5 follicoli eretti (lunghezza 3\u20135\u00a0mm) e sono disposti a stella le cui punte a maturit\u00e0 si aprono per far uscire i semi di forma ovale.\nQuesto perch\u00e9 l'ovario durante la crescita forma una stella.\nDistribuzione e habitat.\nL'origine della pianta \u00e8 Europea- Caucasica. Si trova anche in Africa settentrionale e in Asia.\nIn Italia vegeta in prevalenza nelle regioni settentrionali. Meno frequente nel Meridione e isole.\nFacilmente cresce sui muri, greti, rupi e luoghi rocciosi.\nDiffusione altitudinale: 0\u00a0\u2013 2000 .\nUsi.\nFarmacia.\nLe parti che si usano sono i fiori e le foglie.\nCucina.\nPer il contenuto di alcaloidi tossici si sconsiglia l'uso in cucina.\nGiardinaggio.\nSpesso \u00e8 coltivata nei giardini rocciosi come pianta mellifera."}
{"id": "1190446", "revid": "29244", "url": "https://it.wikipedia.org/wiki?curid=1190446", "title": "Borracina acre", "text": ""}
{"id": "1190447", "revid": "22475", "url": "https://it.wikipedia.org/wiki?curid=1190447", "title": "Erba pignola", "text": "Erba pignola \u00e8 il nome volgare di alcune piante del genere Sedum:"}
{"id": "1190448", "revid": "29244", "url": "https://it.wikipedia.org/wiki?curid=1190448", "title": "Pepe dei muri", "text": ""}
{"id": "1190449", "revid": "57342", "url": "https://it.wikipedia.org/wiki?curid=1190449", "title": "Grand Cherokee", "text": ""}
{"id": "1190450", "revid": "120829569", "url": "https://it.wikipedia.org/wiki?curid=1190450", "title": "Regola di Mason", "text": "La regola di Mason viene impiegata per il calcolo della funzione di trasferimento di un sistema, rappresentato mediante un diagramma di flusso. Deve il suo nome a Samuel Jefferson Mason. La formula \u00e8 la seguente:\ndove:"}
{"id": "1190451", "revid": "764447", "url": "https://it.wikipedia.org/wiki?curid=1190451", "title": "Kenny Baker", "text": "Carriera.\nEra famoso per il suo \"ruolo\" di R2-D2 (o C1-P8 nella versione italiana) nella saga di \"Guerre stellari\", del regista George Lucas. Quando Lucas lo ingaggi\u00f2 per interpretare la parte di R2-D2 Baker lavorava come intrattenitore al circo e al cabaret con l'animatore Jack Purvis.\nBaker, alto , appare, infatti, in 6 dei 9 film della saga, in quanto nel terzo episodio della trilogia prequel, ', non prese parte alle riprese del film per questioni di salute ma Lucas volle comunque inserirlo tra i crediti. Ne \"Il ritorno dello Jedi\", oltre al ruolo del piccolo droide interpreta anche l'Ewok Paploo. Avrebbe dovuto interpretare un altro Ewok, Wicket W. Warrick, ma non pot\u00e9 in quanto il giorno delle riprese stava male, e fu sostituito da Warwick Davis. Baker \u00e8 nuovamente accreditato come R2-D2 anche in ' (questa volta come consulente), senza aver mai preso parte fisicamente alle riprese. Il film diretto da J. J. Abrams \u00e8 uscito nelle sale nel dicembre 2015.\nAppare anche in altri film, come \"The Elephant Man\", \"I banditi del tempo\" (con Jack Purvis), \"Amadeus\", \"Labyrinth - Dove tutto \u00e8 possibile\" e \"Willow\". Verso la fine degli anni novanta, Baker intraprese una breve carriera a teatro partecipando ad alcune commedie. Occasionalmente si \u00e8 cimentato anche come musicista. Nel luglio del 1997, ad esempio, suon\u00f2 l'armonica a bocca con la James Coutts Scottish Dance Band.\n\u00c8 morto il 13 agosto 2016 a Manchester dopo una lunga malattia."}
{"id": "1190453", "revid": "3115", "url": "https://it.wikipedia.org/wiki?curid=1190453", "title": "Nomentana (traghetto)", "text": "La Nomentana era una nave traghetto della classe \"Strade Consolari Romane\", appartenuta alla Tirrenia di Navigazione S.p.A. (poi Tirrenia - Compagnia Italiana di Navigazione) dal 1980 al 2013.\nCaratteristiche.\nLa \"Nomentana\" faceva parte della classe \"Strade Consolari Romane\", una serie di sei unit\u00e0 gemelle costruite tra il 1979 ed il 1981 per la Tirrenia di Navigazione. Al varo aveva una lunghezza di 136 metri e una stazza lorda di 9485 tonnellate, poteva trasportare circa mille passeggeri e 470 autovetture e raggiungeva una velocit\u00e0 di crociera di 20 nodi. Il grande incremento del traffico turistico verso la Sardegna avvenuto negli anni ottanta spinse la Tirrenia a sottoporre la \"Nomentana\" e le gemelle ad un intervento di allungamento per aumentarne la capacit\u00e0 di carico. Nell'inverno tra il 1986 ed il 1987 la nave fu allungata con un troncone di 12 metri e alzata di un ponte, raggiungendo una lunghezza di 148 metri e una stazza lorda di 12523 tonnellate. Questo intervento quasi raddoppi\u00f2 la capacit\u00e0 passeggeri, portando il numero di vetture trasportabili a 610.\nNel 1992 la \"Nomentana\" fu sottoposta ad un'ulteriore trasformazione ai cantieri navali INMA di La Spezia, dove fu alzata di altri due ponti. Per bilanciare il grande aumento di altezza alla nave furono aggiunti delle controcarene laterali, ma le modifiche, pur incrementando la capacit\u00e0 dell'unit\u00e0 a 2280 passeggeri e 650 autovetture ed aumentando notevolmente il numero di posti letto a bordo, caus\u00f2 una cospicua riduzione della velocit\u00e0 di servizio, che si ridusse a meno di 17 nodi, e rese la nave soggetta all'effetto vela per via della grande superficie laterale esposta al vento, riducendone stabilit\u00e0 e manovrabilit\u00e0. Per questi motivi solo \"Aurelia\" e \"Clodia\" furono sottoposte a questo secondo intervento, mentre \"Domiziana\", \"Flaminia\" ed \"Emilia\" mantennero la configurazione assunta dopo la prima trasformazione.\nNel gennaio 2004 la \"Nomentana\" entr\u00f2 in cantiere a Palermo per degli estesi lavori di ristrutturazione, che avevano lo scopo di portare le strutture alberghiere della nave al livello di quelle delle unit\u00e0 pi\u00f9 recenti della flotta Tirrenia. Tutte le cabine dei ponti superiori furono convertite in cabine di prima classe con servizi interni, l'area soggiorno bar del ponte 11 fu eliminata per fare posto ad altre cabine, mentre nel ponte copertino rimasero le cabine di seconda classe senza servizi esattamente come nella costruzione originale.\nLa \"Nomentana\" disponeva dei servizi di reception, bar, cinema, saletta lettura/gioco carte, sala giochi, negozio, infermeria, canile, ristorante, self service, 414 cabine di cui 295 di prima classe e 119 di seconda, per un totale di 1360 posti letto, e di due scale mobili per l'imbarco rapido dei passeggeri senza auto al seguito.\nLa nave era strutturata su 11 ponti, cos\u00ec distribuiti:\nServizio.\nLa \"Nomentana\" fu varata l'8 marzo 1979 al cantiere navale di Castellammare di Stabia, venendo consegnata alla Tirrenia il 26 settembre 1980.\nIl traghetto negli anni ha servito diverse linee della rete Tirrenia, ma prevalentemente \u00e8 stata in servizio sulle rotte Porto Torres - Genova, Olbia - Civitavecchia, Olbia - Genova e sulla tratta Cagliari - Arbatax - Civitavecchia. A partire dal febbraio 2012 la nave fu posta temporaneamente in servizio tra Napoli e Palermo, in attesa del rientro in servizio della \"Vincenzo Florio\" e ad aprile tra Civitavecchia e Olbia in sostituzione della Sharden. Nel maggio 2012 la nave ha servito la rotta Napoli - Palermo in sostituzione della Raffaele Rubattino che \u00e8 stata a sua volta spostata sulla Civitavecchia - Olbia in sostituzione della Sharden, per poi tornare sulla tradizionale rotta tra Civitavecchia e il capoluogo sardo. A fine luglio, in seguito all'entrata in servizio delle pi\u00f9 moderne \"Amsicora\" e \"Bonaria\" la \"Nomentana\" fu posta in disarmo nel porto di Trapani. Nel febbraio 2013 la nave fu venduta per la demolizione in India, cambiando il nome in \"Nomt\" e partendo per l'ultimo viaggio a fine marzo.\nOrigine del nome.\nCome le altre navi della classe la \"Nomentana\" prende il nome da una strada consolare romana, in questo caso la Via Nomentana.\nCuriosit\u00e0.\nNel 1993 il traghetto \"Nomentana\" \u00e8 apparso nella scena finale del film diretto da Ricky Tognazzi \"La scorta\" dove il protagonista il magistrato Michele De Francesco, interpretato da Carlo Cecchi, lascia la Sicilia a bordo della nave e la sua scorta assiste alla sua partenza dalla banchina. In realt\u00e0 la scena \u00e8 stata girata nel porto laziale di Civitavecchia."}
{"id": "1190461", "revid": "2057018", "url": "https://it.wikipedia.org/wiki?curid=1190461", "title": "Koninklijke Beerschot Antwerpse Club", "text": "Il K. Beerschot A.C. (nome completo \"Koninklijke Beerschot Antwerpse Club\"), chiamato comunemente Beerschot AC o solo Beerschot, e noto in passato come Germinal Beerschot, \u00e8 stata una societ\u00e0 calcistica belga con sede ad Anversa.\nIl club nasce come Germinal Ekeren nel 1920 a Ekeren, vicino ad Anversa. Successivamente, nel 1999 il club si unisce al Beerschot VAC, storico club di Anversa in passato vincitore di sette titoli belgi e due Coppe nazionali, e va a giocare nello Stadio Olimpico di Anversa.\nNel 2013 il club viene dichiarato fallito per bancarotta.\nStoria.\nIl Beerschot AC.\nNel 1900 viene fondato ad Anversa il \"Beerschot Athletic Club\", che conquista il primo titolo nel campionato 1922; a questo seguono altri titoli, nel 1924, 1925 quando la societ\u00e0 cambia nome in \"Royal Beerschot Athletic Club\", nel 1926 e nel 1928. Nel 1938 e nel 1939 arrivano altri due successi in campionato, che portano a sette il numero totale dei titoli conquistati dal Beerschot. Nel 1971 arriva anche il primo successo in Coppa del Belgio, a cui segue il secondo nel 1979. Dopo due stagioni, per\u00f2, il Beerschot retrocede in seconda divisione; pur tornato immediatamente al livello superiore, la squadra trascorre gli anni ottanta lontano dal vertice, disputando l'ultimo campionato in massima serie nella stagione 1990-1991. Gli anni novanta sono infine trascorsi tra la seconda e la terza divisione.\nIl Germinal Ekeren.\nNel 1920 viene fondato a Ekeren, un sobborgo di Anversa dove si tennero le Olimpiadi del 1920, il \"Germinal Ekeren\", e adotta come colori il giallo e il rosso. Il club viene registrato alla Federcalcio belga solo il 30 luglio 1942, e ottiene la matricola numero 3530. Nel 1971 viene aggiunto al nome il prefisso \"Koninklijk\", che significa \"Reale\" in fiammingo.\nIl Germinal Ekeren disputa il primo campionato in massima serie nella stagione 1989-1990; questo viene concluso al tredicesimo posto. L'anno successivo arriva invece un quinto posto, che fa partecipare per la prima volta la squadra alla Coppa UEFA; qui i belgi vengono per\u00f2 eliminati al primo turno dal Celtic.\nLa squadra conquista un buon terzo posto nel campionato 1995-1996, che permette al Germinal Ekeren di partecipare nuovamente alla Coppa UEFA. Il cammino nella manifestazione si arresta nuovamente al primo turno dopo aver incontrato il Grazer AK, ma al termine della stagione la squadra conquista il suo primo trofeo, la Coppa del Belgio, conquistata sconfiggendo l'Anderlecht ai tempi supplementari. Una nuova partecipazione alle competizioni europee avviene quindi nella Coppa delle Coppe 1997-1998: il Germinal Ekeren elimina la Stella Rossa nei sedicesimi, prima di essere a sua volta eliminato dallo Stoccarda negli ottavi.\nIl Germinal Ekeren conclude la stagione 1997-1998 con un nuovo terzo posto in campionato, e ottiene una nuova partecipazione alla Coppa UEFA. Tuttavia nel 1999 la societ\u00e0 si unisce al \"Beerschot\" in seguito alla bancarotta di questi ultimi, decisione presa sia a causa della scarsa affluenza di pubblico sia alla scarsa possibilit\u00e0 di espansione a Ekeren.\nIl Germinal Beerschot.\nLa nuova squadra, denominata \"K.F.C. Germinal Beerschot Antwerpen\", mantiene la matricola del Germinal Ekeren per continuare a giocare in Division I, ma si trasferisce nello Stadio Olimpico di Anversa, lo stadio del Beerschot.\nIl Germinal Beerschot conquista nel 2005 la Coppa del Belgio sconfiggendo in finale il Bruges, e si assicura cos\u00ec un posto nella Coppa UEFA 2005-2006; qui termina nuovamente il cammino nel primo turno, eliminato dall'Olympique Marsiglia ai calci di rigore. Nelle due successive edizioni del campionato belga il capocannoniere \u00e8 un giocatore della squadra, prima Tosin Dosunmu, poi Fran\u00e7ois Sterchele.\nInfine il 15 maggio 2011 la societ\u00e0 cambia il nome in \"Koninklijke Beerschot Antwerpse Club\", mentre al termine del campionato 2012-2013 la squadra retrocede in Tweede klasse, perdendo lo spareggio con il . In seguito alla retrocessione, il club dichiara bancarotta e viene rimosso da ogni competizione: nel giugno 2013 si unisce al K.F.C. Olympic Wilrijk facendo nascere il \"F.C. Beerschot Wilrijk\", societ\u00e0 che mantiene la matricola numero 155."}
{"id": "1190462", "revid": "804", "url": "https://it.wikipedia.org/wiki?curid=1190462", "title": "Sambucus nigra", "text": "Il sambuco comune (Sambucus nigra L.) \u00e8 una pianta angiosperma dicotiledone appartenente, secondo la Classificazione APG III, alla famiglia delle Adoxaceae e al genere \"Sambucus\". \u00c8 una specie molto diffusa in Italia, dalla pianura fino a 1400 metri di quota, soprattutto negli ambienti ruderali (rive, strade, ferrovie...), nei boschi umidi e sulle rive dei corsi d'acqua. Per le propriet\u00e0 benefiche dei suoi fiori e delle sue bacche, il sambuco trova largo impiego nella fitoterapia.\nDescrizione.\nPortamento.\nIl sambuco \u00e8 un arbusto legnoso e perenne, caducifoglie e latifoglie, alto fino a 6 metri. Il tronco ha una scorza grigio-bruna e verrucosa, mentre i rami sono opposti, ricadenti e con midollo chiaro. Fiorisce in aprile-maggio e fruttifica in luglio-agosto.\nFoglie.\nI rami portano delle foglie di colore verde brillante o scuro, imparipennate con margine dentato-seghettato; le foglie sono a loro volta composte da cinque foglioline ovate-lanceolate con margini profondamente seghettati o dentellati e apice acuminato, della lunghezza variabile tra i 10 e i 30 centimetri. La fillotassi \u00e8 opposta.\nFiori.\nI fiori sono ermafroditi e portati in infiorescenze (corimbi) molto vistose, color bianco panna, larghe 10\u201323\u00a0cm. I singoli fiori sono formati da 5 petali fusi alla base (fiori gamopetali), calice anch'esso gamesepalo, ovario infero, 4 stami sporgenti. Per l'intenso profumo, i fiori attirano api e altri insetti pronubi.\nFrutti.\nI frutti sono delle bacche nerastre, lucide. I semi sono 2 o 3 per ogni bacca, lucidi e di colore nero-violaceo.\nUsi.\nFitoterapia.\nIl sambuco presenta propriet\u00e0 medicinali-erboristiche riscontrabili nei frutti e nei fiori. Estratti da corteccia, foglie, fiori, frutti e radici erano usati nel trattamento di bronchiti, tosse, infezioni del sistema respiratorio superiore e febbre. Un piccolo (N=60) trial clinico pubblicato nel 2004 ha mostrato una riduzione della durata e della gravit\u00e0 dei sintomi para-influenzali in pazienti che assumevano un estratto di sambuco. Viene utilizzato in erboristeria per le sue propriet\u00e0 diuretiche, diaforetiche, antinevralgiche, emollienti, lassative, antifibrillanti, emetiche, antireumatiche, depurative e leggermente antinfiammatorie, nonch\u00e9 per la secrezione bronchiale. \u00c8 consigliato anche per raffreddore comune, infezione delle vie respiratorie, tosse, faringite, bronchite, rinite, stitichezza o stipsi, emorroidi, aritmia, infezione o infiammazione delle vie urogenitali, cistite, uretrite, calcolosi delle vie urinarie, edema da ritenzione, reumatismi, gotta (aiuta ad eliminare l'acido urico), problemi della pelle, dermatosi, eruzione cutanea, nevralgia, epilessia, necessit\u00e0 di depurare l\u2019organismo. Tra gli organi principali sui quali ha effetto benefico vi sono cuore, reni, cavo orale, intestino, stomaco, apparato urinario, fegato e sistema immunitario.\nControindicazioni.\nA parte i frutti e i fiori, che hanno in genere effetti benefici, tutto il resto della pianta (foglie e semi compresi) \u00e8 velenoso poich\u00e9 contiene il glicoside sambunigrina (C14H17NO6, Numero CAS 99-19-4). L'assunzione di sambuco pu\u00f2 influire sull\u2019attivit\u00e0 dei farmaci immunosoppressori perch\u00e9 pu\u00f2 aumentare l\u2019attivit\u00e0 del sistema immunitario, si consiglia quindi di rivolgersi al proprio medico curante per valutarne la compatibilit\u00e0. L'applicazione sulla pelle di foglie e fiori freschi provoca violente irritazioni ed eritemi."}
{"id": "1190464", "revid": "293377", "url": "https://it.wikipedia.org/wiki?curid=1190464", "title": "Philadelphia Atoms", "text": "I Philadelphia Atoms furono un club calcistico statunitense attivo a Filadelfia dal 1973 al 1976 nella NASL. Nelle quattro stagioni in cui furono attivi giocarono le loro partite interne nel Veterans Stadium dal 1973 al 75 e nel Franklin Field (1976).\nStoria.\nGli Atoms furono fondati nel 1973 dall'imprenditore edile Thomas McCloskey, incoraggiato a tentare l'avventura nel mondo del calcio da Lamar Hunt, proprietario dei Dallas Tornado e del club di football americano dei Kansas City Chiefs. McCloskey mise insieme un undici principalmente formato da giocatori statunitensi e riusc\u00ec a vincere il campionato NASL al primo tentativo, battendo in finale proprio i \"Tornado\" di Hunt. La vittoria del torneo diede una buona notoriet\u00e0 ai giocatori, tanto che il portiere Bob Rigby divenne il primo calciatore ad ottenere la copertina su Sports Illustrated.\nNel febbraio 1974 la squadra partecip\u00f2 all'evento che determin\u00f2 successo dell'indoor soccer negli Stati Uniti d'America, ovvero la tourn\u00e9e effettuata dalla selezione di calcio dell'Armata Rossa sovietica che affront\u00f2 dapprima una selezione All-Star della NASL e poi gli \"Atoms\", campioni in carica NASL. Nonostante le sconfitte subite, il successo di pubblico e di critica indusse la NASL a creare un vero e proprio campionato indoor per le stagioni 1975 e 1976.\nNegli anni successivi gli Atoms non riuscirono pi\u00f9 a ripetersi ad alti livelli, e giocarono dei campionati mediocri senza mai centrare la qualificazione ai playoff. A causa degli insuccessi l'affluenza del pubblico inizi\u00f2 a diminuire e McCloskey decise nel 1975 di vendere il club a un gruppo di imprenditori messicani. Nonostante la nuova propriet\u00e0 il declino del club continu\u00f2 inesorabile, e nel 1976 la squadra si sciolse. I proprietari cercarono di trasferire la franchigia a San Antonio per sostituire i San Antonio Thunder (la cui franchigia si era trasferita a Honolulu cambiando il nome in Team Hawaii), ma l'operazione non and\u00f2 in porto."}
{"id": "1190466", "revid": "110297411", "url": "https://it.wikipedia.org/wiki?curid=1190466", "title": "Roberto de Nobili", "text": "Biografia.\nNato nel 1577 a Montepulciano, entr\u00f2 nella Compagnia di Ges\u00f9 nel 1597. Compiuti gli studi teologici e filologici a Napoli e a Roma, fu inviato missionario in India. Nel 1605, dopo 12 mesi di viaggio fortunoso, sbarc\u00f2 a Goa, da dove poco dopo fu inviato nel territorio di Madurai a iniziarvi il suo apostolato che prosegu\u00ec per 40 anni.\nDe Nobili credette opportuno e giusto, non solo non ostacolare recisamente tutto quanto costituiva le caratteristiche, in specie della vita sociale, degli Indiani, ma accogliere di esse tutto quanto non fosse in contrasto col dogma cattolico. Adott\u00f2 pertanto l'abbigliamento brahmanico, pur attribuendo a qualche particolare di esso significato simbolico cristiano; non disdegn\u00f2 di accogliere cerimonie rituali brahmane che nulla avessero di idolatrico e si diede a vita di solitudine, somigliante a quella degli asceti brahmani. Con tale metodo, agevolatogli da una conoscenza ormai perfetta del tamil e del sanscrito, riusc\u00ec ad accattivarsi l'animo di dotti brahmani, che passarono con persuasione al cristianesimo, al quale, seguendo il loro esempio, si convertirono pure, in breve tempo, numerosissimi uomini di casta inferiore. Compose varie opere in tamil, di genere filosofico e religioso, tra le quali un'esposizione compiuta della dottrina cristiana e un'apologia religiosa in 700 versi con cui intese di sostituire alle lamentazioni che le donne indiane facevano per la morte dei loro mariti o dei loro parenti dei \"canti di dolore sulla passione di Ges\u00f9 Cristo, sulla desolazione di sua madre, sulla caduta degli angeli\". Dett\u00f2 pure, in versi sanscriti, una vita di Maria e altre opere, dalle quali tutte appariva una grande conoscenza della letteratura indiana. Ma il sistema di evangelizzazione del De Nobili fece sorgere contro di lui proteste gravi, sia da parte degli ambienti conservatori ind\u00f9, sia da parte di alcuni missionari che dichiaravano pericolose ed empie le concessioni che egli faceva. De Nobili si difese energicamente, pur con l'aiuto di convertiti, dalle prime accuse. Pi\u00f9 grave invece fu la lotta che egli dovette sostenere coi suoi confratelli portoghesi, i quali in un primo tempo riuscirono a ottenere che gli fosse tolta la facolt\u00e0 di far nuovi battesimi. Denunciato, inoltre, alla corte di Roma, egli da principio, nel 1613, fu rimproverato dal cardinale Roberto Bellarmino e dal preposito generale della Compagnia di Ges\u00f9; ma le sue risposte e le energiche difese in suo favore, fatte da mons. Roz, arcivescovo di Cranganore e dal padre provinciale Laerzio riuscirono a giustificarlo. Cos\u00ec pot\u00e9 trionfare una prima volta nel 1615 sulle accuse che particolarmente gli erano state sollevate contro dal portoghese padre Gonzalo Fernandez e una seconda e definitiva (superate nuove ostilit\u00e0 che gli erano venute anche da mons. Da S\u00e0, vescovo di Malacca) nel 1623, in cui papa Gregorio XV pose termine al contrasto con un breve mediante il quale, con opportuni temperamenti, si permetteva ai brahmani passati al cristianesimo l'uso di quei vestimenti che non contrastavano con la fede religiosa cristiana."}
{"id": "1190470", "revid": "167080", "url": "https://it.wikipedia.org/wiki?curid=1190470", "title": "Mycale", "text": ""}
{"id": "1190471", "revid": "767487", "url": "https://it.wikipedia.org/wiki?curid=1190471", "title": "La mummia - Il ritorno", "text": "La mummia - Il ritorno (\"The Mummy Returns\") \u00e8 un film del 2001 diretto da Stephen Sommers.\nLa pellicola, parte della trilogia de La mummia, \u00e8 il sequel de \"La mummia\" del 1999 e precede \"La mummia - La tomba dell'Imperatore Dragone\" del 2008. Questo film ha anche generato uno spin-off nel 2002, intitolato \"Il Re Scorpione\".\nTrama.\nNell'antica Citt\u00e0 Egizia di Tebe nel 3067 a.C., un feroce guerriero noto come Re Scorpione guid\u00f2 il suo esercito in una ambiziosa campagna per conquistare il mondo conosciuto. Tuttavia, dopo sette anni di combattimenti, il Re Scorpione e la sua armata vennero sconfitti ed esiliati nel deserto di Ahm Shere. A uno a uno morirono di stenti, lasciando solo il Re Scorpione. Per sopravvivere, quest'ultimo fece un patto con il malvagio dio dei morti, Anubi: avrebbe eretto per lui un mirabile tempio, una piramide d'oro, oltre a consegnare la sua anima in cambio del potere di sconfiggere i suoi nemici. Anubi gli risparmi\u00f2 la vita, creando un'oasi dove poter costruire la Piramide e consegnare al Re Scorpione l'Armata di Anubi (una invincibile legione di guerrieri antropomorfi con la testa di sciacallo). L'armata di Anubi si diffuse in tutto l'Egitto, distruggendo tutto ci\u00f2 che incontr\u00f2 sul suo cammino, e una volta che ebbe finito, Anubi prese l'anima del Re Scorpione, e restitu\u00ec \"i suoi guerrieri alle sabbie dalle quali erano venuti\".\n5.000 anni dopo, nel 1933, Evelyn Carnahan e Rick O'Connell stanno esplorando un tempio perduto con loro figlio, Alex. All'interno, scoprono il mitologico Bracciale di Anubi. Quando Rick ed Evelyn rischiano di annegare dopo aver letto un'iscrizione maledetta sul bracciale, Alex incontra tre saccheggiatori che fuggono non appena i muri iniziano a collassare. Alex allora causa involontariamente il crollo di una serie di colonne, aiutando cos\u00ec sua madre e suo padre a fuggire. Tornati a Londra, il giovane e curioso Alex indossa accidentalmente il Bracciale, che gli d\u00e0 una mistica visione dell'oasi di Ahm Shere. Dal momento che quel giorno coincide con l'inizio dell'anno dello Scorpione, Alex ha sette giorni per raggiungere l'oasi o il bracciale lo uccider\u00e0 l'ottavo giorno quando i raggi del sole colpiranno la piramide; a quel punto il Re scorpione e il suo terribile esercito saranno risvegliati e muoveranno alla conquista del Mondo.\nAlex viene successivamente catturato da una misteriosa setta che ha resuscitato Imhotep: il loro obiettivo \u00e8 usare i poteri unici e incomparabili di Imhotep per sconfiggere il Re Scorpione, la cosa infatti gli dar\u00e0 il comando sull'Armata di Anubi. La setta, guidata da Baltus Hafez, il curatore del British Museum, include un guerriero psicopatico di nome Lock-Nah e Meela Nais, la reincarnazione del vecchio amore di Imhotep, Anck-su-Namun. Gli O'Connell si dirigono a salvare Alex, accompagnati dal fratello di Evelyn, Jonathan, il loro vecchio amico, il Medjai Ardeth Bay, e Izzy, un vecchio compagno d'avventure di Rick, ora pilota di dirigibili, che provvede al trasporto.\nAlex, in ogni luogo dove viene condotto, lascia indizi sulla prossima destinazione per permettere ai suoi genitori di trovarlo. Ardeth manda messaggi all'esercito di suoi compagni Medjai, intenzionati a fermare l'esercito di Anubi se svegliato. Lungo la via, gli O'Connell apprendono la connessione con Imhotep ed il Re Scorpione stesso: nella vita passata, Evelyn era Nefertari, figlia di Seti I e protettrice del Bracciale di Anubi. Rick \u00e8 quindi destinato ad essere un Medjai, incaricato di proteggere Evelyn. Insieme al loro figlio Alex, che \u00e8 la guida per Ahm Shere, rappresentano i tre lati di una piramide. Nel frattempo, Imhotep riporta l'anima di Anck-su-Namun indietro dal regno dei morti e la piazza nel corpo di Meela, facendola tornare completamente alla vita.\nQuando i due gruppi arrivano all'oasi dove giace la tomba del Re Scorpione, i cultisti vengono attaccati da dei pigmei mummificati che tendono agguati anche a Rick, Evelyn, Jonathan e Ardeth. I cultisti vengono quasi del tutto sterminati, con l'eccezione di Hafez, il loro leader, che lascia morire gran parte dei suoi seguaci. Lock-Nah viene ucciso da Ardeth, che lascia il gruppo per assumere il comando dell'esercito Medjai. Rick salva Alex e riesce a portarlo alla piramide appena prima che il sole la colpisca, e l\u00ec Alex riesce finalmente a rimuovere il Bracciale. Tuttavia, quando Jonathan ed Evelyn li raggiungono, Anck-su-Namun entra nel cortile della piramide con Imhotep e uccide Evelyn con una coltellata. Il subdolo Hafez ruba il bracciale e lo usa per liberare il Re Scorpione e rilasciare l'Armata di Anubi.\nI poteri di Imhotep vengono a lui tolti da Anubi, all'ingresso nella Piramide di Ahm Shere, forzandolo a combattere contro il Re Scorpione come mortale. Rick entra nel tempio quando Imhotep richiama il Re Scorpione, ora nella forma di mostro met\u00e0-scorpione, met\u00e0-umano. Imhotep finge alleanza con il Re Scorpione, che quindi focalizza l'attenzione su Rick, e uccide in modo brutale Hafez quando lo incontra. Nel frattempo, Jonathan distrae Anck-su-Namun mentre Alex usa il Libro dei Morti per resuscitare sua madre; Evelyn, richiamata dall'Oltretomba e rimembrando le antiche arti guerriere della sua vita passata, quindi combatte contro Anck-su-Namun. Nel frattempo, Ardeth e i rimasti dell'esercito Medjai sconfiggono la prima ondata di guerrieri di Anubi, solo per scoprire che ci\u00f2 che loro hanno sconfitto era l'avanguardia, ed ora la forza piena dell'Armata di Anubis sta per travolgerli. In inferiorit\u00e0 numerica, i Medjai si preparano per combattere fino alla morte.\nLa battaglia di Rick contro il semidivino Re Scorpione \u00e8 quasi persa, ma poi vede delle iscrizioni sul muro del Tempio, che raffigurano un uomo con un tatuaggio sul polso uguale al suo. Le illustrazioni rivelano che il Re Scorpione pu\u00f2 essere ucciso solo dalla Lancia di Osiride (che Jonathan ha inconsapevolmente portato con s\u00e9 come un banale bastone da passeggio durante tutto il film). Anche se il tentativo di Jonathan di uccidere il Re Scorpione \u00e8 vanificato da Imhotep, che prende la lancia e la tira lui stesso verso il Re Scorpione, Rick riesce a intercettarla, e conficcarla nel petto del Re Scorpione. Dopodich\u00e9 gli ordina di tornare nell'oltretomba (lui e il suo esercito), trasformando sia il Re Scorpione che l'Armata di Anubis in sabbia, un secondo prima che colpiscano le linee Medjai.\nRick e Imhotep tentano ora di scappare dal tempio che sta collassando. Ma appare una fessura che porta all'oltretomba, e sia Rick che Imhotep cadono all'interno, ma riescono ad aggrapparsi al bordo. Evelyn entra nella stanza e riesce a salvare Rick, ma Anck-su-Namun per mancanza di coraggio non riesce a fare lo stesso per Imhotep. Scioccato e col cuore spezzato, Imhotep sceglie di cadere nella fessura, non avendo pi\u00f9 alcun motivo per vivere, ora che la sua amata per la quale ha sacrificato tutto lo ha abbandonato. Nel frattempo, quando fugge, Anck-su-Namun accidentalmente cade in una buca piena di scarabei carnivori, dove muore divorata. Gli O'Connell raggiungono la cima della piramide e Izzy arriva con un dirigibile modificato e salva gli O'Connell appena prima che l'oasi e la piramide vengano completamente distrutte risucchiate dalle sabbie del deserto; Jonathan poco prima di salire sul dirigibile come ultimo atto afferra il grande diamante posto sulla cima della piramide. I quattro partono verso il tramonto, con Ardeth Bay che li saluta prima di partire.\nProduzione.\nLe riprese del film ebbero luogo fra: il Marocco, l'Inghilterra, la Giordania e l'Egitto e durarono 101 giorni. Sommers si disse sorpreso della puntualit\u00e0 con cui present\u00f2 il girato (met\u00e0 delle sequenze totali) alla ILM in attesa che questi potesse aggiungerne i numerosi effetti speciali. Essa riusc\u00ec a concluderne il lavoro solo due settimane prima dell'uscita della pellicola nelle sale.\n\u00c8 presente un cameo del regista: \u00e8 l'uomo che fischietta nella vasca da bagno quando i due protagonisti incontrano per la prima volta Izzy.\nFra le principali location si possono ricordare:\nAccoglienza.\nIncassi.\nIl film ha incassato in Italia di euro, negli USA di dollari e a livello mondiale di dollari.\nCritica.\nSu Rotten Tomatoes il film ha un punteggio di approvazione del 47% basato su 140 recensioni con una valutazione media di 5,2 / 10. Il consenso critico del sito recita: \"In La mummia - Il ritorno gli effetti speciali sono impressionanti, ma i personaggi sembrano secondari alle immagini generate al computer\".\nRoger Ebert, che ha valutato il primo film con tre stelle, ha dato al secondo solo due stelle, affermando che \"L'errore di La mummia - Il ritorno \u00e8 quello di abbandonare i personaggi, e di usare la trama solo come stendibiancheria per effetti speciali e sequenze d'azione\". James Berardinelli di ReelViews ha dato al film due stelle e mezzo (su quattro), definendolo un \"intrattenimento vuoto, leggero, non spiacevole, ma lontano dal film d'azione / avventura definitivo dell'estate\".\nKenneth Turan del Los Angeles Times ha dato al film una recensione positiva, elogiando le sue \"svolte di trama costante, sensibilit\u00e0 sfacciata e sequenze d'azione onnipresenti\". Todd McCarthy di Variety ha elogiato \"l'azione non-stop dell'ora finale\", dicendo che \"esplode con oggetti visivi\".\nJoe Morgenstern di The Wall Street Journal ha dato al film una recensione negativa, affermando che \"ha tutto il clank ma nessuno degli aspetti positivi della versione precedente\". Anche Charles Taylor di Salon.com non \u00e8 rimasto colpito.\nPremi e riconoscimenti.\n2002 - Saturn Award\n2002 - ASCAP Award\n2002 - Empire Awards\n2001 - Golden Schmoes Awards\n2002 - Golden Trailer Awards\n2001 - GoldSpirit Awards\n2002 - Nickelodeon Kids' Choice Awards\n2002 - Golden Reel Award\n2002 - MTV Asia Awards\n2001 - Teen Choice Award\n2001 - Stinkers Bad Movie Awards\n2002 - World Stunt Awards\n2002 - Young Artist Award\nSequel.\nA 7 anni di distanza da \"La mummia - Il ritorno\", il regista Rob Cohen decide di dirigere \"La mummia - La tomba dell'Imperatore Dragone\", il terzo capitolo con un nuovo antagonista, Jet Li, che mantiene come protagonista Brendan Fraser ma cambia l'attrice che interpreta Evelyn, ruolo passato a Maria Bello.\nCollegamenti ad altre pellicole.\nQuando Alex O'Connell legge nel libro dei morti la formula per far tornare in vita la madre Evelyn, l'ultimo simbolo che non riesce a decifrare, l'Ibis, \u00e8 lo stesso che Jonathan non riusciva a decifrare nel libro d'oro per comandare le mummie nel primo film."}
{"id": "1190475", "revid": "1123126", "url": "https://it.wikipedia.org/wiki?curid=1190475", "title": "Chiesa di San Salvatore", "text": ""}
{"id": "1190486", "revid": "125804188", "url": "https://it.wikipedia.org/wiki?curid=1190486", "title": "Pontificia facolt\u00e0 teologica dell'Italia meridionale", "text": " \nLa Pontificia facolt\u00e0 teologica dell'Italia meridionale (PFTIM) \u00e8 un'istituzione universitaria ecclesiastica, destinata al conferimento di gradi accademici a laici e chierici. Ha le sue sedi a Napoli.\nStoria.\nLa Facolt\u00e0 \u00e8 stata istituita nel 1969, in conformit\u00e0 alle direttiva del Concilio Vaticano II e alle norme emanate dalla Congregazione per l'Educazione Cattolica circa la pianificazione delle Facolt\u00e0. Gli statuti vennero approvati nel 1986, mentre la personalit\u00e0 giuridica civile della Facolt\u00e0 \u00e8 stata sancita dal D.M. del 2 febbraio 1995 (cf G.U. s.g. n\u00b0 217, 16.09.95).\n Essa \u00e8 nata dalla fusione di due preesistenti Facolt\u00e0 napoletane: la \"Pontificia Facultas Theologica apud Majus Seminarium\" e la \"Pontificia\" \"Facultas Theologica Sancti Aloisii ad Pausilypum.\"\n\"Pontificia Facultas Theologica apud Majus Seminarium\".\nLa Facolt\u00e0 Teologica nella citt\u00e0 di Napoli \u00e8 esistita presso l'Universit\u00e0 degli Studi dalle origini di questa (1224) sino 1861. In quell'anno un regio decreto stabil\u00ec che i gradi accademici in Sacra Teologia venissero conferiti da un consiglio misto, composto da professori dell'Universit\u00e0 degli Studi e da membri del Collegio dei Teologi, i quali avevano il potere di conferire i gradi nella citt\u00e0 gi\u00e0 dal XVIII secolo. La legge Imbriani (1861) soppresse le Facolt\u00e0 teologiche all'interno delle Universit\u00e0 italiane e cos\u00ec, su richiesta degli stessi, papa Pio IX concesse il potere di conferire i gradi accademici in Sacre Teologia \"iure proprio\" al Collegio dei Teologi (1874, con la bolla \"Inter gravissimas\"). In seguito Papa Pio XI, nel 1938, scrisse una lettera nella quale auspicava la ricostituzione della Facolt\u00e0 in seno al seminario arcivescovile, che ebbe luogo nell'agosto dello stesso anno \"ad experimentum\". Nel 1941 papa Pio XII diede riconoscimento definitivo alla \"Pontificia Facultas Theologica apud Majus Seminarium.\"\n\"Pontificia Facultas Theologica Sancti Aloisii ad Pausilypum\".\nTale Facolt\u00e0 trae origini dal Collegio Massimo della Compagnia di Ges\u00f9 in Napoli, fondato nel 1552. La Facolt\u00e0 \u00e8 stata sospesa nel 1767, quando la compagnia fu soppressa nel Regno delle due Sicilie, e ristabilita nel 1827. Nel 1898 fu posta la sua sede nel Collegio Massimo \"San Luigi\" a Posillipo. Nel 1937 vennero approvati gli statuti della Facolt\u00e0, redatti in conformit\u00e0 della Costituzione Apostolica \"Deus Scientiarum Dominus (1931)\", e venne riconosciuta come \"Pontificia\" \"Facultas Theologica Sancti Aloisii ad Pausilypum\", annessa al Collegio Massimo \"San Luigi\" e retta, quanto agli studi, dalla \"Ratio Studiorum\" della Compagnia di Ges\u00f9.\nOrganizzazione.\nSezioni.\nLa Pontificia facolt\u00e0 teologica dell'Italia meridionale si articola in due sezioni, che ricalcano le due Facolt\u00e0 su cui si \u00e8 fondata tale istituzione:\nIstituti aggregati e affiliati.\nNel tempo alle due sezioni costituenti la Facolt\u00e0, complete ciascuna dei tre cicli accademici previsti per il conseguimento del Baccalaureato, della Licenza e del Dottorato, si sono aggregati istituti che conferiscono i primi due gradi accademici, e affiliati altri che conferiscono il primo grado accademico. Inoltre sono collegati numerosi Istituti Superiori di Scienze Religiose che conferiscono il grado accademico di Magistero in Scienze Religiose o il Diploma in Scienze Religiose.\nIstituti aggregati:\n Istituti affiliati:"}
{"id": "1190494", "revid": "287204", "url": "https://it.wikipedia.org/wiki?curid=1190494", "title": "Mahendra Karma", "text": "Nato in una trib\u00f9 di Adivasi del Chhattisgarh, Mahendra Karma sostiene che la ribellione maoista in India non si deve combattere solo con i metodi tradizionali (esercito e polizia) ma anche coinvolgendo le popolazioni dravidiche locali, che hanno una conoscenza molto pi\u00f9 approfondita del territorio.\nPer questo, a partire dal 2005, Karma ha lanciato una campagna denominata \"Salwa Judum\" (\"marcia di pace\" o \"marcia di purificazione\", a seconda delle traduzioni dal gonda) fondando una forza paramilitare di indigeni chiamata Special Police Officers, particolarmente forte nei distretti del Bastar e di Dantewara.\nGli Special Police Officers sono stipendiati dal governo dello Stato del Chhattisgarh.\nLa loro azione si concretizza in marce e blitz contro la guerriglia, ma soprattutto nella creazione di decine di campi profughi in cui vengono dislocati i contadini dei villaggi, in modo che non possano fornire aiuto ai maoisti. I critici del \"Salwa Judum\" sostengono che molte di queste dislocazioni sono forzate.\nMahendra Karma \u00e8 stato assassinato dai naxaliti il 25 maggio 2013 in un attacco maoista, mentre ritornava da un incontro del Parivartan Rally organizzato dal suo partito a Sukma."}
{"id": "1190502", "revid": "1186766", "url": "https://it.wikipedia.org/wiki?curid=1190502", "title": "Stavkirke di Fantoft", "text": "La stavkirke di Fantoft (in norvegese: Fantoft stavkirke) \u00e8 una chiesa ricostruita a Fana, Bergen in Norvegia.\nStoria.\nEra stata inizialmente costruita a Fortun, un villaggio all'interno del Sognefjord attorno al 1150. Nel XIX secolo venne risparmiata dalla demolizione come alcune altre stavkirke in Norvegia. La chiesa venne acquistata dal console \"Gade\" e salvata spostandola (dopo essere stata smontata) dove si trova attualmente nel 1883.\nIl 6 giugno 1992 la chiesa venne totalmente distrutta da un incendio. Il fuoco venne appiccato da Varg Vikernes secondo i giudici al suo processo, Vikernes venne poi condannato per l'incendio di altre chiese oltre che per l'omicidio di Euronymous.\nNell'agosto del 1993 Varg Vikernes pubblic\u00f2 il mini-LP Aske (Ceneri, in norvegese) per il suo progetto musicale Burzum. La custodia del vinile presentava una foto della Stavkirke dopo l'incendio e in allegato alle prime mille copie venne distribuito, per volont\u00e0 della Voices of Wonder Records, un accendino Zippo con su stampata la medesima immagine.\nSubito dopo il rogo venne immediatamente cominciata una ricostruzione esatta della chiesa, che venne ultimata nel 1997."}
{"id": "1190507", "revid": "729019", "url": "https://it.wikipedia.org/wiki?curid=1190507", "title": "Paolo Carbone", "text": "Biografia.\nNato e cresciuto a Bari, laureato in giurisprudenza, ha vissuto per lungo tempo a Roma, dove ha iniziato la sua carriera giornalistica negli anni sessanta, carriera che si \u00e8 svolta interamente alla Rai. Su RadioUno ha collaborato per quindici anni al programma sportivo \"Tutto il calcio minuto per minuto\", come inviato speciale e radiocronista. La competenza calcistica e la facilit\u00e0 di espressione, ne hanno fatto uno dei radiocronisti pi\u00f9 apprezzati del programma. Su RadioDue si \u00e8 occupato dei programmi \"Domenica Sport\" e \"La schedina\", come curatore e conduttore. Ha lavorato anche in televisione, per due anni, nel programma Domenica Sprint, su Rai 2.\nNel 1994, era stato scelto come conduttore di \"GR2 Radiogiorno\", alternandosi saltuariamente con i colleghi Flavio Mucciante e Giancarlo Mingoli. Noto come storico del calcio, ha costruito un archivio statistico tra i pi\u00f9 completi in assoluto, grazie al quale ha pubblicato la storia enciclopedica del calcio italiano.\nNegli ultimi tempi, pur essendo gi\u00e0 in pensione, ha continuato a collaborare con alcune riviste periodiche e siti web di carattere sportivo. \nPaolo Carbone \u00e8 deceduto improvvisamente, nella sua abitazione di Roma, per un arresto cardiaco, nel giugno 2007 all'et\u00e0 di 69 anni. "}
{"id": "1190513", "revid": "547992", "url": "https://it.wikipedia.org/wiki?curid=1190513", "title": "Conto protezione", "text": "Il Conto 633369 nominato \"Protezione\" fu aperto all'Unione di banche svizzere (UBS) di Lugano nel 1979.\nApertura.\nIl conto fu aperto da Silvano Larini e ospit\u00f2 per un certo tempo solo cifre non particolarmente elevate. Nell'autunno 1980 Bettino Craxi \u2013 chiese ed ottenne \u2013 di poter utilizzare il conto per un'operazione finanziaria estera del PSI.\nIn ottobre furono versati 3,5 milioni di dollari; nel febbraio 1981 si registr\u00f2 un altro accredito. Fra le due operazioni si colloc\u00f2 il prelievo di circa un milione di dollari in contanti, portati in Italia.\nSubito dopo la scoperta in casa di Licio Gelli (marzo 1981) degli elenchi della P2 e di un biglietto con l'indicazione del conto 633369 e della parola \"Protezione\", il conto stesso venne estinto con prelievi in contanti e con uno spostamento di denaro su un altro conto intestato a Larini, in una banca di Mendrisio.\nAccertamenti giudiziari.\nIn relazione alle inchieste su Banco Ambrosiano, Roberto Calvi e Licio Gelli, si cerc\u00f2 di far luce sul profilo del conto Protezione e del suo intestatario. Per\u00f2 negli anni ottanta le rogatorie svizzere erano ostacolate dal segreto bancario.\nQuando Bettino Craxi venne inquisito per Tangentopoli, Giorgio Pisan\u00f2 lo denunci\u00f2 a Milano, riaprendo il caso che era stato archiviato dalla magistratura romana.\nSilvano Larini consegn\u00f2 subito dopo il suo arresto, nel 1993, l'estratto conto della movimentazione di quel conto ai pubblici ministeri Antonio Di Pietro e Pierluigi Dell'Osso.\nProcessi.\nAlle testimonianze di Licio Gelli e Larini \u00e8 legata la riapertura dell'inchiesta sullo stralcio del crack del Banco Ambrosiano durata un ventennio e conclusasi con le condanne di Claudio Martelli, Silvano Larini e Licio Gelli; per il quarto imputato, Bettino Craxi, la sentenza fu annullata con rinvio dalla Corte di Cassazione nel 1999, e il procedimento fu dichiarato estinto nel 2000 per decesso dell'imputato."}
{"id": "1190515", "revid": "1023546", "url": "https://it.wikipedia.org/wiki?curid=1190515", "title": "Vite dei profeti", "text": " \nLe Vite dei profeti \u00e8 un apocrifo dell'Antico Testamento, pervenutoci in greco, latino, siriaco, armeno e arabo. La versione originaria, forse in ebraico, siriaco o un'altra lingua semitica, \u00e8 probabilmente da collocare nel I sec. L'opera \u00e8 di origine giudaica con successive interpolazioni cristiane.\nContiene particolari e leggende di provenienza extra-biblica sulle vite di alcuni profeti biblici."}
{"id": "1190518", "revid": "6923", "url": "https://it.wikipedia.org/wiki?curid=1190518", "title": "Aleksandr Kolobnev", "text": "Carriera.\n2002-2006: i primi anni.\nPassato professionista nel 2002 con l'Acqua &amp; Sapone-Cantina Tollo capitanata da Mario Cipollini, ottenne i suoi primi piazzamenti importanti l'anno successivo alla Settimana Internazionale di Coppi e Bartali, conclusa al quarto posto dopo la vittoria di tappa a Faenza, la sua prima tra i \"pro\", alla Freccia Vallone e al Giro dell'Emilia, nei quali tagli\u00f2 il traguardo rispettivamente quinto e secondo. Nel 2004 fu quindi decimo nella prova su strada ai Giochi olimpici di Atene, si aggiudic\u00f2 il campionato nazionale in linea alla Freccia Vallone e al Giro dell'Emilia, nei quali tagli\u00f2 il traguardo rispettivamente quinto e secondo. Nel 2004 fu quindi decimo nella prova su strada ai Giochi olimpici di Atene, si aggiudic\u00f2 il campionato nazionale in linea e si piazz\u00f2 secondo al Gran Premio Nobili Rubinetterie.\nDopo tre anni in Italia, al termine del 2004 si trasfer\u00ec nei Paesi Bassi, firmando per la Rabobank; qui divenne gregario di fiducia del connazionale Denis Men'\u0161ov. Al primo anno nella Rabobank si piazz\u00f2 settimo al Campionato mondiale 2005 di Madrid e ventunesimo al Giro d'Italia, mentre nel 2006 ottenne il suo terzo successo tra i \"pro\" nella prima tappa della Volta a la Comunitat Valenciana dopo una fuga solitaria di oltre 100\u00a0km.\n2007-2009: CSC/Saxo Bank.\nNel 2007 pass\u00f2 al team danese CSC, diretto da Bjarne Riis. Proprio in quell'anno consegu\u00ec la medaglia d'argento alla prova in linea del Mondiale di ciclismo di Stoccarda, quando, dopo un attacco a 30 chilometri dall'arrivo, fu battuto in una volata a cinque soltanto da Paolo Bettini. In quella stagione fece inoltre sua una tappa alla Parigi-Nizza e fu secondo nella frazione di Puertollano alla Vuelta a Espa\u00f1a. Il 9 ottobre 2007 conquist\u00f2 la prima edizione della Monte Paschi Eroica, gara svoltasi tra le colline del Chianti e della provincia di Siena, su un percorso costituito da 180\u00a0km, 60 dei quali su strade bianche, ovvero prive d'asfalto e coperte di ghiaia. Si aggiudic\u00f2 la corsa grazie ad un'azione solitaria negli ultimi 40\u00a0km che gli consent\u00ec di presentarsi solo in Piazza del Campo a Siena davanti al compagno di squadra alla CSC Marcus Ljungqvist.\nNel 2008, ancora in forza alla CSC, ottenne solo dei piazzamenti: quinto al Gran Premio Primavera, secondo alla Classica di San Sebasti\u00e1n, quinto alla Coppa Sabatini, terzo al Giro dell'Emilia. In estate fu inoltre quarto nella gara in linea dei Giochi olimpici di Pechino.\nNel 2009 fece bene nelle classiche di primavera, classificandosi nono alla Liegi-Bastogne Liegi e sesto all'Amstel Gold Race. Il 27 settembre seguente si aggiudica la medaglia d'argento nella prova in linea al mondiale di Mendrisio giungendo alle spalle dell'australiano Cadel Evans. Il 17 ottobre, nella prova di chiusura della stagione, \u00e8 quindi terzo al Giro di Lombardia. In novembre il CIO gli assegna la medaglia di bronzo della prova su strada dei Giochi olimpici di Pechino dell'anno precedente in seguito alla squalifica per doping di Davide Rebellin, allora giunto secondo.\n2010-2015: Katusha Team.\nNel 2010 si trasferisce al Team Katusha, squadra russa con licenza UCI ProTour, dopo aver firmato un contratto biennale e lasciato la Saxo Bank con un anno di anticipo. Ad aprile giunge secondo alla Liegi-Bastogne Liegi, non riuscendo a resistere all'attacco del poi vincitore Aleksandr Vinokurov; ottiene poi la vittoria nella prova in linea dei campionati russi, e partecipa inoltre al Tour de France (per la prima volta) e alla Vuelta a Espa\u00f1a. Ai campionati del mondo di Melbourne, infine, si classifica settimo nella prova in linea.\nL'anno dopo \u00e8 ancora tra le file della Katusha. In primavera si mette nuovamente in evidenza nelle classiche delle Ardenne, con il quinto posto all'Amstel Gold Race e l'undicesimo alla Liegi-Bastogne Liegi, mentre in luglio prende ancora il via al Tour de France. Durante la corsa, in un controllo effettuato nei laboratori di Ch\u00e2tenay-Malabry il 6 luglio, Kolobnev viene per\u00f2 trovato positivo ad un diuretico, l'idroclorotiazide. Dopo le controanalisi, che confermano la positivit\u00e0, la Federazione ciclistica russa lo sanziona con una semplice ammonizione e una multa di 1500 franchi svizzeri; l'Unione Ciclistica Internazionale decide per\u00f2 di presentare ricorso al Tribunale Arbitrale dello Sport di Losanna, chiedendo invece una pena pi\u00f9 dura, una squalifica di due anni.\nIn attesa del pronunciamento del Tribunale Arbitrale dello Sport, atteso per il 7 febbraio 2012, il Katusha Team non rinnova il contratto di Kolobnev, che resta cos\u00ec senza squadra. Il TAS decide infine di confermare la multa ma di non infliggere la sospensione a Kolobnev, che pu\u00f2 cos\u00ec firmare un nuovo contratto con la Katusha, tornando alle corse a partire da marzo 2012.\n2016: l'anno alla Gazprom e il ritiro.\nNel 2016 scende di categoria per correre nella formazione Professional Continental Gazprom-RusVelo: con la squadra russa partecipa a diverse gare del calendario italiano, tra cui il Giro d'Italia e il Giro di Lombardia, e al Tour de Pologne. Al termine della stagione, in cui si aggiudica solo la classifica scalatori della Volta ao Algarve, annuncia il ritiro dalle corse dopo quindici anni di professionismo."}
{"id": "1190524", "revid": "2096599", "url": "https://it.wikipedia.org/wiki?curid=1190524", "title": "Chiesa di San Zeno (Bardolino)", "text": "La chiesa abbaziale di San Zeno si trova a Bardolino in provincia e diocesi di Verona.\nStoria e descrizione.\n\u00c8 tra le pi\u00f9 notevoli chiese Carolinge in Italia, risalente alla seconda met\u00e0 del IX secolo.\nPresenta una pianta su croce latina con volte a botte sui bracci laterali e a crociera sul tiburio. La copertura \u00e8 garantita da una cupola impostata su colonne intuitivamente ispirate allo stile ionico tramite il disegno a rilievo di volute: per questo viene indicata come uno degli esempi pi\u00f9 evidenti in Italia di recupero dello stile antiche durante la cosiddetta rinascenza carolingia.\nNei bracci laterali sono conservate decorazioni originali. Faceva parte del feudo monastico dell'Abbazia di San Zeno e richiama curiosamente nello stile di costruzione molte chiese costruite successivamente in centro e sud Italia su pianta quadrata, come l'Abbazia di Sant'Angelo al Monte Raparo in Basilicata, San Giuseppe a Gaeta e San Costanzo a Capri.\nFu fra le poche chiese del veronese lasciate intatte dal terremoto del 1117."}
{"id": "1190525", "revid": "2161976", "url": "https://it.wikipedia.org/wiki?curid=1190525", "title": "Andr\u00e9e Chedid", "text": "Biografia.\nNata da genitori libanesi, sognava di fare la ballerina ma a 21 anni spos\u00f2 uno studente in medicina da cui ebbe due figli: il cantante Luis Chedid e la pittrice Mich\u00e8le Chedid-Koltz, famosa presso il ducato di Lussemburgo.\nDa giovane ha studiato presso scuole francesi, successivamente si \u00e8 laureata presso l'Universit\u00e0 Americana del Cairo. Torna nella sua terra d'origine con suo marito nel 1942 ma gi\u00e0 nel 1946 la lascia per trasferirsi definitivamente a Parigi dove comincia a pubblicare le sue raccolte di poesie.\nLa sua opera \u00e8 caratterizzata da una continua interrogazione sulla condizione umana e sui legami fra l'uomo e il mondo. Dalle sue pagine traspirano la sensualit\u00e0 e i profumi dell'Oriente ma anche il dolore che lei prova parlando della guerra che strazia il \"suo\" Libano.\nNel 1994 l'Acad\u00e9mie fran\u00e7aise le conferisce il Grand Prix de litt\u00e9rature Paul Morand\n\u00c8 morta nel 2011 all'et\u00e0 di 90 anni."}
{"id": "1190528", "revid": "36426", "url": "https://it.wikipedia.org/wiki?curid=1190528", "title": "Monastero di San Zeno", "text": ""}
{"id": "1190531", "revid": "36426", "url": "https://it.wikipedia.org/wiki?curid=1190531", "title": "Abbazia di San Zeno", "text": ""}
{"id": "1190534", "revid": "1149807", "url": "https://it.wikipedia.org/wiki?curid=1190534", "title": "Enzo Striano", "text": "La sua opera pi\u00f9 conosciuta \u00e8 il romanzo \"Il resto di niente\", \"Storia di Eleonora de Fonseca Pimentel e della rivoluzione napoletana del 1799\".\nLa vita.\nEnzo Striano nacque a Napoli il 22 febbraio 1927. Suo padre, Pasquale, era un lavoratore delle ferrovie, mentre sua madre, Antonia Fadda, era una maestra elementare.\nNel 1945, al liceo, partecip\u00f2 alle uscite della piccola rivista \"La Giovane Fronda\", con altri giovani intellettuali. Frequent\u00f2 la facolt\u00e0 di Lettere e Filosofia presso l'Universit\u00e0 Federico II di Napoli e si laure\u00f2 con una tesi su \"La prostituzione al tempo di Masaniello\". Tra il 1947 e il 1949 scrisse per vari giornali, come il settimanale \"La Cronaca\", e per i quotidiani \"La Repubblica d'Italia\" e l\"Avanti!\", per \"La Voce del Mezzogiorno\", un settimanale comunista meridionale, e per \"Il Vesuvio\", un settimanale che tratta di politica. Alla sua formazione contribuirono le riunioni in casa di Renato Caccioppoli, celebre matematico napoletano.\nNegli anni cinquanta, poi, si iscrisse al Partito Comunista Italiano ed entr\u00f2 nella redazione partenopea de \"l'Unit\u00e0\", fino al 1957. A cavallo con gli anni sessanta, Striano patisce le prime delusioni, visto il vago interesse della grande industria editoriale. Altre delusioni, per Striano, sono quelle politiche, in seguito ai fatti di Ungheria e alla posizione assunta dal suo partito. Si allontan\u00f2 anche da \"L'Unit\u00e0\", alla quale lavorava come capo dei servizi sportivi nazionali su raccomandazione di Giorgio Amendola. Comincia a dedicarsi con maggiore forza all'insegnamento, pur non abbandonando la sua vena artistica. Gli anni settanta sono gli anni dei romanzi \"I giochi degli eroi\", \"Il delizioso giardino\" e \"Indecenze di Sorcier\". Nel decennio successivo pubblic\u00f2 quello che \u00e8 considerato il suo capolavoro, \"Il resto di niente\" (concluso nel 1982, ma pubblicato solo quattro anni dopo). Non arriv\u00f2 a vedere il successo dell'opera, in quanto mor\u00ec il 26 giugno del 1987.\nL'insegnante.\nA partire dagli anni '60 nell'insegnamento di Italiano e Storia negli istituti superiori ha espresso ad alti livelli la possibilit\u00e0 un valido \"impegno politico e sociale\" ricercando un proficuo rapporto con le nuove generazioni studentesche."}
{"id": "1190541", "revid": "1310927", "url": "https://it.wikipedia.org/wiki?curid=1190541", "title": "Koninklijke Sporting Club Lokeren Oost-Vlaanderen", "text": "Il Koninklijke Sporting Club Lokeren Oost-Vlaanderen, abbreviato in KSC Lokeren Oost-Vlaanderen, chiamato comunemente Sporting Lokeren o solo Lokeren, \u00e8 stata una societ\u00e0 calcistica belga con sede nella citt\u00e0 di Lokeren. Era nato dalla fusione tra il Koninklijke Sint-Niklase Sportkring Excelsior e il Koninklijke Sporting Club Lokeren nel 2000. \nL'ultimo cambio di nome risaliva al 2003, ma dopo la rifondazione del 2020 seguente la bancarotta, il club si \u00e8 fondato con la societ\u00e0 Temse per formare il KSC Lokeren-Temse.\nStoria.\nNel 1920 la matricola n\u00b0 282 fu assegnata al \"Football Club Racing Club Lokeren\", ma tale squadra cess\u00f2 la sua attivit\u00e0 l'anno seguente. Nel 1923 fu fondato il Racing Club Lokeren che venne registrato lo stesso anno alla Federcalcio belga. Tra il 1945 e il 1951 la squadra oper\u00f2 un piccolo cambio di nome (Racing Athletiek en Football Club Lokeren) e il nuovo nome dal 1951 fu Koninklijke Racing Club Lokeren. A causa di problemi finanziari nel 1970 si rese necessaria la fusione con un'altra squadra della citt\u00e0 (\"Koninklijke Standaard F.C. Lokeren\"). Il nuovo club fu chiamato Koninklijke Sporting Club Lokeren. Nel 2000 il club si un\u00ec con il \"Koninklijke Sint-Niklaas S.K.E.\" e diede vita allo Sporting Lokeren Sint-Niklaas Waasland. Un ultimo cambio di nome avvenne nel 2003, quando il club assunse il nome attuale.\nLa squadra partecipa ai play-off per la UEFA Europa League 2014-2015 dove batte l' per la regola dei gol in trasferta (vincendo 1-0 in Belgio e perdendo 2-1 in Inghilterra). I belgi giungono alla fase a gironi di quella competizione: vengono inseriti in quello L assieme al , al ed al .\nIl 20 aprile 2020, la societ\u00e0 \u00e8 stata dichiarata fallita per bancarotta durante la stagione 2019-2020. Il Lokeren aveva debiti di 5 milioni di euro e non era pi\u00f9 in grado di pagare il suo staff e i suoi giocatori.\nIl 22 aprile 2020, il Lokeren ha annunciato la sua fusione con il KSV Temse per formare un nuovo club chiamato KSC Lokeren-Temse e che parteciper\u00e0 alla Seconda Divisione Amatoriale, la quarta serie nazionale.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "1190542", "revid": "1632387", "url": "https://it.wikipedia.org/wiki?curid=1190542", "title": "Lullacry", "text": "I Lullacry sono un gruppo musicale heavy metal formato a Helsinki, Finlandia nel 1998.\nStoria.\nIl gruppo \u00e8 costituito da Tanja Lainio (voce), Sami Leppikangas (chitarra), Sauli Kivilahti (chitarra), Kimmo \"Heavy\" Hiltunen (Basso elettrico|basso) Jukka Outinen (batteria).\nLa band registra il primo demo \"Weeper's Aeon\" nel 1998 e l'anno seguente pubblicano il disco d'esordio \"Sweet Desire\". Grazie al successo dell'album, il gruppo stipula un contratto con l'etichetta Spinefarm Records.\nNel 2001 esce il secondo album \"Be My God\" che viene distribuito a livello internazionale in paesi come Germania, Austria, Svizzera, e America del Nord, accrescendo la popolarit\u00e0 della band. L'album \u00e8 composto atmosfere heavy e hard rock, accompagnate dalla voce melodica della cantante Tanya Kemppainen. Dopo la pubblicazione partono in tour promozionale con la band tedesca Edguy.\nNel 2002, a causa di dissidi interni, la cantante Tanya Kemppainen abbandona il progetto Lullacry, e il gruppo si riorganizza in breve tempo assoldando l'attuale cantante Tanja Lainio.\nNel 2003 esce il terzo album \"Crucify My Heart\" (contenente la cover di \"\"Head like a Hole\" dei Nine Inch Nails), un album impostato su un suono heavy, abbandonando il gothic metal degli inizi.\nNel 2004 esce l'EP \"Fire Within\" (contenente la cover di \"L.O.V.E. Machine\"\" dei W.A.S.P.), seguito da un tour in Nord America con i Nightwish.\nIl quarto album \"Vol. 4\" viene registrato in Finlandia agli Astia Studio da Anssi Kippo (Children of Bodom, Entwine) e ai Finnvox Studio da Mikko Karmila (Nightwish, Stratovarius) che ha anche provveduto alle operazioni di mixaggio.\nL'album (contenente anche una cover di \"I Stole You Love\" dei Kiss) \u00e8 principalmente frutto di Sami Leppikangas, chitarrista e unico compositore.\nIl nome Lullacry \u00e8 un gioco di parole tra lullaby (ninna nanna) e cry (grido)."}
{"id": "1190543", "revid": "116189673", "url": "https://it.wikipedia.org/wiki?curid=1190543", "title": "NO$GBA", "text": "NO$GBA (pronunciato \"no cash GBA\") \u00e8 un emulatore del Game Boy Advance, del Nintendo DS e della PocketStation per Microsoft Windows e MS-DOS che include anche il supporto multiplayer.\nEmula quasi perfettamente entrambi gli schermi del Nintendo DS, la tastiera si usa per i comandi standard e per il \"touch screen\" si usa il mouse al posto del pennino.\n\"NO$GBA\" \u00e8 l'emulatore del Game Boy Advance pi\u00f9 veloce disponibile, in quanto \u00e8 in grado di far girare la maggior parte dei giochi a velocit\u00e0 reale su di un computer con un processore Intel Pentium o superiore. \u00c8 anche l'unico emulatore del GBA e del Nintendo DS disponibile per MS-DOS.\nA differenza degli altri emulatori di GBA e Nintendo DS, come il famoso VisualBoyAdvance, \"NO$GBA\" mostra accuratamente i colori cos\u00ec come dovrebbero essere sui veri schermi LCD del GBA SP e del Nintendo DS, ed \u00e8 anche l'unico che include l'emulazione di una cartuccia GBA come se fosse giocata sul DS (gli altri emulatori supportano solo l'emulazione esclusiva).\nNO$GBA \u00e8 anche uno dei pochi emulatori del Nintendo DS capace di far girare giochi commerciali senza difetti gravi.\nLimiti dell'emulazione.\nA NO$GBA manca il supporto riguardo ad alcuni classici del GBA come la serie classica del NES. Tuttavia l'emulatore ne fa girare la maggior parte e lo sviluppatore costantemente prova a rintracciare le fonti per il software e l'hardware che ancora non \u00e8 supportato.\nIn pi\u00f9 l'emulatore non supporta a pieno il rendimento 3D quando si emula il DS e pu\u00f2 contenere alcuni errori grafici o di trasparenza in alcune parti nei giochi emulati. Inoltre non supporta il ridimensionamento della finestra quando si emulano le ROM del DS ed \u00e8 impegnativo per la CPU del PC su cui gira e quindi necessita di un computer abbastanza recente. Dalla versione 2.4b \u00e8 iniziato un supporto base che implementerebbe il WiFi.\nA partire dalla versione 2.6, distribuita a met\u00e0 dicembre 2007, sono stati fatti passi in avanti giganteschi per quanto riguarda il rendering 3D, aumentando quasi di 2 volte la velocit\u00e0 di esecuzione paragonandola al motore openGL.\nLa 2.6a continua su questa strada permettendo anche al software di salvare i dati nel formato esatto automaticamente, cosa che bisognava fare manualmente nelle precedenti versioni.\nDalla versione 2.7, oltre a numerosi miglioramenti per le console Nintendo, viene emulata anche la PocketStation. A partire dalla versione 2.8, l'emulatore supporta quasi completamente l'emulazione della console Nintendo DSi, anche se per il momento la maggior parte dei giochi che sfruttano le sue caratteristiche avanzate risentono ancora di problemi gravi nell'emulazione.\nNO$GBA Debugger.\nNO$GBA Debugger \u00e8 uno strumento di sviluppo per testare ROM per Game Boy Advance e Nintendo DS. Il Debugger \u00e8 pensato per gli sviluppatori ed \u00e8 stato definito \"completamente inutile per i giocatori\" da Martin Korth. Con l'uscita della versione 2.7c di NO$GBA il 28 luglio 2014, lo strumento \u00e8 diventato gratuito come la versione normale, mentre in precedenza esso era disponibile con licenza shareware."}
{"id": "1190556", "revid": "486946", "url": "https://it.wikipedia.org/wiki?curid=1190556", "title": "Castamir", "text": ""}
{"id": "1190560", "revid": "1418004", "url": "https://it.wikipedia.org/wiki?curid=1190560", "title": "Werewere Liking", "text": "Dagli anni '80 risiede stabilmente in Costa d'Avorio.\nBiografia.\nWerewere Liking si forma come cantante e pittrice sin dall'adolescenza, sviluppando l'interesse per la poesia e la drammaturgia negli anni '70 in Camerun.\nNel 1975 espone per la prima volta in Costa d'Avorio e nel 1978 inizia la sua collaborazione come ricercatrice in estetica e tradizioni africane con l'Universit\u00e0 di Abidjan.\nDopo aver aderito al movimento panafricanista ed esserne diventata uno dei pi\u00f9 autorevoli esponenti, Werewere Liking si afferma come artista polivalente e in seguito al suo trasferimento ad Abidjan, approfondisce la sua vocazione all'arte attraverso un percorso di ricerca che unisce riflessione teorica ed ideologica, creazione artistica e attivit\u00e0 sociale.\nNel 1985, ha fondato un gruppo teatrale, il Ki-Yi Mbok e il villaggio di Ki-Yi, nella periferia di Abidjan, luogo di convivenza e al contempo laboratorio di sperimentazione teatrale per artisti provenienti da diversi paesi dell'Africa francofona che realizza progetti a scopo sociale soprattutto per i giovani delle aree pi\u00f9 disagiate che vengono accolti e istruiti nelle varie arti del teatro, della musica e della danza nonch\u00e9 della sartoria e della scenografia.\nSi tratta di una grande esperienza collettiva e sociale che ha per scopo quello di rendere gli artisti della societ\u00e0 africana contemporanea capaci di promuovere un cambiamento di coscienza e di atteggiamento nell'ambito delle dinamiche sociali urbane post-coloniali.\nGli spettacoli del gruppo teatrale Ki-Yi Mbok includono musica e rituali e il frequente utilizzo di marionette. Questo coincide con l'estetica pan-africana perseguita da Werewere liking, che prevede la co-esistenza di linguaggio lirico, reinvenzione di rituali e tecniche d'avanguardia. \nLa compagnia ha realizzato molte produzioni e tourn\u00e9e in Africa, Europa, Canada, Stati Uniti, Messico e Giappone.\nScrittrice prolifica e versatile, ha pubblicato opere narrative e drammaturgiche che sono state tradotte in inglese, olandese e italiano.\nHa ricevuto il premio Prince Clause nel 2000 per il suo eccezionale e fruttuoso contributo alla cultura e alla societ\u00e0 ed il Premio Noma per il suo libro \"La memoire amput\u00e9e\" ed \u00e8 stata insignita di varie cariche onorifiche; \n\u00e8 membro dell'Haut Conseil de la Francophonie ed \u00e8 Chevalier de l'Ordre National della Costa d'Avorio."}
{"id": "1190563", "revid": "114864562", "url": "https://it.wikipedia.org/wiki?curid=1190563", "title": "Tichon di Zadonsk", "text": "Biografia.\nRimasto orfano di padre in giovane et\u00e0, Tichon visse in povert\u00e0 la propria fanciullezza e adolescenza. Richiesto da un cocchiere che aveva offerto alla madre una grossa somma per farne il suo apprendista, riusc\u00ec a restare nella casa paterna grazie all'opposizione che il fratello Pietro pose in essere avverso tale transazione. Inizi\u00f2 presto a lavorare come contadino, soffrendo per lunghi periodi la fame. A tredici anni riusc\u00ec ad essere ammesso al seminario di Velikij Novgorod svolgendo al suo interno il lavoro di giardiniere. Successivamente ottenne dallo Stato una borsa di studio che gli permise di portare a termine i propri studi senza ristrettezze. Finiti gli studi, nel 1754 inizi\u00f2 nel seminario la sua attivit\u00e0 di insegnante, dapprima di lingua greca, quindi di filosofia e retorica, e nel 1758 decise di prendere gli ordini monacali.\nInizi\u00f2 allora una folgorante carriera ecclesiastica che lo port\u00f2 solo l'anno successivo ad essere nominato Archimandrita di un monastero non lontano da Novgorod, quindi rettore del seminario di Tver' e infine, nel 1763, Vescovo di Vorone\u017e. Svolse quest'incarico per poco meno di sette anni durante i quali scrisse un notevole numero di opere di materia cristiana, represse il culto di Jarila, la dea del raccolto, ancora venerata nel contado, e riport\u00f2 alla fede ortodossa i Cosacchi del Don che erano stabiliti nei pressi della citt\u00e0 e che praticavano culti scismatici. L'eccessivo zelo nell'amministrazione della propria diocesi debilit\u00f2 il suo corpo tanto da costringerlo a ritirarsi nel monastero di Zadonsk dove rimase fino alla propria morte. La sua leggendaria saggezza e l'ascetismo dimostrati negli ultimi suoi anni di vita, uniti agli scritti sulla fede che aveva composto e alla testimonianza di coloro i quali si recavano a Zadonsk per ricevere dal santo supporto e conforto, lo hanno fatto considerare dai fedeli un eguale dei Grandi Padri della Chiesa ortodossa russa. I miracoli che si racconta si siano verificati presso le sue reliquie hanno portato alla sua glorificazione nel 1861."}
{"id": "1190565", "revid": "287204", "url": "https://it.wikipedia.org/wiki?curid=1190565", "title": "Josh Smith", "text": "Soprannominato \"J-Smoove\", ha giocato in NBA e in Cina durante la sua carriera.\nCarriera.\nHigh school.\nHa giocato il suo ultimo anno nelle high school nella Oak Hill Academy a Mouth of Wilson, Virginia, dopo aver lasciato la McEachern High School, a Powder Springs, Georgia. Nel \"Nike Hoop Summit\", Smith ha condotto il Team USA sulla selezione mondiale per 99-79, realizzando 27 punti e ricevendo gli onori dell'MVP.\nNBA.\nAtlanta Hawks.\nSmith si \u00e8 dichiarato eleggibile per il Draft NBA 2004, rinunciando a una carriera nell'Indiana University. \u00c8 stato chiamato dagli Atlanta Hawks con la 17\u00aa scelta assoluta nel draft dello stesso anno. Ha espresso pubblicamente il suo disaccordo con la nuova legge che vietava ai giocatori di rendersi eleggibili al draft.\nSmith ha vinto l'NBA Slam Dunk Contest nel suo anno da rookie durante l'All-Star Weekend del 2005. Aveva la media di 9,7 punti, 6,2 rimbalzi e 1,95 stoppate a partita nella stagione 2004-2005 e venne scelto per la seconda squadra All-Rookie dell'NBA. Durante la stagione 2005-06, Smith ha avuto la media di 2,25 stoppate a partita, settimo di tutta l'NBA.\nDopo l'All-Star Weekend, Smith continu\u00f2 il suo rapido sviluppo. Arriv\u00f2 secondo in NBA per stoppate totali, quarto per stoppate a partita oltre a realizzare in media 15,0 punti, 7,8 rimbalzi, 4,1 assist, 3,1 stoppate e 1,0 rubate dopo la pausa per l'All-Star week-end e il suo contributo ha aiutato gli Hawks a ottenere il doppio delle vittorie ottenute l'anno precedente, terminando col record di 26-56.\nIl 3 marzo 2007, Smith ha raggiunto le 500 stoppate, divenendo il pi\u00f9 giovane nella storia dell'NBA ad averlo fatto.\nSmith ha terminato la stagione 2006-07 con 16,4 punti a partita, 8,6 rimbalzi, 3,3 assist, 1,4 palle rubate e 2,9 stoppate, migliorando le statistiche del suo anno precedente. Mentre Joe Johnson era fuori per un infortunio, Smith \u00e8 stato il leader degli Hawks realizzando anche il suo career high di 32 punti e 19 rimbalzi. Il 17 novembre 2007 realizza un nuovo career-high di 38 punti contro i Milwaukee Bucks.\nL'8 agosto 2008 accetta l'offerta dei Memphis Grizzlies, ma gli Hawks pareggiano subito l'offerta. Smith era stato lasciato diventare un free agent con restrizioni, in modo da fargli tastare il mercato e mettergli pressione per fissare un prezzo.\nIl 2 febbraio 2010 Smith diventa il giocatore pi\u00f9 giovane (24 anni) a realizzare 1000 stoppate.\nHa realizzato la sua prima (e attualmente unica) tripla-doppia con 12 punti, 13 rimbalzi e 10 assist il 28 novembre 2010, contro i Raptors.\nDetroit Pistons.\nIl 10 luglio 2013 firma un contratto quadriennale a 56 milioni di dollari con i Detroit Pistons. Il 10 gennaio 2014 ha realizzato 22 punti, 13 rimbalzi, 7 assist, 5 stoppate e 4 palle rubate nella vittoria per 114-104 contro i Philadelphia 76ers. Il 22 febbraio 2014 realizza un career-high di 22 punti al termine del primo tempo della partita; chiude con 34 punti, ma i Pistons vengono sconfitti per 102-113 dai Dallas Mavericks.\nIl 22 dicembre 2014 viene clamorosamente tagliato dai Pistons a causa della difficile convivenza con gli altri due lunghi della squadra, Andre Drummond e Greg Monroe.\nHouston Rockets.\nIl 26 dicembre 2014 firma un contratto annuale da 2,1 milioni di dollari con gli Houston Rockets. Debutta con la nuova maglia lo stesso giorno, realizzando 21 punti e 8 rimbalzi nella vittoria per 117-111 all'overtime con i Memphis Grizzlies.\nIl 17 luglio 2015 firma con i Clippers ma il 22 gennaio 2016, dopo appena 6 mesi a Los Angeles, il club californiano lo rispedisce a Houston."}
{"id": "1190567", "revid": "1784938", "url": "https://it.wikipedia.org/wiki?curid=1190567", "title": "Costituzione francese del 1793", "text": "La Costituzione francese del 1793, anche detta Costituzione montagnarda o giacobina, o anche Costituzione dell'anno I o del 6 messidoro secondo il calendario repubblicano, \u00e8 la carta costituzionale redatta dalla Convenzione nazionale, assemblea parlamentare eletta a suffragio universale maschile che, il 21 settembre 1792, proclam\u00f2 la Repubblica.\nCaratteristiche.\nLa Costituzione giacobina si present\u00f2 diversamente rispetto al 1789, con delle idee ispirate a Rousseau che la stravolsero completamente:\nAntefatti e sua applicazione.\nI lavori della Convenzione per la redazione del testo proseguirono un po' lenti a causa della guerra dichiarata dalla Francia agli Asburgo, colpevoli di offrire riparo ai \"refugi\u00e8s\" della nobilt\u00e0 e del clero. Essa venne presentata nel 1793, ma fu poi accantonata e non entr\u00f2 mai in vigore a partire dal noto decreto del 10 ottobre 1793, che stabil\u00ec che il governo sarebbe stato \"rivoluzionario fino alla pace\". Incominci\u00f2 cos\u00ec il periodo del regime del terrore nel quale si contravvenne sistematicamente alla tutela e al rispetto di quei diritti e quelle libert\u00e0 sanciti in questa Costituzione e nella celebre Dichiarazione del 1789. Fu firmata nel 1793 da \"Robespierre\"."}
{"id": "1190574", "revid": "682976", "url": "https://it.wikipedia.org/wiki?curid=1190574", "title": "Lato B", "text": ""}
{"id": "1190576", "revid": "92285989", "url": "https://it.wikipedia.org/wiki?curid=1190576", "title": "Paraclausithyron", "text": "Il paraclausithyron (, da \u03c0\u03b1\u03c1\u03b1\u03ba\u03bb\u03b1\u03af\u03c9, radice \u03c0\u03b1\u03c1\u03b1\u03ba\u03bb\u03b1\u03c5-, \"piangere presso\", e \u03b8\u03cd\u03c1\u03b1, \"porta\": letteralmente \"lamento presso la porta chiusa\") \u00e8 un motivo letterario tipico della poesia elegiaca d'amore greca e romana, ripreso in seguito anche dalla poesia trobadorica della letteratura medievale.\nConsiste essenzialmente nel rappresentare l'amante (un \"exclusus amator\", che a volte pu\u00f2 essere il poeta stesso) in veglia notturna di fronte alla porta sbarrata della casa del \"custos\", protettore-padrone della donna desiderata; l'amante si lascia andare alla disperazione per il divieto di incontrare la sua \"domina\" prima che sopraggiunga l'alba, non esimendosi dal lanciare imprecazioni contro il \"custos.\"\nQuesto luogo poetico \u00e8 spesso accompagnato da espedienti narrativi, quali il dialogo con la porta, che non vuole aprirsi, come avviene in Catullo, o il monologo della porta stessa (Properzio). Ovidio scrive un paraclausithyron negli \"Amores\", in cui parla con uno schiavo messo a guardia della porta (\"ianitor\").\nIn Properzio e Tibullo la \"porta chiusa\" rappresenta un impedimento all'avventura amorosa; al contrario, nell'opera ovidiana, paradossalmente, il \"custos\" viene ringraziato, per aver fatto in modo di rendere pi\u00f9 focosi e passionali gli incontri tra i due amanti."}
{"id": "1190586", "revid": "1444886", "url": "https://it.wikipedia.org/wiki?curid=1190586", "title": "Chiesa di Santa Maria foris portas", "text": "La chiesa di Santa Maria \"foris portas\" si trova nel comune di Castelseprio in provincia di Varese, su un'altura distante duecento metri dalla cinta muraria di un antico \"castrum\", da cui l'appellativo in latino medievale. \u00c8 l'edificio pi\u00f9 antico di Castelseprio, l'unico sopravvissuto alla distruzione e l'abbandono dell'antico borgo fortificato, grazie alla devozione legata al luogo di culto. Il motivo di interesse principale \u00e8 comunque l'originalissimo e straordinariamente conservato ciclo di affreschi che decora il vano dell'abside, tra le testimonianze pi\u00f9 importanti della pittura muraria europea nell'Alto Medioevo. \nEsterno.\nLa costruzione sorge su una collina, in un'area gi\u00e0 caratterizzata da un sepolcreto preistorico. In passato ritenuta risalente al VII-VIII secolo, la struttura architettonica \u00e8 stata recentemente datata, grazie a complessi esami fisici e chimici, intorno al secondo quarto del IX secolo, essendo assai difficoltosa la collocazione in base ad elementi stilistici, non essendo rimasti esempi di confronto nella zona relativi a quel periodo. Appartiene dunque all'et\u00e0 carolingia per epoca di costruzione, ma a quella longobarda per concezione ideale e per continuit\u00e0 architettonica, che rimanda indietro fino alle basiliche paleocristiane di Milano del IV-V secolo e che sarebbe proseguita fino all'XI secolo.\nLa chiesa si presenta esternamente con una rustica semplicit\u00e0, preceduta da un atrio con un grande arco, aperto nel XVII secolo, mentre in pianta presenta un'unica navata rettangolare, non molto lunga, con un'abside per ciascun lato oltre quello d'ingresso. Le tre absidi sono tra loro uguali tranne che per la disposizione delle finestre. All'esterno, esse sono rinforzate da contrafforti e coperte da bassi spioventi semiconici.\nScavi effettuati nelle immediate vicinanze della struttura hanno permesso di riscontrare tracce di costruzioni adiacenti, che la storiografia tende ad individuare nelle residenze private dei conti e dei gastaldi del Seprio, in un'epoca in cui, dopo il periodo carolingio, l'edificio di culto aveva probabilmente assunto il ruolo di chiesa privata. \u00c8 stato inoltre riscontrato un fossato, di epoca successiva a questi edifici, che si collegava a sud con un altro fossato artificiale e a est con un vallone. Il fatto poi che sia stata recentemente scoperta nei pressi della chiesa, poco distante dall'atrio, una grossa tomba di epoca carolingia fa presumere la presenza di una zona funeraria riservata ai signori feudali del luogo.\nInterno.\nInternamente la chiesa doveva essere intonacata e coperta da affreschi e stucchi, mentre il pavimento presentava motivi a intarsio in marmo, simili a quelli delle basiliche paleocristiane di Milano. Dalla chiesa probabilmente proviene anche l\"Epitaffio di Wideramn\", rara testimonianza della cultura funeraria longobarda scritta.\nGli affreschi antichi rimasti si dispiegano sulle pareti dell'abside centrale, compreso il lato che d\u00e0 verso la chiesa, separato dalla navata da una parete dove si apre un arco a tutto sesto. Gli affreschi, rinvenuti casualmente nel 1944, rappresentano scene dell'infanzia di Cristo ispirate, sembra, soprattutto ai Vangeli apocrifi. Sorprendente \u00e8 la tecnica compositiva, che lascia emergere una sorta di schema prospettico di diretta ascendenza classica, oltre a un chiaro realismo nella rappresentazione di ambienti, figure umane e animali. Il ciclo di affreschi testimonia cos\u00ec la permanenza, in tarda et\u00e0 longobarda, di elementi artistici classici sopravvissuti all'innesto della concezione germanica dell'arte, priva di attenzione ai risvolti prospettici e naturalistici, e pi\u00f9 concentrata sul significato simbolico delle rappresentazioni."}
{"id": "1190587", "revid": "36426", "url": "https://it.wikipedia.org/wiki?curid=1190587", "title": "Miniature", "text": ""}
{"id": "1190592", "revid": "2127271", "url": "https://it.wikipedia.org/wiki?curid=1190592", "title": "Charlotte (Carolina del Nord)", "text": "Charlotte \u00e8 una citt\u00e0 degli Stati Uniti d'America, la pi\u00f9 grande della Carolina del Nord e di entrambe le Caroline, e capoluogo della Contea di Mecklenburg. Nel 2018 l'Ufficio del censimento degli Stati Uniti ha stimato la sua popolazione in abitanti, rendendola la sedicesima citt\u00e0 pi\u00f9 popolosa degli Stati Uniti d'America.\nTra il 2004 e il 2014, l'area metropolitana della citt\u00e0 \u00e8 stata classificata come l'area in pi\u00f9 rapida crescita di abitanti, con nuovi residenti. Charlotte \u00e8 inoltre la seconda citt\u00e0 degli USA per numero di banche e la ventesima per estensione. La citt\u00e0 \u00e8 situata nella parte centro-meridionale della regione Piedmont, vicina al confine con la Carolina del Sud.\nStoria.\nFondata nel 1762.\nL'economia della citt\u00e0 si basa sulle attivit\u00e0 finanziarie, maturate tra la fine del XX e l'inizio del XXI secolo, e quelle commerciali, anche se non mancano importanti gruppi industriali, come ad esempio la Nucor Corporation, gruppo siderurgico che vi ha trasferito il proprio quartier generale nel 1991, dopo essere stata presente con un ufficio fin dal 1966. La sede principale ed il quartier generale della Chiesa Cristiana Avventista si trova a Charlotte. Secondo stime del 2006, la citt\u00e0 considerando l'intera area metropolitana conta circa un milione e mezzo di abitanti.\nSoprannominata la \"Citt\u00e0 Regina\", Charlotte ha ricevuto il suo nome in onore di Carlotta di Meclemburgo-Strelitz, che era diventata la regina consorte di Gran Bretagna l'anno precedente la fondazione della citt\u00e0. Un secondo soprannome deriva dalla Guerra d'Indipendenza Americana, quando il comandante inglese Generale Charles Cornwallis occup\u00f2 la citt\u00e0, ma fu cacciato dai residenti ostili, spingendolo a scrivere che Charlotte era \"un vespaio di ribellione\", conferendole il soprannome di \"Nido di Calabroni\".\nClima.\nCharlotte ha un clima subtropicale umido. Charlotte si trova diversi chilometri ad est del fiume Catawba e a sud est del lago Norman, il pi\u00f9 grande lago artificiale in Carolina del Nord. Il lago Wylie e il lago Mountain Island sono due laghi artificiali pi\u00f9 piccoli situati vicino alla citt\u00e0.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Charlotte-Douglas e da una rete tranviaria.\nSport.\nCharlotte \u00e8 rappresentata in 3 delle principali leghe professionistiche Statunitensi:"}
{"id": "1190598", "revid": "6923", "url": "https://it.wikipedia.org/wiki?curid=1190598", "title": "Jersey Films", "text": "La Jersey Films \u00e8 una compagnia di produzione cinematografica statunitense: la compagnia appartiene all'attore Danny DeVito. Tra i film pi\u00f9 noti prodotti dall'associazione, \"Pulp Fiction\" di Quentin Tarantino (1994), \"Gattaca - La porta dell'universo\" di Andrew Niccol (1997) e \"Be Cool\" di F. Gary Gray (2005).\nProduttrice di film prevalentemente indipendenti, la compagnia ha distribuito e finanziato pi\u00f9 di 20 pellicole, a partire dal 1992, molte di queste divenute dei veri e propri cult."}
{"id": "1190605", "revid": "287204", "url": "https://it.wikipedia.org/wiki?curid=1190605", "title": "Velo di Maya", "text": ""}
{"id": "1190606", "revid": "746117", "url": "https://it.wikipedia.org/wiki?curid=1190606", "title": "Benelli (disambigua)", "text": ""}
{"id": "1190612", "revid": "15756", "url": "https://it.wikipedia.org/wiki?curid=1190612", "title": "Scottish Division A 1946-1947", "text": "La Scottish Division A 1946-1947 \u00e8 stata la 50\u00aa edizione della massima serie del campionato scozzese di calcio, disputato tra il 14 agosto 1946 e il 17 maggio 1947 e concluso con la vittoria dei , al loro venticinquesimo titolo.\nCapocannoniere del torneo \u00e8 stato Robert Mitchell () con 22 reti.\n\u00c8 stato il primo campionato dopo la sospensione bellica dovuta alla seconda guerra mondiale.\nStaagione.\nAggiornamenti.\nCon la fine della seconda guerra mondiale, la Federazione scozzese decise di riformare i campionati andando a comporre le tre divisioni secondo un criterio che non derivava dalle posizioni ottenute nell'ultimo campionato disputato, bens\u00ec si procedette per elezione. Cos\u00ec facendo, la nuova \"Division A\" (nome adottato al posto di Division One) fu composta da sole 16 squadre (invece delle consuete 20). Furono escluse il , l', l' e l' giunti ripesttivamente 8\u00ba, 14\u00ba , 16\u00ba e 17\u00ba nel campionato precedente. Inoltre furono escluse anche il e l', rispettivamente 1\u00b0 e 2\u00b0 al termine della Scottish Division Two 1938-1939 e che avevano guadagnato di diritto la partecipazione alla massima serie.\nFurono invece ammesse il , giunto penultimo la stagione precedente, e il giunto 12\u00b0 in Divisio Two.\nClassifica finale.\nLegenda:\nRegolamento:"}
{"id": "1190614", "revid": "181699", "url": "https://it.wikipedia.org/wiki?curid=1190614", "title": "Maria Adelaide d'Asburgo-Lorena", "text": "Biografia.\nInfanzia.\nMaria Adelaide, conosciuta in famiglia come \"Adele\", era figlia dell'arciduca Ranieri, vicer\u00e9 del Lombardo-Veneto, e di Maria Elisabetta, sorella del re di Sardegna Carlo Alberto.\nFidanzamento e matrimonio.\nNell'agosto del 1840 Maria Adelaide incontr\u00f2 presso il parco del castello di Racconigi il suo futuro sposo, l'allora Vittorio Emanuele di Savoia, nel quadro di un incontro organizzato per combinare un'unione tra il principe e una delle sue cugine. \nMaria Adelaide spos\u00f2 a Stupinigi (Torino), il 12 aprile 1842 il cugino, futuro re d'Italia, portando in dote 200.000 fiorini. Dopo l'abdicazione del suocero, nel 1849 divenne regina di Sardegna.\nIl marito, che la chiamava \"Suzi\" o \"Suzette\", pur attestandole stima, la trad\u00ec ripetutamente, in special modo con Rosa Vercellana, sua futura seconda moglie. La regina si dedic\u00f2 all'educazione dei figli, al cucito, alle pratiche religiose e alle opere pie.Le continue gravidanze tuttavia ne minarono il fisico. Per rimettersi in salute prese a trascorrere periodi di soggiorno al mare della Spezia, alloggiando nell'albergo Croce di Malta.\nUltimi anni e morte.\nNegli ultimi tempi, prima della morte precoce, cominci\u00f2 a perdere dapprima i capelli e poi i denti. Cominci\u00f2 a sentirsi sempre male, era costantemente febbricitante, quasi incapace di reggersi sulle gambe. Il suo volto, divenuto pallido e smunto, si era riempito di precoci rughe, mentre la sua voce s'era arrochita e l'espressione spenta. Ormai disinteressata a quanto la circondava, la regina aveva smesso di vestirsi, andando in giro in vestaglia e bigodini.\nMaria Adelaide mor\u00ec a seguito di una gastroenterite, manifestatasi il 16 gennaio 1855 mentre si trovava in carrozza e stava rientrando a palazzo dopo aver assistito al funerale della suocera Maria Teresa d'Asburgo-Toscana. La regina era appena reduce dalla sua ottava, e tormentatissima, gravidanza. L'agonia fu atroce, tanto che i suoi gemiti si udivano nella vicina piazza. Il marito, inchiodato al capezzale, le tenne sino all'ultimo la mano.\nIl suo funerale fu celebrato nella chiesa di San Lorenzo, immediatamente adiacente all'ingresso del palazzo reale di Torino. \u00c8 sepolta nella basilica di Superga.\nD'animo profondamente religioso e praticante, fu ricordata con un grande monumento di marmo bianco di Carrara, opera di Vincenzo Vela, che la raffigura inginocchiata, al fianco della suocera Maria Teresa, nel santuario della Consolata a Torino.Scrisse di lei Costanza d'Azeglio: \"Principessa che tutti ammiravano per la sua bellezza, e che conquistava i cuori per qualche cosa di angelico negli sguardi, nei gesti e nelle parole che ne rivelavano l'animo\".\nEredit\u00e0 culturale.\nNel 1895, l'Istituto dei Rachitici di Torino, poi Ospedale, fu dedicato alla sua memoria.\nDiscendenza.\nDal matrimonio di Maria Adelaide con Vittorio Emanuele II di Savoia nacquero otto figli:\nParentele.\nSuo suocero, Carlo Alberto di Savoia, era anche suo zio, essendo il fratello di sua madre Maria Elisabetta di Savoia. Sua suocera, la principessa Maria Teresa d'Asburgo-Toscana, era anche sua cugina di primo grado da parte di padre.\nInoltre Maria Adelaide era pro-nipote della regina di Francia Maria Antonietta d'Asburgo-Lorena."}
{"id": "1190623", "revid": "486946", "url": "https://it.wikipedia.org/wiki?curid=1190623", "title": "Castamir l'Usurpatore", "text": ""}
{"id": "1190625", "revid": "287204", "url": "https://it.wikipedia.org/wiki?curid=1190625", "title": "Scottish Division A 1947-1948", "text": "La Scottish Division A 1947-1948 \u00e8 stata la 51\u00aa edizione della massima serie del campionato scozzese di calcio, disputato tra il 13 agosto 1947 e il 3 maggio 1948 e concluso con la vittoria dell', al suo secondo titolo.\nCapocannoniere del torneo \u00e8 stato Archie Aikman () con 20 reti.\nClassifica finale.\nLegenda:\nRegolamento:"}
{"id": "1190628", "revid": "767487", "url": "https://it.wikipedia.org/wiki?curid=1190628", "title": "Voglio la testa di Garcia", "text": "Voglio la testa di Garcia (\"Bring Me the Head of Alfredo Garcia\") \u00e8 un film del 1974, diretto da Sam Peckinpah.\nNonostante dia il titolo al film, e ne sia la coprotagonista, la testa di Alfredo Garcia non viene mai inquadrata, ma trasportata dentro un sacco e, nel finale, dentro una cesta (il suo volto appare comunque nella foto custodita all'interno dell'orologio da tasca).\nTrama.\nUn ricco \"fazendero\" messicano, El Jefe, scopre che la giovane figlia \u00e8 stata messa incinta da un suo ex dipendente, Alfredo Garcia. Sconvolto dalla rabbia ordina ai suoi uomini di cercare Garcia, e di portargli letteralmente la sua testa. Come incentivo mette una taglia di un milione di pesos. Per questa caccia all'uomo si istituisce un'organizzazione criminale, che cerca Garcia dappertutto.\nDue dei killer incontrano in un fatiscente night Bennie, un pianista. I due gli promettono 10.000 dollari, per interessarsi alla faccenda Garcia. Bennie assicura il suo interessamento e d\u00e0 alcune notizie importanti: gli risulta che la donna con cui vive, una prostituta che si chiama Elita, conosce Garcia, per essere andata a letto con lui. Elita rivela a Bennie che Garcia \u00e8 morto in un incidente stradale, e che \u00e8 sepolto nel suo paese.\nBennie parte insieme alla donna, alla ricerca della tomba di Garcia. Durante il viaggio dice a Elita che, con i soldi della taglia, vuole sposarla. Vincendo la ripugnanza e il senso del sacrilegio, Elita lo accompagna al cimitero. Bennie scoperchia la tomba di Garcia e sta per tagliare la testa al cadavere, ma lui e Elita vengono colpiti alle spalle.\nBennie si risveglia e scopre disperato che Elita \u00e8 morta, e la testa di Garcia \u00e8 sparita. Salta sull'auto e si lancia alla ricerca della testa. Dopo aver fatto uscire di strada ed eliminato i due killer che si erano impossessati della testa e che avevano ucciso la sua amata, viene bloccato dai parenti di Garcia che si riprendono la testa, ma l'intervento dei due sicari che avevano ingaggiato Bennie d\u00e0 il via a una carneficina, da cui escono vivi solo Bennie e il nonno di Garcia.\nPer completare l'opera Bennie si reca dai mandanti dell'operazione e, dopo aver consegnato loro il macabro trofeo, uccide anche loro. Bennie vuole riscuotere l'intera taglia, invece dei 10.000 dollari promessi dai due killer. Istigato dalla figlia di El Jefe, Bennie uccide il boss messicano, per poi tentare di fuggire dalla fazenda con i soldi, ma gli uomini di El Jefe rimasti in vita uccidono Bennie, crivellandolo di colpi.\nProduzione.\nIl film nacque da un soggetto scritto da Peckinpah insieme a Frank Kowalski, realizzabile soltanto in un'ambientazione messicana. Con l'aiuto del produttore Martin Baum si cre\u00f2 cos\u00ec una coproduzione USA-Messico.\nCast.\nIl protagonista del film \u00e8 Warren Oates, attore feticcio di Peckinpah, utilizzato prima di questo film perlopi\u00f9 come caratterista, e qui promosso per la prima volta al rango di protagonista. La protagonista femminile \u00e8 Isela Vega, ai tempi la pi\u00f9 nota celebrit\u00e0 messicana, ex cantante di night. Il ruolo di El Jefe \u00e8 interpretato da Emilio Fern\u00e1ndez, generale dell'esercito messicano, grande amico del regista.\nRiprese.\nLe riprese del film iniziarono il 1\u00ba ottobre 1973 e terminarono nel dicembre dello stesso anno. Peckinpah decise di girare il film interamente a Citt\u00e0 del Messico, in luoghi fino ad allora sconosciuti alla macchina da presa, scartando citt\u00e0 pi\u00f9 ovvie, tipo Durango o Acapulco. Il film fu portato a termine, nonostante una settimana di piogge e l'opposizione dei sindacati hollywoodiani, che protestarono contro l'utilizzazione di attori e tecnici messicani.\nDurante le riprese Peckinpah ebbe gravi problemi di salute: non mangiava, beveva vodka e ingoiava molte pillole. La sua segretaria, Katy Haber, lo aiut\u00f2 a rimettersi in sesto, nascondendogli la vodka e le pillole e facendolo mangiare. Per il resto le riprese si svolsero in un clima idilliaco e, per la prima volta nella sua carriera, Peckinpah ebbe il totale controllo sul film. Il regista infatti disse del film: \"\u00abBuono o cattivo, bello o brutto, l'importante \u00e8 che sia mio al 100%\u00bb\".\nAccoglienza.\nIl film incass\u00f2 in totale poco pi\u00f9 di 2 milioni di dollari, e non si rivel\u00f2 un gran successo.\nCritiche.\nLe critiche statunitensi dell'epoca non furono molto tenere con il film. Il \"The Wall Street Journal\" scrisse: \"\u00abIl film \u00e8 cos\u00ec grottesco nella sua idea di base, cos\u00ec sadico nelle sue immagini, cos\u00ec irrazionale nella sua trama, cos\u00ec senza tocco di regia nella sua realizzazione, che ci porta a una sola conclusione: Peckinpah ha bisogno di un analista\u00bb\". In Italia solo Giuseppe Turroni scrisse a favore del film, ritenendolo \"\u00abil film della follia, del dialogo, della morte con la vita\u00bb\".&lt;ref name=\"libroAMERICANA/2\"&gt;Giuseppe Turroni, \"Americana/2\", Roma, Editore Bulzoni, 1978.&lt;/ref&gt;\nNel 1978 il film venne inserito nella lista dei 50 peggiori film di sempre nel libro \"The Fifty Worst Films of All Time\". In seguito il film \u00e8 stato rivalutato ampiamente, e definito una delle migliori opere di Peckinpah."}
{"id": "1190630", "revid": "709565", "url": "https://it.wikipedia.org/wiki?curid=1190630", "title": "Mokona Modoki", "text": " \u00e8 il nome dato a due personaggi creati dalle CLAMP, rispettivamente personaggi del manga \"Tsubasa RESERVoir CHRoNiCLE\" e di \"xxxHOLiC\". Il nome Mokona Modoki, o pi\u00f9 semplicemente Mokona, si riferisce ad entrambi i personaggi, i quali non vengono mai chiamati con i loro veri nomi, Soel e Larg.\nLetteralmente Mokona Modoki significa \"falsa Mokona\" oppure \"copia Mokona\", riferimento alla vera Mokona, personaggio della serie \"Magic Knight Rayearth\". Prende il nome da uno dei membri delle CLAMP, Mokona Apapa.\nStoria.\nIn \"Tsubasa RESERVoir CHRoNiCLE\" esistono due Mokona, una bianca (che viaggia con la principessa ed il gruppo) ed una nera. Mokona nera vive nel negozio con Yuko Ichihara e Watanuki.\nYuko afferma di aver clonato le due Mokona insieme a Clow da un'altra Mokona proveniente da un mondo diverso (la Mokona di \"Rayearth\").\nLe due Mokona.\nMokona bianca.\n \u00e8 un esserino bianco di razza sconosciuta, che possiede, o almeno cos\u00ec dice, 108 abilit\u00e0 segrete. Nella fronte ha una grossa pietra rossa, ma parrebbe solamente per motivi estetici. Ha invece un orecchino rosso, sull'orecchio destro. Quest'orecchino, come afferma Yuko Ichihara nel manga di xxxHOLiC, sarebbe un incantesimo. Non si sa altro a questo proposito per\u00f2.\nMokona aiuta il gruppo di Tsubasa Chronicle in diversi modi: ad esempio li fa viaggiare attraverso i mondi per trovare le piume di Sakura, e ne avverte la presenza gridando la parola \"Mekyo\" e spalancando gli occhi. Mokona inoltre costituisce un ottimo traduttore universale per il gruppo: infatti i vari personaggi di Tsubasa provengono da mondi diversi e senza l'aiuto di Mokona non si capirebbero.\nMokona ama molto viaggiare con il mago Fay D. Flourite ed il ninja Kurogane. Soprattutto ama prendere in giro il secondo insieme al mago. Nonostante Kurogane sembri non sopportare Mokona, lei gli rimane spesso attaccata. In una parte del manga Mokona prende in giro Kurogane imitando la sua voce e dicendo una frase troppo sdolcinata per il ninja.\nAbilit\u00e0 segrete.\nEcco alcune delle abilit\u00e0 segrete di Soel:\nMokona nero.\n \u00e8 un esserino nero di razza sconosciuta, come la Mokona bianca, ed \u00e8 di sesso maschile. Nella fronte ha una grossa pietra ma a differenza di Soel che l'ha rossa, Larg la possiede blu. Larg possiede anche un orecchino di colore blu. Al contrario di Soel, lo porta sull'orecchio sinistro. Quest'orecchino, come afferma Yuko Ichihara nel manga di xxxHOLiC, sarebbe un sigillo. Non si sa altro a questo proposito.\nVive nel nostro mondo (in Giappone) con la strega delle dimensioni. Si sa molto poco di lui: sappiamo ad esempio che pu\u00f2 trasportare da Yuko qualsiasi cosa Mokona bianca ingerisca.\nNonostante sia meno allegro e giocoso di Mokona bianca, ama comunque prendere in giro Watanuki.\nCome Yuko, inoltre, ama bere alcolici (la sua prima battuta \u00e8 stata \"Anche Mokona beve!\").\nAbilit\u00e0 segrete.\nEcco alcune delle abilit\u00e0 segrete di Larg:"}
{"id": "1190633", "revid": "287204", "url": "https://it.wikipedia.org/wiki?curid=1190633", "title": "Scottish Division A 1948-1949", "text": "La Scottish Division A 1948-1949 \u00e8 stata la 52\u00aa edizione della massima serie del campionato scozzese di calcio, disputato tra il 14 agosto 1948 e il 30 aprile 1949 e concluso con la vittoria dei , al loro ventiseiesimoo titolo.\nCapocannoniere del torneo \u00e8 stato Alex Stott () con 30 reti.\nClassifica finale.\nLegenda:\nRegolamento:"}
{"id": "1190636", "revid": "237256", "url": "https://it.wikipedia.org/wiki?curid=1190636", "title": "Sergei Ilyushin", "text": ""}
{"id": "1190644", "revid": "1904508", "url": "https://it.wikipedia.org/wiki?curid=1190644", "title": "Maria Letizia Bonaparte", "text": "Biografia.\nInfanzia.\nLa principessa Maria Letizia nacque a Parigi durante gli ultimi anni del secondo impero francese. Nella sua infanzia e nella sua giovent\u00f9 visse tra la Francia e l'Italia, dove sua madre si era ritirata per dedicarsi alla religione e alle opere pie. Suo padre era il principe Napoleone Giuseppe Carlo Paolo Bonaparte (1822-1891), figlio di Girolamo Bonaparte (1784-1860), fratello minore di Napoleone Bonaparte, e della principessa Caterina di W\u00fcrttemberg (1783-1835); sua madre era la principessa Maria Clotilde di Savoia (1843-1911), figlia del re Vittorio Emanuele II di Savoia (1820-1878) e dell'arciduchessa Maria Adelaide d'Asburgo-Lorena (1822-1855). L'imperatore Napoleone III era cugino di primo grado di suo padre.\nMatrimonio.\nGiunta a Firenze, dove doveva conoscere il suo futuro marito, Emanuele Filiberto di Savoia-Aosta, ci fu un cambiamento di programmi e il matrimonio venne combinato invece con il padre del suo promesso sposo, Amedeo di Savoia, che aveva regnato qualche tempo prima in Spagna come Amedeo I di Spagna. Lo sposo era vedovo della prima moglie Maria Vittoria dal Pozzo della Cisterna.\nIl matrimonio diede grande scandalo nella corte italiana per la differenza di et\u00e0 tra i coniugi, che era di ventidue anni, e per il fatto che Amedeo era fratello della madre di Letizia, essendo figlio di Vittorio Emanuele II e di Maria Adelaide d'Asburgo-Lorena. Nel 1888 i fidanzati ottennero la necessaria dispensa papale e si sposarono a Torino l'11 settembre dello stesso anno.\nMaria Letizia venne descritta dai contemporanei come una donna ribelle e poco osservante del protocollo, di personalit\u00e0 vivace e allegra. Particolarmente curiosa delle novit\u00e0 tecniche dell'epoca, era una assidua frequentatrice delle corse automobilistiche, spesso in veste di madrina dei circuiti, dove metteva in palio la Coppa Salemi per il pilota che avesse dimostrato la migliore regolarit\u00e0 in gara.\nUltimi anni.\nRimasta vedova dopo un anno e mezzo di matrimonio, Maria Letizia ebbe, a partire dal 1907, una aperta e scandalosa relazione con un ufficiale di ventuno anni pi\u00f9 giovane di lei, il quale, alla morte della principessa, avvenuta nel castello di Moncalieri il 25 ottobre 1926, risult\u00f2 essere erede universale di tutti i suoi beni.\nVenne sepolta nella Cripta Reale, Basilica di Superga, Torino\nDiscendenza.\nDalle nozze tra Maria Letizia e Amedeo di Savoia nacque un unico figlio:"}
{"id": "1190645", "revid": "76963", "url": "https://it.wikipedia.org/wiki?curid=1190645", "title": "Jean Raine", "text": "ne continu\u00f2 le ricerche indagando per proprio conto, in piena autonomia, su possibili sviluppi di ulteriori germi vitali insiti in quella tendenza.\nBiografia.\nPersonaggio poliedrico, fin da principio, a Bruxelles, fu molto interessato al Surrealismo. Prima di aver presentato la sua prima mostra incontra Ren\u00e9 Magritte, Marcel Lecomte, e Louis Scutenaire . Nel 1944 conobbe Pierre Alechinsky e grazie alla loro amicizia partecip\u00f2 come poeta e cineasta all'avventura del gruppo CO.BR.A..\nDurante la sua attivit\u00e0 a fianco del gruppo CO.BR.A., termin\u00f2 gli studi di Legge, Scienze politiche e Archeologia all'Universit\u00e0 di Bruxelles.\nTra il 1949 ed il 1951 incontr\u00f2 esponenti del movimento surrealista di Parigi, tra i quali Andr\u00e9 Breton, e, con il medico Pierre Mabille, gir\u00f2 nel 1949 il suo primo film, anno di fondazione del gruppo CO.BR.A. Inoltre, collabor\u00f2 a tutti i numeri della rivista fondata dal gruppo CO.BR.A. fino allo scioglimento del gruppo stesso (1951).\nI suoi scritti iniziarono ad essere pubblicati su riviste europee d'avanguardia. Ma, secondo il Raine : \"\"la poesia deve diventare un'immagine\", \"per cui si dedic\u00f2 alla pittura. Espose per la prima volta a Bruxelles nel 1962, a Parigi nel 1964 e in Italia (Orvieto) nel 1965.\nVisse dal 1966 al 1968 a San Francisco dove scopr\u00ec i colori acrilici. Rivide Kenneth Anger che aveva ospitato durante il suo primo soggiorno a Parigi verso 1950. Espose nelle universit\u00e0 di Berkeley e Stanford, ed in gallerie di San Francisco e Los Angeles. Rientrato in Europa nel 1969, si stabil\u00ec a Rochetaill\u00e9e (Lione) dove mor\u00ec nel 1986.\nDal 1970, attirato a Calice Ligure da Marion e Th\u00e9odore Koenig, un amico di vecchia data, incontr\u00f2 numerosi artisti raccolti attorno a Emilio Scanavino. In Italia torn\u00f2 tutte le estati, ritorno che gli consent\u00ec di esporre spesso le sue opere.\nMentre proseguiva la sua attivit\u00e0 in Francia, Danimarca e Italia, venne invitato a due importanti manifestazioni ufficiali di Bruxelles : la retrospettiva CO.BR.A. del 1974 e al XXV Anniversario della Rivista belga \"Phantomas\" (al Museo d'Ixelles, 1975).\nRaine - che fra l'altro nel 1961 ha fondato a Bruxelles il \"Club Antonin Artaud\", un istituto pilota per curare e reinserire nella societ\u00e0 i malati di mente - ha scritto diverse autobiografie in cui si esprime per paradossi in uno stile pungente e disincantato. \"A che pro e cosa dire? Si scrive, si inventa e non si legge!\" Circa la sua pittura, sentendosi troppo implicato per parlarne, dice : \"per dicifrare in essa alcuni segni che mi rivelano, pittore cieco, imparo senza vergogna a servirmi degli occhi altrui, bulinandone la r\u00e9tina riflessi negli specchi\".\nEsposizioni.\nEsposizioni pubbliche e private\nEsposizioni dopo la sua morte.\nDalla sua morte nel 1986, numerose manifestazioni hanno avuto luogo in musei e centri d'arte, personali o collettive :\nPersonali dopo il 2000 :\nOpere.\nOpere letterarie.\nMolti testi, poetici, polemici, saggi, sulle sue riunioni (\"una grande famiglia\", 1985) numerose che ha avuto con Kenneth Anger, Andr\u00e9 Breton, Marcel Marceau, Michel de Ghelderode, Pierre Mabille, Ren\u00e9 Magritte, Jean-Louis Barrault, Pierre Alechinsky, Henri Langlois."}
{"id": "1190647", "revid": "36426", "url": "https://it.wikipedia.org/wiki?curid=1190647", "title": "Chiesa di Santa Maria Foris Portas", "text": ""}
{"id": "1190650", "revid": "287204", "url": "https://it.wikipedia.org/wiki?curid=1190650", "title": "Scottish Division A 1949-1950", "text": "La Scottish Division A 1949-1950 \u00e8 stata la 53\u00aa edizione della massima serie del campionato scozzese di calcio, disputato tra il 10 settembre 1949 e il 1\u00ba maggio 1950 e concluso con la vittoria dei , al loro ventisettesimo titolo, il secondo consecutivo.\nCapocannoniere del torneo \u00e8 stato William Bauld () con 30 reti.\nClassifica finale.\nLegenda:\nRegolamento:"}
{"id": "1190653", "revid": "287204", "url": "https://it.wikipedia.org/wiki?curid=1190653", "title": "Scottish Division A 1950-1951", "text": "La Scottish Division A 1950-1951 \u00e8 stata la 54\u00aa edizione della massima serie del campionato scozzese di calcio, disputato tra il 9 settembre 1950 e l'8 maggio 1951 e concluso con la vittoria dell', al suo terzo titolo.\nCapocannoniere del torneo \u00e8 stato Lawrence Reilly (Hibernian) con 22 reti.\nClassifica finale.\nLegenda:\nRegolamento:"}
{"id": "1190655", "revid": "287204", "url": "https://it.wikipedia.org/wiki?curid=1190655", "title": "Scottish Division A 1951-1952", "text": "La Scottish Division A 1951-1952 \u00e8 stata la 55\u00aa edizione della massima serie del campionato scozzese di calcio, disputato tra l'8 settembre 1951 e il 30 aprile 1952 e concluso con la vittoria dell', al suo quarto titolo, il secondo consecutivo.\nCapocannoniere del torneo \u00e8 stato Lawrence Reilly (Hibernian) con 27 reti.\nClassifica finale.\nLegenda:\nRegolamento:"}
{"id": "1190656", "revid": "122457919", "url": "https://it.wikipedia.org/wiki?curid=1190656", "title": "Ius soli", "text": "Ius soli (in lingua latina \u00abdiritto del suolo\u00bb) \u00e8 un'espressione giuridica che indica l'acquisizione della cittadinanza di un dato Paese come conseguenza del fatto giuridico di essere nati sul suo territorio, indipendentemente dalla cittadinanza dei genitori. Si contrappone allo \"ius sanguinis\" (o \u00abdiritto del sangue\u00bb), che indica invece la trasmissione alla prole della cittadinanza del genitore, sulla base pertanto della discendenza e non del luogo di nascita.\nQuasi tutti i paesi del continente americano applicano lo \"ius soli\" in modo automatico e senza condizioni. Tra questi gli Stati Uniti, il Canada e quasi tutta l'America latina. Alcuni paesi europei (Francia, Germania, Irlanda e Regno Unito) concedono altres\u00ec la cittadinanza \"ius soli\", sebbene con alcune condizioni. \nOrdinamenti.\nFrancia.\nLa Francia ha una lunga tradizione di applicazione di tale istituto, sebbene dal 1994 una persona nata in territorio francese da genitori stranieri possa ottenere la cittadinanza facendone richiesta purch\u00e9 abbia vissuto stabilmente sul territorio dello stato per almeno cinque anni.\nInoltre, dal 1998, secondo la Legge Guigou, al compimento della maggiore et\u00e0 (18 anni) chi \u00e8 nato in territorio francese da genitori stranieri accede automaticamente alla cittadinanza se i due genitori, alla nascita del richiedente, disponevano di un permesso di soggiorno.\nCondizioni simili per la cittadinanza dei figli di genitori stranieri si applicano in Germania, in Irlanda e nel Regno Unito.\nItalia.\nIn applicazione delle norme che mirano a scongiurare l'apolidia, in Italia lo \"ius soli\" trova applicazione in circostanze eccezionali. Esso si applica, come norma residuale, in tre casi:\nInoltre, in virt\u00f9 dell'art. 4, comma 2, della legge 5 febbraio 1992, n. 91, una versione particolare dello \"ius soli\" \u00e8 applicata allo straniero nato in Italia e che vi abbia risieduto legalmente senza interruzioni fino al raggiungimento della maggiore et\u00e0. Infatti, in tal caso egli diviene cittadino italiano di diritto se dichiara di voler acquisire la cittadinanza italiana entro un anno dal raggiungimento degli anni diciotto di et\u00e0, quindi senza le condizioni normalmente richieste (reddito sufficiente, incensuratezza, circostanze di merito, ecc.) per ottenere la cittadinanza per naturalizzazione. Tale beneficio viene perso in mancanza di volont\u00e0 espressa entro un anno dal raggiungimento della maggiore et\u00e0, dopo di che la cittadinanza \u00e8 ottenibile solo tramite le norme ordinarie.\nStati Uniti.\nTra i paesi che applicano lo \"ius soli\" in modo automatico e senza condizioni figurano gli Stati Uniti. Il XIV emendamento della costituzione statunitense prevede che chiunque nasca sul territorio dell'Unione e sia soggetto alla sua giurisdizione \u2014 fatta eccezione, quindi, per personale del corpo diplomatico ed eventuali truppe straniere d'occupazione \u2014 ne \u00e8 automaticamente cittadino."}
{"id": "1190658", "revid": "66387", "url": "https://it.wikipedia.org/wiki?curid=1190658", "title": "Alexei Andreyevi\u010d Tupolev", "text": ""}
{"id": "1190660", "revid": "287204", "url": "https://it.wikipedia.org/wiki?curid=1190660", "title": "Scottish Division A 1952-1953", "text": "La Scottish Division A 1952-1953 \u00e8 stata la 56\u00aa edizione della massima serie del campionato scozzese di calcio, disputato tra il 6 settembre 1952 e il 7 maggio 1953 e concluso con la vittoria dei , al loro ventottesimo titolo. \nCapocannonieri del torneo sono stati Lawrence Reilly (Hibernian) e Charles Fleming () con 30 reti ciascuno.\nSia i Rangers che l' terminarono il campionato a pari punti. Per la prima volta il quoziente reti decise l'assegnazione del titolo.\nClassifica finale.\nLegenda:\nRegolamento:"}
{"id": "1190661", "revid": "640277", "url": "https://it.wikipedia.org/wiki?curid=1190661", "title": "Astrobiology Field Laboratory", "text": "L'Astrobiology Field Laboratory \u00e8 stata una missione proposta dalla NASA costituita da una sonda planetaria senza equipaggio per l'esplorazione del pianeta Marte. Il rover sarebbe stato costruito al Jet Propulsion Laboratory con lancio previsto per marzo 2016, probabilmente attraverso un vettore Delta IV.\nMissione.\nL'obiettivo consisteva nello studio della superficie e della struttura del pianeta, alla ricerca di segni di vita. Sarebbe stata la prima missione dopo i lander Viking dedicata alla ricerca di sostanze chimiche associate alla vita (biomarcatori), come i composti a base di carbonio associati a molecole contenenti zolfo e azoto. Gli ambienti di ricerca sarebbero stati quelli identificati dal Mars Science Laboratory.\nLa missione primaria sarebbe durata un anno marziano, equivalente a circa due anni terrestri, con la possibilit\u00e0 di estenderla per un altro anno marziano."}
{"id": "1190665", "revid": "110157", "url": "https://it.wikipedia.org/wiki?curid=1190665", "title": "Comune distrettuale di Jurbarkas", "text": "Il comune distrettuale di Jurbarkas \u00e8 uno dei 60 comuni della Lituania, situato nella regione della Samogizia."}
{"id": "1190666", "revid": "287204", "url": "https://it.wikipedia.org/wiki?curid=1190666", "title": "Scottish Division A 1953-1954", "text": "La Scottish Division A 1953-1954 \u00e8 stata la 57\u00aa edizione della massima serie del campionato scozzese di calcio, disputato tra il 5 settembre 1953 e il 16 aprile 1954 e concluso con la vittoria del , al suo ventesimo titolo. \nCapocannoniere del torneo \u00e8 stato Jimmy Wardhaugh () con 27 reti.\nClassifica finale.\nLegenda:\nRegolamento:"}
{"id": "1190668", "revid": "122490634", "url": "https://it.wikipedia.org/wiki?curid=1190668", "title": "Tempio di Artemide Leucofriene", "text": "Il tempio di Artemide Leucofriene era un tempio greco ellenistico eretto alla fine del III secolo a.C. nella citt\u00e0 di Magnesia al Meandro, in Caria (Asia Minore, oggi in Turchia), opera dell'architetto Ermogene.\nEra consacrato ad Artemide Leucofriene (\"Leukophryene\", ovvero \"dalle sopracciglia bianche\"), probabilmente una dea-madre locale, considerata fondatrice della citt\u00e0, assimilata ad Artemide.\nIl tempio era di ordine ionico, ottastilo (con otto colonne in facciata) e con quindici colonne sui lati. Secondo Vitruvio, l'architetto Ermogene, vi avrebbe impiegato per la prima volta la pianta pseudodiptera. Fu oggetto di un trattato scritto dallo stesso Ermogene che ebbe grande fortuna e l'edificio divenne dunque un modello per i templi ionici.\nStoria.\nIl tempio ellenistico, in marmo, sorse su un precedente tempio ionico in calcare del VI-V secolo a.C., i cui resti sono stati visti nel corso degli scavi. Doveva trattarsi in origine di un santuario extraurbano, ma agli inizi del IV secolo a.C. la citt\u00e0 nuova era stata rifondata nei pressi del santuario stesso, che si apriva sulla'agor\u00e0 cittadina.\nIl tempio ellenistico venne riconosciuto inviolabile dai Romani dopo la pace di Apamea del 188 a.C.e ancora da Silla, ai tempi delle guerre mitridatiche.\nCronologia.\nLa cronologia del tempio ellenistico \u00e8 stata discussa dagli studiosi: gli scavatori del tempio avevano proposto una datazione al 225-200 a.C. (ultimo quarto del III secolo a.C.), mentre altri propendevano per una data pi\u00f9 recente, intorno al 150-125 a.C. (terzo quarto del II secolo a.C.). Pi\u00f9 recentemente, i maggiori dati ottenuti sul periodo di attivit\u00e0 di Ermogene e sulla data di costruzione degli altri due templi che gli sono stati attribuiti (tempio di Dioniso a Teos e tempio di Zeus Sosipolis ancora a Magnesia), hanno permesso di ipotizzare una data di costruzione anteriore al 190 a.C., quando, in seguito alla vittoria nella battaglia di Magnesia, alla dea patrona della citt\u00e0 venne attribuito l'appellativo di \"Nikephoros\".\nDescrizione.\nPianta e proporzioni.\nL'edificio sacro sorgeva su una crepidine di 8 gradini. l'ultimo dei quali di altezza maggiore. (dimensioni dello stilobate: 31,60 x 57,89 m). Il penultimo gradino, con pedata pi\u00f9 ampia, costituiva una sorta di passaggio intorno alla peristasi.\nLa peristasi era costituita da otto colonne sulla fronte e da 15 sui lati lunghi (con un rapporto prossimo a 1:2 tra larghezza e lunghezza) Le due colonne al centro dei lati brevi hanno un interasse maggiore; i fusti delle colonne angolari, maggiormente sollecitate, avevano un diametro maggiore (1,407 m invece di 1,387 m).\nLa distanza tra le colonne (intercolumnio) (3,94 m) non corrisponde a 2 volte e 1/4 il diametro della colonna, come Ermogene avrebbe prescritto nei suoi trattati secondo Vitruvio (ritmo eustilo).\nL'edificio della cella ha un rapporto di 1:3 tra larghezza e lunghezza ed \u00e8 suddiviso in un ampio pronao con quattro colonne tra ante, di dimensioni uguali alla cella vera e propria, nella cella, suddivisa in tre navate da due file di quattro colonne, e nell'opistodomo, di lunghezza pari alla met\u00e0 della cella. Gli assi dei muri e i colonnati interni sono rigorosamente allineati con le colonne della peristasi.\nAlzato.\nIn alzato l'ordine ionico si caratterizza con fusti snelli e slanciati (altezza di circa 9 volte il diametro). Anche la trabeazione appare leggera (altezza circa 1/4 di quella della colonna). La trabeazione, a differenza che nei templi ionici arcaici, prevedeva la compresenza del fregio e dei dentelli. Gli elementi che costituiscono l'ordine presentano forme, decorazioni e proporzioni che divennero poi canoniche nell'architettura romana.\nIl fregio ionico rappresentava una Amazzonomachia: 43 lastre sono conservate al Museo del Louvre ed altre al Museo archeologico di Istanbul. Una ricostruzione dell'ordine \u00e8 presente nel Pergamonmuseum di Berlino.\nSul timpano della facciata principale (sul lato ovest) erano presenti tre aperture a finestra, il cui scopo doveva servire a far passare la luce della luna per illuminare la statua della dea all'interno.\nAltare e santuario.\nDavanti al tempio sorgeva un altare monumentale (23,07 x 15,62 m) ornato da un fregio con figure di divinit\u00e0 (conservate a Berlino).\nIl tempio e l'altare si trovavano in una grande piazza circondata sui lati e sul fondo da un portico di ordine dorico; sul lato occidentale un propileo con quattro colonne ioniche tra due pilastri, permetteva l'accesso al santuario dall'agor\u00e0 cittadina.\nFeste.\nUna serie di iscrizioni, rinvenute nell'agor\u00e0 della citt\u00e0, sulla quale si aprivano i propilei del santuario, riguarda le feste in onore della dea, tenute ogni quattro anni. L'iscrizione pi\u00f9 importante \u00e8 costituita dal decreto cittadino di fondazione della festa, che cita l'apparizione della dea nell'anno 221-220 a.C. e la consultazione dell'oracolo di Delfi. Pi\u00f9 tardi (208 a.C.) la festa divenne panellenica, con inviti inviati ai re e alle citt\u00e0 greche, le cui risposte vennero ugualmente affisse nell'agor\u00e0. La prima celebrazione si svolse nel 202 a.C."}
{"id": "1190670", "revid": "1086846", "url": "https://it.wikipedia.org/wiki?curid=1190670", "title": "Scottish Division A 1954-1955", "text": "La Scottish Division A 1954-1955 \u00e8 stata la 58\u00aa edizione della massima serie del campionato scozzese di calcio, disputato tra l'11 settembre 1954 e il 30 aprile 1955 e concluso con la vittoria dell', al suo primo titolo. \nCapocannoniere del torneo \u00e8 stato Willie Bauld () con 21 reti.\nStagione.\nNovit\u00e0.\nIn vista della riforma del campionato prevista per la stagione successiva (cambio di nome della competizione e allargamento a 18 delle squadre partecipanti) quest'anno non furono previste retrocessioni.\nClassifica finale.\nLegenda:\nRegolamento:\nNote:"}
{"id": "1190672", "revid": "110157", "url": "https://it.wikipedia.org/wiki?curid=1190672", "title": "Comune distrettuale di Raseiniai", "text": "Il comune distrettuale di Raseiniai \u00e8 uno dei 60 comuni della Lituania, situato nella regione della Samogizia."}
{"id": "1190674", "revid": "287204", "url": "https://it.wikipedia.org/wiki?curid=1190674", "title": "Scottish Division One 1955-1956", "text": "La Scottish Division One 1955-1956 \u00e8 stata la 59\u00aa edizione della massima serie del campionato scozzese di calcio, disputato tra il 10 settembre 1955 e il 30 aprile 1956 e concluso con la vittoria dei , al loro ventinovesimo titolo. \nCapocannoniere del torneo \u00e8 stato Jimmy Wardhaugh () con 28 reti.\nStagione.\nNovit\u00e0.\nNovit\u00e0 dell'anno sono il nuovo nome della competizione (\"Divisione One\") e l'allargamento a 18 squadre partecipanti. Rimangono due le retrocessioni in Scottish Division Two.\nClassifica finale.\nLegenda:\nRegolamento:"}
{"id": "1190675", "revid": "1762097", "url": "https://it.wikipedia.org/wiki?curid=1190675", "title": "Spartan", "text": "Spartan significa \"spartano\" in lingua inglese. Compare in diversi contesti:"}
{"id": "1190677", "revid": "26891", "url": "https://it.wikipedia.org/wiki?curid=1190677", "title": "Alenia C-27A Spartan", "text": ""}
{"id": "1190678", "revid": "67712", "url": "https://it.wikipedia.org/wiki?curid=1190678", "title": "Parabola del figliol prodigo", "text": ""}
{"id": "1190679", "revid": "287204", "url": "https://it.wikipedia.org/wiki?curid=1190679", "title": "Scottish Division One 1956-1957", "text": "La Scottish Division One 1956-1957 \u00e8 stata la 60\u00aa edizione della massima serie del campionato scozzese di calcio, disputato tra l'8 settembre 1956 e il 30 aprile 1957 e concluso con la vittoria dei , al loro trentesimo titolo, il secondo consecutivo. \nCapocannoniere del torneo \u00e8 stato Hugh Baird () con 33 reti.\nClassifica finale.\nLegenda:\nRegolamento:"}
{"id": "1190681", "revid": "110157", "url": "https://it.wikipedia.org/wiki?curid=1190681", "title": "Comune distrettuale di Kai\u0161iadorys", "text": "Il comune distrettuale di Kai\u0161iadorys \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1190682", "revid": "1941276", "url": "https://it.wikipedia.org/wiki?curid=1190682", "title": "Who Fucked the Dj?", "text": "Who fucked the DJ? (lett. \"chi ha fottuto il DJ?\") \u00e8 un album musicale del DJ italiano Joe T Vannelli."}
{"id": "1190683", "revid": "1769697", "url": "https://it.wikipedia.org/wiki?curid=1190683", "title": "Radiofiera", "text": "I Radiofiera sono una rock band di Treviso. Il loro nome deriva da un quartiere della citt\u00e0, Fiera.\nBiografia.\nI Radiofiera nascono nel 1992 dalle ceneri dei Circle, rock band attiva nella met\u00e0 degli anni Ottanta. Fondatore e leader della band \u00e8 Ricky Bizzarro; assieme a lui il fratello Michele al basso, Giuseppe \"Bepi\" Fedato alla batteria e Giovanni \"Ginko\" Schievano alla chitarra.\nSi impongono all'attenzione nazionale partecipando a diverse edizioni di Rock Targato Italia e nel 1994 sono inclusi nella compilation della manifestazione assieme ad artisti come Nomadi, C.S.I. e Litfiba.\nNello stesso anno entrano in studio per realizzare il loro primo album, \"Piova\". Il disco, uscito nel 1995, alterna brani in italiano a canzoni in veneto e brucia in pochissimo tempo le 2.500 copie di tiratura. Le canzoni dell'album parlano, sullo sfondo di un Nord-Est tanto ricco economicamente quanto povero di stimoli culturali, di personaggi ai margini della societ\u00e0, in cerca di riscatto e di dignit\u00e0.\nPubblico e critica si accorgono dei Radiofiera, anche al di fuori dei confini cittadini e regionali: la band \u00e8 impegnata in un lungo tour nazionale (spesso anche per aprire concerti di altri artisti, come i Modena City Ramblers) ed \u00e8 ospite di numerose manifestazioni, tra cui Sanremo Rock, e trasmissioni televisive.\nArriva la firma con la Sony Music, da cui scaturisce nel 1997 \"Allarme\", secondo disco del gruppo. \"...questo esordio \u00e8 un segnale ulteriore dello stato di salute di \u2018certa\u2019 musica italiana, fuori dai circuiti del business\". Nell'estate del 1999 i Radiofiera suonano - assieme a 99 Posse, Estra e con la partecipazione di Marco Paolini - davanti a 5.000 persone in un concerto contro il razzismo tenutosi nella loro citt\u00e0 natale.\nLo show segna anche l'addio del chitarrista storico della band Schievano. Al suo posto entra Simone Chivil\u00f2. Col nuovo chitarrista esce nel 2002 \"La casa di Alice\", che riproduce in copertina un disegno della piccola Alice Bizzarro, figlia di Ricky. Il cd sar\u00e0 poi riproposto qualche anno pi\u00f9 tardi in versione riveduta. \"\u201cLa casa di Alice\u201d \u00e8 un disco percorso da una rara tensione emotiva e narrativa: se il punto da cui Ricky osserva la realt\u00e0 e ne trae ispirazione \u00e8 quello metaforico di un disegno infantile, il suo sguardo arriva poi a ricordare tanto la lotta partigiana quanto il desolante appiattimento dei nostri tempi. In \u201cPristina\u201d e \u201cMorte di un angelo\u201d la tradizione italiana si mescola con un oscuro rock di confine, facendo memoria di una storica opposizione popolare. Allo stesso modo la voce recitante della title-track riporta in vita spiriti e viandanti di un tempo, ora sostituiti dalle masse unidirezionali che battono la via delle discoteche (\u201cReturn from discoteque\u201d).\"\nRicky Bizzarro ha la dote e l'intelligenza di un linguaggio metaforico nei testi ed evocativo nei suoni, lasciando appena percepire all'ascoltatore le proprie intenzioni, ma dando il massimo risalto ai loro effetti. Nel 2003 i Radiofiera sono in trasferta a Cuba, dove girano alcuni videoclip (quello di \"Stea\" sar\u00e0 premiato l'anno successivo al MEI di Faenza come miglior video indipendente), registrano una riuscita cover di \"Chan chan\" di Compay Segundo e suonano al \"Patio de Maria\", tempio musicale della capitale L'Avana.\nDal successivo tour (\"Alma y corazon Tour\") viene tratto un cd dal vivo, registrato al SottoSopra di Treviso e intitolato semplicemente \"Live 2004\". Nella band ci sono anche Stefano \"Steve Hill\" Dal Col (Frigidaire Tango, Vindicators) alla chitarra elettrica (la formazione diventa cos\u00ec a cinque) e Moreno Marchesin, gi\u00e0 nella Eccher Band di Massimo Bubola, alla batteria.\"\u201cLive album 2004\u201d \u00e8 un disco dal vivo, che non \u00e8 fatto per essere acclamato, ma che \u00e8 vero al punto da essere esagerato: ai Radiofiera non potrebbe fregare di meno di quanto questo album verr\u00e0 \u201cnotato\u201d. L'unica risposta che a loro interessa viene da sotto il palco e la si sente nell'urlo che in \u201c30 denari\u201d arriva dal pubblico presente al Sottosopra: quello vale ed \u00e8 pi\u00f9 VIVO del giudizio di qualunque recensione\".\nNella notte di Natale del 2005 viene presentato \"El miracoeo\", disco tirato in sole 500 copie per i membri del fans club.\nNel 2008 sono iniziate le lavorazioni per un nuovo disco, la cui uscita, col titolo di \"Chi toca more\", era originariamente prevista per la primavera del 2009. Nel corso del tradizionale concerto natalizio della band \u00e8 stato distribuito un cd in edizione limitata (150 copie), \"Venticinquedodicizerootto\", contenente dieci brani del repertorio dei Radiofiera reinterpretati in duo da Bizzarro e Chivil\u00f2 e un monologo dell'attore teatrale Mirko Artuso.\nNel gennaio del 2010 il cd natalizio del 2008 \u00e8 stato ristampato, nuovamente in edizione limitata di 150 copie, col titolo \"Acoustic session\" e con la presenza di due brani registrati dal vivo nel maggio 2005 al posto del monologo di Artuso.\nNel 2011 esce \"Atimpuri\", primo album di inediti dopo sei anni. Il disco, quasi interamente in lingua veneta, reca nel titolo un omaggio allo scrittore Luigi Meneghello. Per la prima volta la produzione artistica \u00e8 esterna alla band e affidata a Giorgio Canali ( CCCP, CSI, ROSSOFUOCO). \"\"Quando ho aperto il cd dei Radiofiera il libretto riportava la scritta 'istruzioni per l'uso'. L\u00ec per l\u00ec non ho capito, poi, ascoltando, s\u00ec: tutti i testi che su carta erano in italiano, su disco mutavano in dialetto veneto. Una scelta netta e personale che, devo dire, si accompagna molto bene all'approccio musicale della band che sposa ballate folk (\"Me Ciamo Fora!\") a chitarre rock purissime (\"El Miracoeo\"), ritmi trascinanti che osano il punk(\"Natisemonatituti\" e \"Bastardi In Riga\") ed evidente voglia di costruire canzoni con grande precisione\"\". \"...Il disco vive sulla tradizione idiomatica di un viatico che mette a confronto il cantautorato italiano old style, con metodologie alternative, come dimostra l'alba iniziatica di Bianco su Bianco, che a tratti sembra ricordare l'esposizione artistica di Manuel Agnelli. La traccia iniziale attraverso il suo pathos evidenzia i mali di una vita fatta di stenti emotivi, dolori e ricerca di sollievo effimero, una vita in cui la fabbrica ti spezza(\u2026) e lungo la strada(\u2026) i platani hanno foto di ragazzi che non volevano invecchiare. Un dialogo con il destino, che prosegue spostandosi verso il tentativo (Me ciamo fora) di definire le scelte oculate di una vita acre, attraverso un urlo di rivoluzione interiore che lotta contro una calmierante omert\u00e0 di intenti. Di certo uno tra i brani migliori, grazie alla sua semplicit\u00e0 e genuinit\u00e0, in cui una preziosa chitarra acustica accompagna stilemi elettronici timidi e complementari.\"\nNel 2014 esce la raccolta di brani in dialetto \"Chi toca more! Raccolta 1994 - 2013\", che contiene tutti i brani in lingua dialettale pubblicati dalla band nel corso della sua carriera, pi\u00f9 due inediti: \"Chi toca more!\" e \"La ballata dei musi da mona\". \u00ab\"Credo che \"Chi toca more\" possa essere anche un disco utile. Testimonia che da queste parti, dove per vent'anni tutto ci\u00f2 che era collegato al dialetto veniva etichettato politicamente, c'\u00e8 stato anche dell'altro. Nel teatro come nella musica il dialetto non \u00e8 mai mancato, \u00e8 una parte importantissima della nostra cultura\u00bb\".\nNel maggio 2016 i Radiofiera danno vita all'operazione \"Craunfaundin 2016\", una raccolta di fondi per finanziare l'EP in vinile \"17.000.000\", che raccoglie 4 canzoni della Grande Guerra riarrangiate per l'occasione: \"Fuoco e mitragliatrici\", \"Gorizia tu sei maledetta\", Ponte de Priula\", \"La Tradotta\". Alle registrazioni partecipano anche Giorgio Canali e Angela Baraldi. Il Vinile \u00e8 prodotto in edizione limitata, numerata e autografata in sole 199 copie."}
{"id": "1190684", "revid": "287204", "url": "https://it.wikipedia.org/wiki?curid=1190684", "title": "Scottish Division One 1957-1958", "text": "La Scottish Division One 1957-1958 \u00e8 stata la 61\u00aa edizione della massima serie del campionato scozzese di calcio, disputato tra il 7 settembre 1957 e il 10 maggio 1958 e concluso con la vittoria degli , al loro terzo titolo. \nCapocannonieri del torneo sono stati Jimmy Wardhaugh e Jimmy Murray (entrambi giocatori degli Hearts) con 28 reti ciascuno.\nClassifica finale.\nLegenda:\nRegolamento:"}
{"id": "1190685", "revid": "65474650", "url": "https://it.wikipedia.org/wiki?curid=1190685", "title": "Vescovo di Sansepolcro", "text": ""}
{"id": "1190686", "revid": "287204", "url": "https://it.wikipedia.org/wiki?curid=1190686", "title": "Scottish Division One 1958-1959", "text": "La Scottish Division One 1958-1959 \u00e8 stata la 62\u00aa edizione della massima serie del campionato scozzese di calcio, disputato tra il 20 agosto 1958 e il 21 aprile 1959 e concluso con la vittoria dei , al loro trentunesimo titolo. \nCapocannoniere del torneo \u00e8 stato Joe Baker () con 25 reti.\nClassifica finale.\nLegenda:\nRegolamento:"}
{"id": "1190687", "revid": "1573940", "url": "https://it.wikipedia.org/wiki?curid=1190687", "title": "Ank\u014d", "text": "Nessuna data certa pu\u00f2 essere assegnata al suo regno, ma si ritiene che abbia governato nella met\u00e0 del V secolo.\nSecondo il \"Kojiki\" e il \"Nihonshoki\" fu il secondo figlio dell'imperatore Ingy\u014d. Il suo fratello maggiore Kinashikaru no Miko (principe Kinashikaru) era il primo in linea di successione, ma a causa della sua relazione incestuosa con la sua mezza sorella perse il favore della corte. Dopo un tentativo abortito di sollevare delle truppe contro Ank\u014d, Kinashikaru si suicid\u00f2 insieme alla sorella.\nAnk\u014d fu assassinato nel suo terzo anno di regno da Mayowa no \u014ckimi (principe Mayowa) come vendetta per l'esecuzione del padre di Mayowa."}
{"id": "1190689", "revid": "57342", "url": "https://it.wikipedia.org/wiki?curid=1190689", "title": "Mino Caprio", "text": "Biografia.\nLaureato in Giurisprudenza alla Sapienza - Universit\u00e0 di Roma, prima di intraprendere l'attivit\u00e0 di attore e doppiatore \u00e8 stato professore di diritto nei licei e all'universit\u00e0 per tre anni. \u00c8 la voce italiana di Peter Griffin nella serie animata \"I Griffin\" e di C-3PO nei prequel della saga di \"Guerre stellari\" e nelle serie animate; ha doppiato in molte occasioni gli attori Martin Short e Mark Williams, il Muppet Kermit la Rana (sostituendo Willy Moser) e Lupo Alberto nell'omonima serie animata (sostituendo Francesco Salvi, che lo aveva doppiato nella prima stagione).\nIn numerosi episodi de \"I Simpson\" ha dato la voce al barista Boe Szyslak (dalla prima stagione alla settima) e continuativamente a Nonno Simpson, a partire dalla stagione 23, in sostituzione del doppiatore storico Mario Milita.\nHa doppiato inoltre il Professor Farnsworth dalla 6\u00aa alla 7\u00aa stagione di \"Futurama\", in sostituzione di Sergio Graziani e Ogden Wernstrom nelle prime 5 stagioni.\nNelle serie televisive ha dato la voce a Robert Romano in \"E.R. - Medici in prima linea\" e a Niles ne \"La tata\". In quanto doppiatore di Peter Griffin, \u00e8 stato scelto come voce italiana dell'orso Ted nell'omonimo film di Seth MacFarlane.\nVita privata.\n\u00c8 sposato e ha due figli, gli attori e doppiatori Teo Achille e Gabriele."}
{"id": "1190692", "revid": "26891", "url": "https://it.wikipedia.org/wiki?curid=1190692", "title": "Alenia C-27 Spartan", "text": ""}
{"id": "1190693", "revid": "26891", "url": "https://it.wikipedia.org/wiki?curid=1190693", "title": "C-27 Spartan", "text": ""}
{"id": "1190694", "revid": "26891", "url": "https://it.wikipedia.org/wiki?curid=1190694", "title": "C-27J Spartan", "text": ""}
{"id": "1190699", "revid": "237256", "url": "https://it.wikipedia.org/wiki?curid=1190699", "title": "Vitali Sevastjanov", "text": ""}
{"id": "1190700", "revid": "775372", "url": "https://it.wikipedia.org/wiki?curid=1190700", "title": "Costituzione francese del 1795", "text": "La Costituzione francese del 1795, detta anche Costituzione dell'anno III secondo il nuovo calendario repubblicano (abolito poi da Napoleone nel 1806), \u00e8 la carta costituzionale che fu emanata in seguito al Colpo di Stato del 9 termidoro e che assegn\u00f2 il potere esecutivo al Direttorio.\nCaratteristiche.\nLa Costituzione \u00e8 dominata dalla paura degli estremismi, dal pericolo dell'onnipotenza di un uomo o di un'assemblea. Essa \u00e8 perci\u00f2 caratterizzata da un contenuto sostanzialmente \"\u201cnegativo\u201d\" volto a controllare e dividere il potere e da una dichiarazione di doveri (massime di morale, pi\u00f9 che precetti giuridici) accanto a quella dei diritti. Organi fondamentali dello Stato sono un corpo legislativo bicamerale (Consiglio dei Cinquecento e Consiglio degli Anziani). Agli Anziani non restava che approvare o non approvare le proposte dei Cinquecento. Duravano in carica tre anni ed erano elette a suffragio ristretto (solo i contribuenti) e lo scrutinio era di doppio grado. Le due Camere non dovevano esprimere sfiducia politica verso i membri dell'esecutivo, il \"Direttorio\" (potere esecutivo) formato da cinque membri (nominati dal \"Consiglio degli Anziani\" tra una rosa di 50 nomi) che decadevano a rotazione ogni anno, ma non potevano essere sfiduciati. La magistratura divenne elettiva. Tale Costituzione ebbe una rilevanza speciale giacch\u00e9 fu il modello di Costituzione che i francesi imposero al popolo delle varie repubbliche italiane."}
{"id": "1190705", "revid": "287204", "url": "https://it.wikipedia.org/wiki?curid=1190705", "title": "Lega Nazionale A 2006-2007 (hockey su ghiaccio)", "text": "La stagione 2006-2007 del campionato svizzero di hockey su ghiaccio ha visto campione l'Hockey Club Davos.\nSpareggio (LNA-LNB).\nSCL Tigers 4 - EHC Biel 1 (4;1; 5;2; 2;5; 6;1; 5;3)"}
{"id": "1190710", "revid": "119508702", "url": "https://it.wikipedia.org/wiki?curid=1190710", "title": "Panhard 24", "text": "La Panhard 24 era un'autovettura di fascia media prodotta dal 1964 al 1967 dalla Casa automobilistica francese Panhard.\nStoria.\nQuando nel 1959 fu introdotta la PL 17, al quartier generale della Panhard ci si mise nuovamente in moto per lavorare di gi\u00e0 al modello che avrebbe dovuto prenderne il posto. Si pensava quindi subito ad una nuova berlina, molto moderna e pi\u00f9 accattivante. Ma la Citro\u00ebn, divenuta azionista di maggioranza della Panhard, per far uscire quest'ultima dalla crisi economica in cui si trovava, bocci\u00f2 l'idea perch\u00e9 la berlina che i vertici Panhard avevano in mente rischiava di andare a far concorrenza alla Citro\u00ebn ID, la vice-ammiraglia della Casa del \"double-chevron\". Pertanto alla Panhard si opt\u00f2 per una berlina a due porte e a tre volumi. Questa volta la Citro\u00ebn accett\u00f2 l'idea, autorizzando la messa in opera del progetto V 527, poi commercialmente denominato Tipo 24, in ricordo dei successi sportivi ottenuti dalla Panhard, nella categoria \"750 GT\", durante le precedenti edizioni della 24 Ore di Le Mans. Per ribadire ulteriormente il concetto, la presentazione ufficiale avvenne il 24 giugno 1963, ma la produzione vera e propria cominci\u00f2 solo all'inizio dell'anno seguente.\nLa 24 era disponibile inizialmente in 2 versioni, con due varianti di passo a seconda della versione, entrambe con motore da 851 cm\u00b3 e da 50CV di potenza massima:\nNel 1965 furono introdotte le versioni BT (Berline Tigre) e CT (Coup\u00e9 Tigre), sempre differenziate nel passo, che montavano i motori \"M8S-T\" e \"M10S\", con potenza di 60 CV, evoluzioni del precedente tipo \"M8N\".\nNonostante la gamma piuttosto completa, una linea all'epoca molto valida ed una dotazione quasi lussuosa, la 24 non riusc\u00ec a trovare consensi. A proposito della dotazione, la Panhard 24 offriva tra l'altro i sedili anteriori regolabili longitudinalmente, in inclinazione e perfino in altezza, le luci di cortesia all'apertura delle portiere, lo specchietto di cortesia e il termometro. Inoltre, sulle versioni \"Tigre\" il divanetto posteriore era ribaltabile.\nSempre nel 1965 fu anche introdotta anche la 24 BA, un allestimento particolarmente economico della \"24 B\", con l'intento di rilanciare le sorti non proprio felici del modello. Tuttavia il pubblico mostr\u00f2 di gradirla ancor meno e la \"24 BA\" fu tolta dal listino nel luglio 1966, dopo appena 161 esemplari prodotti.\n\u00c8 facile desumere come la notevole qualit\u00e0 costruttiva e la raffinatezza meccanica del modello \"24\" abbiano fortemente inciso sui costi di costruzione, determinando un prezzo di vendita molto elevato che ne decret\u00f2 l'insuccesso. In Italia, nel 1964, contro le 790.000 di una Fiat 850 Super, la \"24 CT\" costava 1.680.000 Lire; ad esempio, con una simile cifra, si potevano acquistare le ben pi\u00f9 prestigiose e potenti \"ID\" o \"Giulia\".\nSi arriv\u00f2 cos\u00ec al 1967, anno in cui la Panhard 24 fu tolta di produzione: l'ultimo esemplare della serie \"24\", una \"CT\" nera con interni rossi, usc\u00ec dalle catene di montaggio il 19 settembre 1967. La crisi di vendite fece decidere alla Citro\u00ebn, che aveva assunto il controllo della Panhard, di chiudere il reparto automobili della casa, nello stesso anno.\nCaratteristiche estetiche.\nIl destino \u00e8 stato ingiusto con la Panhard 24: non fu capita, e fu pure la causa della chiusura della casa francese.\nEppure la vettura aveva molto da dire, anche solo per la sua linea: a colpo d'occhio assomigliava, specie nella fiancata, alla PL 17, ma in realt\u00e0 apparteneva ad un progetto del tutto nuovo: prima di tutto, come in qualsiasi coup\u00e9, il corpo vettura era basso, molto pi\u00f9 basso della PL 17 (oltre 30\u00a0cm di differenza), per dare l'idea di una vettura scattante. Il frontale, liscio ed affilato, era caratterizzato dai doppi fari carenati, soluzione ripresa pochi anni dopo dalla Citro\u00ebn sulla seconda serie della DS.\nQuanto alla coda, il padiglione perde la \"palpebra\" tipica delle ultime PL 17 e torna ad avere un disegno pi\u00f9 convenzionale, ma un evidente spigolo contornato da una linea cromata corre per tutta la larghezza della coda, proprio sopra i fari posteriori, avvolgenti, di forma allungata e a sviluppo orizzontale. Questa linea cromata continua poi attorno al corpo della vettura, tagliando la fiancata all'altezza della linea di cintura, donando alla vettura un \"look\" simile a quello delle Chevrolet Corvair.\nMeccanica.\nLa Panhard 24 era realizzata su una scocca portante molto rigida, in cui ci si poteva permettere dei montanti sottili che migliorassero la visibilit\u00e0 posteriore e laterale. Le sospensioni erano a ruote indipendenti, con ammortizzatori telescopici: in particolare, l'avantreno era a balestra trasversale, mentre il retrotreno era a barre di torsione.L'impianto frenante era a tamburi sulle versioni normali e a dischi sulle versioni \"Tigre\".\nLa trazione era anteriore ed il cambio era manuale a 4 marce.\nQuanto al motore, la Casa francese, a corto di risorse economiche e non solo, non poteva permettersi di sviluppare una nuova unit\u00e0 motrice e dovette perci\u00f2 ripiegare sul vecchio bicilindrico boxer orizzontale da 851\u00a0cm\u00b3, in grado di sviluppare 50\u00a0CV sulle versioni normali e 60\u00a0CV sulle versioni \"Tigre\", consentendo cos\u00ec alle due varianti di raggiungere rispettivamente 135 e 160\u00a0km/h di velocit\u00e0 massima."}
{"id": "1190711", "revid": "767487", "url": "https://it.wikipedia.org/wiki?curid=1190711", "title": "Palazzo dell'Arte della Lana", "text": " \nIl Palazzo dell'Arte della Lana, gi\u00e0 torre dei Compiobbesi, si trova a Firenze, di fronte alla chiesa di Orsanmichele, in un isolato tra via Calimala, via Orsanmichele e via dell'Arte della Lana. Oggi \u00e8 di propriet\u00e0 della Societ\u00e0 Dantesca Italiana.\nOggi \u00e8 tra le meglio conservate torri antiche di Firenze. Comunica con Orsanmichele grazie ad un cavalcavia, costruito nel 1569.\nStoria.\nL'originaria torre della famiglia Compiobbesi \u00e8 molto antica (XIII secolo). La famiglia dei Compiobbesi era originaria di Compiobbi, dove ebbe numerose propriet\u00e0, come l'antico castello di Compiobbi e la chiesa di San Michele a Compiobbi. Essendo una famiglia ghibellina, dopo la battaglia di Benevento vide incendiate o confiscate molte delle sue propriet\u00e0.\nDal 1308 il \"palagio\" (nome che a Firenze indica le vie di mezzo tra le case-torri e i palazzi) fu sede dell'Arte della Lana, come fa menzione una lapide sull'edificio. L'Arte della Lana, che ha come stemma l\"'Agnus Dei\", nel XIII secolo era una delle pi\u00f9 ricche fra le Arti maggiori ed aveva molte botteghe ed operai.\nNel Cinquecento Cosimo I destin\u00f2 il secondo piano del palazzo a Archivio notarile. Nel 1569 Bernardo Buontalenti realizz\u00f2 il portale d'ingresso sul retro e l'archetto che conduce al primo piano della prospiciente chiesa di Orsanmichele, oggi usato come camminamento per entrare nel Museo di Orsanmichele.\nNell'Ottocento, nel periodo del cosiddetto \"Risanamento\" (1865-1871), in seguito alla demolizione del Mercato Vecchio venne qui ricollocato il Tabernacolo di Santa Maria della Tromba.\nDal 1905 l'edificio \u00e8 di propriet\u00e0 della Societ\u00e0 Dantesca Italiana, che vi tiene i propri uffici e una biblioteca. In quell'anno l'edificio venne completamente restaurato da Enrico Lusini, privilegiando l'aspetto medievale. Risale a quel periodo la decorazione ad affresco con stemmi del vano scale e di altri ambienti ai piani superiori, cos\u00ec come la targa policroma con \"Dante che mostra la Divina Commedia\" posta sull'esterno dell'edificio e derivata dalla celebre tavola di Domenico di Michelino in Santa Maria del Fiore.\nDescrizione.\nEsterno.\nL'edificio, nella parte pi\u00f9 antica, oggi presenta all'esterno il rivestimento a filaretto di pietra, con cornici marcapiano e finestre piuttosto ampie ai piani. Il coronamento \u00e8 composto da merli guelfi appoggiati su beccatelli poco sporgenti. La parte cinquecentesca, riconoscibile per un'iscrizione dedicatoria a Cosimo I, \u00e8 quella sud, dove si apre un loggiato oggi tamponato da vetrate.\nInterno.\nIl palazzo \u00e8 ricco di affreschi trecenteschi, soprattutto nella sala delle Udienze: vi si trovano nella volta \"Virt\u00f9 ed Evangelisti\", tra le finestre una \"Madonna in trono tra angeli\" e alla parete sinistra \"San Martino, san Pancrazio, san Pietro e san Felice (o sant'Agostino)\", opere attribuite da alcuni a Lippo di Benivieni o ai seguaci del Maestro del Crocifisso Corsi e databili al 1310-1320. Alla parete destra si trova invece un'\"Allegoria del corretto esercizio della Giustizia\" del 1340 circa, nello stile di Ambrogio Lorenzetti.\nNel vano oggi occupato da un negozio, in via Calimala 16-18 rosso, si trovano altri affreschi che rappresentano le \"Fasi della lavorazione della lana\", stemmi e altri soggetti entro quadrilobi, attribuiti sempre a Lippo di Benivieni o a un pittore della cerchia del Maestro della Madonna delle Grazie, ascrivibili al primo o al secondo decennio del Trecento. Nel negozio al numero 20 rosso si trova invece un tabernacolo con l'affresco della \"Madonna col Bambino tra i santi Stefano e Filippo\", attribuito al Maestro del Bargello (1365-1370).\nSi accede al primo piano dal retro, tramite una scala cinquecentesca che venne ricostruita nel XIX secolo: il vano, in stile neomedievale, \u00e8 coperto da capriate dipinte e reca in alto una teoria di stemmi legati alla citt\u00e0 di Firenze: le Arti, i gonfaloni, i quartieri, ecc. Questa parte del palazzo \u00e8 la sede della Societ\u00e0 Dantesca Italiana, che qui ha la propria biblioteca. Qui si trova anche una lunetta con la \"Madonna in trono fra angeli\"."}
{"id": "1190717", "revid": "66387", "url": "https://it.wikipedia.org/wiki?curid=1190717", "title": "Semyon Alekseyevich Lavochkin", "text": ""}
{"id": "1190722", "revid": "61051", "url": "https://it.wikipedia.org/wiki?curid=1190722", "title": "Yakovlev", "text": ""}
{"id": "1190723", "revid": "6923", "url": "https://it.wikipedia.org/wiki?curid=1190723", "title": "Ferrari BB", "text": ""}
{"id": "1190729", "revid": "56093", "url": "https://it.wikipedia.org/wiki?curid=1190729", "title": "Klaus Lanzarini", "text": "Specializzato nello stile libero.\nCarriera.\nFiglio di Enzo Lanzarini, ha iniziato a nuotare all'eta di 5 anni nel Gymnasium Pordenone. Si \u00e8 trasferito a Bessica all'eta di 13 anni e ha cominciato a nuotare nella piscina olimpionica di Montebelluna dove ha trovato una squadra che l'ha portato a diventare un asso del nuoto come \u00e8 ancora adesso.\nHa partecipato alle olimpiadi di Sydney nel 2000 in cui \u00e8 arrivato 5\u00ba nella staffetta 4x100\u00a0m stile libero.\nNel 2006 a Shanghai (Cina) nei campionati mondiali di nuoto in vasca corta \u00e8 diventato campione mondiale nella 4x100\u00a0m stile libero\nSuccessivamente si \u00e8 trasferito in Toscana, e si \u00e8 dato al basket dove giocava con ottimi risultati nella Societ\u00e0 A.S. Fidelis Prato.\nAttualmente vive a Castiglione delle Stiviere (BS) e gioca presso la societ\u00e0 Spartans Basketball.\nPalmar\u00e8s.\nCampionati italiani.\n5 titoli individuali e 14 in staffette, cos\u00ec ripartiti:\n\"nd = non disputata\""}
{"id": "1190735", "revid": "36426", "url": "https://it.wikipedia.org/wiki?curid=1190735", "title": "Mercatino delle pulci", "text": ""}
{"id": "1190740", "revid": "28592", "url": "https://it.wikipedia.org/wiki?curid=1190740", "title": "Vescovo di Milano", "text": ""}
{"id": "1190747", "revid": "66387", "url": "https://it.wikipedia.org/wiki?curid=1190747", "title": "Nikolai Nikolaevich Polikarpov", "text": ""}
{"id": "1190749", "revid": "599013", "url": "https://it.wikipedia.org/wiki?curid=1190749", "title": "Francesco Cancellotti", "text": "Specialista della terra rossa, superficie su cui conquist\u00f2 i suoi due titoli ATP su sette finali disputate, iI 15 aprile 1985 raggiunse la posizione n\u00b0 21 della classifica ATP, l'ottava pi\u00f9 alta mai conseguita da un tennista italiano dall'introduzione del sistema di calcolo computerizzato.\nNelle prove del Grande Slam ha raggiunto gli ottavi di finale al Roland Garros nel 1984 e 1985.\nBiografia.\nCresciuto tecnicamente sulla terra rossa del \"Tennis Club Perugia\" sotto la guida del maestro Dante Marcarelli e lo sguardo attento del padre Delfo, scomparso prematuramente dopo averne seguito i primi passi nel tennis, viene notato e poi convocato da Mario Belardinelli presso il centro federale di Formia nel 1977. \nCarriera.\nNel 1977 raggiunse la finale dei campionati under 14, dove fu sconfitto da Omar Urbinati.\n1983.\nNel 1983, vinse il suo primo titolo Challenger, a Galatina, sconfiggendo in finale lo spagnolo Miguel Mir in due set. Nello stesso anno raggiunse la sua prima finale nel circuito maggiore, al torneo di Firenze, eliminando nell'ordine John Alexander, numero 29 del mondo, Bernard Fritz, Ricardo Cano ed Eddie Dibbs, prima di arrendersi in due set a Jimmy Arias. Pochi mesi pi\u00f9 tardi conquist\u00f2 i Campionati italiani assoluti a Napoli sconfiggendo in finale Paolo Can\u00e8 (6-1, 7-5, 6-4).\n1984.\nDopo la semifinale raggiunta al Challenger di Tunisi, dove venne sconfitto da Henrik Sundstr\u00f6m, si present\u00f2 a Firenze accreditato della testa di serie n\u00b0 7. All'esordio sconfisse Victor Pecci in due set, 7-6, 6-4. Negli ottavi di finale dispose agevolmente di Jakob Hlasek, 6-1 6-2, e nei quarti ebbe la meglio sul qualificato spagnolo David De Miguel, 7-6, 6-1. In semifinale sconfisse Gianni Ocleppo, 6-0, 7-5 e nell'atto conclusivo, il 13 maggio, trionf\u00f2 in due set contro Jimmy Brown, diventando il sesto giocatore italiano a conquistare un titolo ATP nell'era Open, il terzo a realizzare l'impresa senza perdere un set. Agli Internazionali d'Italia raggiunse i quarti di finale dopo aver superato al secondo turno Mats Wilander, n\u00b0 4 della classifica mondiale e primo top 10 da lui sconfitto in carriera, al quale concesse soltanto tre giochi (6-3, 6-0). Nel corso di questi due tornei, mise a segno la serie pi\u00f9 lunga di set vinti consecutivamente (16) da un tennista italiano nell'era Open, che si concluse con la sconfitta contro Aaron Krickstein, futuro finalista del torneo, contro il quale raccolse quattro giochi.\nIl 21 maggio, grazie alla posizione numero 47 nel ranking ATP, divent\u00f2 il nuovo numero uno italiano.\nAl Roland Garros ottenne il suo migliore risultato in una prova del Grande Slam raggiungendo gli ottavi di finale, primo italiano nell\u2019era Open a spingersi cos\u00ec avanti alla sua prima presenza nel tabellone principale di un Major, impresa eguagliata 37 anni dopo da Lorenzo Musetti. Dopo aver superato nell'ordine il giocatore di casa Fran\u00e7ois Errard in tre set e i qualificati Slobodan \u017divojinovi\u0107, in quattro e Karel Nov\u00e1\u010dek, in tre, fu sconfitto da Henrik Sundstr\u00f6m in tre partite.\nIl 16 settembre, a Palermo, conquist\u00f2 i Campionati Internazionali di Sicilia, sconfiggendo in finale Miloslav Me\u010d\u00ed\u0159, al quale concesse soltanto tre game (6-0, 6-3), dopo un percorso che lo aveva visto eliminare, nell'ordine, Derek Tarr, Ra\u00fal Viver e Jordi Arrese, in due set, e in semifinale Tom\u00e1\u0161 \u0160m\u00edd, l'unico in grado di strappargli un set.\nLa settima successiva giunse in finale al torneo di Bordeaux, dove fu sconfitto da Jos\u00e9 Higueras per 7\u20136, 6\u20131, dopo nove incontri vinti consecutivamente e i successi su Terry Tulasne, Joakim Nystr\u00f6m e Victor Pecci. A fine stagione si conferm\u00f2 Campione italiano assoluto, a Perugia, superando in finale Michele Fioroni in quattro set (6-3, 2-6, 6-4, 6-0).\n1985-1989.\nIl Roland Garros del 1985 lo vide bissare il risultato dell'anno precedente. Ai successi ottenuti contro Hans Schwaier, in cinque set, il qualificato Roberto Saad, in tre e C\u00e1ssio Motta, in quattro, fece seguito la sconfitta in quattro partite contro Jimmy Connors, n\u00b0 3 del mondo.\nNell'edizione 1985 del torneo di Barcellona sconfisse in tre set l'ex n\u00b0 2 del mondo Guillermo Vilas, per poi arrendersi negli ottavi ad Henri Leconte. Il 15 aprile 1985 raggiunse il best ranking ATP alla posizione numero 21.\nIl 12 aprile 1987, al torneo di Bari, raggiunse la sua quinta finale in carriera, nella quale fu sconfitto in rimonta da Claudio Pistolesi col punteggio di 6-7, 7-5, 6-3.\nIl 16 agosto 1987, a Saint-Vincent, raggiunse la sua sesta finale nel circuito maggiore. A impedirgli di sollevare il terzo trofeo in carriera fu Pedro Rebolledo, che ebbe la meglio in tre set con lo score di 7-6, 4-6, 6-3.\nIl 17 luglio 1988, al torneo di B\u00e5stad, approd\u00f2 senza perdere un set in finale, la sua settima e ultima in carriera, dove dovette inchinarsi in tre partite a Marcelo Filippini.\nIl 3 maggio 1989, nel primo turno del torneo di Forest Hills, sconfisse in due set Mats Wilander, n\u00b0 2 del mondo, il giocatore dalla migliore classifica da lui battuto in carriera. Negli ottavi di finale fu eliminato da Marcelo Filippini in tre partite.\nCancellotti vanta undici presenze e cinque vittorie in Coppa Davis. \nRicopre attualmente la carica di vicepresidente e direttore generale presso la societ\u00e0 calcistica ASD Pontevalleceppi."}
{"id": "1190752", "revid": "729019", "url": "https://it.wikipedia.org/wiki?curid=1190752", "title": "Fortezza Vecchia", "text": "La Fortezza Vecchia \u00e8 una fortificazione che si erge a margine del Porto Mediceo di Livorno.\nEssa, frutto di rimaneggiamenti e ricostruzioni nel corso dei secoli, racchiude in s\u00e9 l'intera storia della citt\u00e0, dalle origini fino ai giorni odierni.\nStoria.\nSin da epoche remote la zona della Fortezza Vecchia fu interessata da numerosi insediamenti, dei quali ancor oggi restano alcune testimonianze, quali ad esempio i resti di un abitato di capanne risalenti al passaggio tra l'Et\u00e0 del bronzo e l'Et\u00e0 del ferro, al di sopra dei quali si trova uno strato di reperti di epoca etrusca e romana.\nIn et\u00e0 medioevale il nucleo originario della fortezza era costituito da una torre quadrata posta ai margini di Porto Pisano, il grande scalo portuale che si estendeva tra Pisa e l'allora villaggio labronico. Tale manufatto, sia pure sbassato nella sua altezza \u00e8 ancora visibile.\nSuccessivamente, a breve distanza dalla prima, fu innalzata una seconda torre a pianta circolare, che la tradizione vuole costruita per volont\u00e0 di Matilde di Canossa, pur senza effettivi riscontri storici.\nDopo la seconda met\u00e0 del Trecento le due torri furono unite da una cinta muraria voluta dalla Repubblica di Pisa, la cosiddetta \"Quadratura dei Pisani\" (o \"Rocca Nuova\"), probabilmente in sostituzione di una precedente palizzata lignea.\nLa Quadratura dei Pisani fu eretta intorno al 1377, bench\u00e9 alcuni storici la facessero risalire alla costruzione delle mura di Livorno castello (1392). Fu detta, appunto, anche \"Rocca Nuova\" per distinguerla dalla \"Rocca Vecchia\", una fortificazione quadrata non distante dall'attuale Fortezza Vecchia, nell'area in cui ora sorge il Monumento dei Quattro mori. Secondo alcuni fu costruita dai pisani Puccio di Landuccio e Francesco di Giovanni Giordani. Con il \"Mastio di Matilde\" adiacente aveva funzione di cittadella sul mare a difesa dell'ingresso meridionale di quanto restava dell'insabbiato Porto Pisano e della limitrofa cala labronica (Pamiglione). Era quindi la sede della guarnigione del porto, venendo successivamente inglobata nella Fortezza Vecchia.\nLa Quadratura era costituita da una fortificazione di forma quasi quadrata, misurando i suoi lati circa metri 25x25x28x18 e composta da una serie di alloggi e locali ad uso di magazzini ed aveva un livello medio sul mare di circa 4,80 metri. Le mura in mattoni, come si vedono ancora oggi, erano merlate con i camminamenti della ronda in giro.\nNel 1405, quando Livorno pass\u00f2 sotto il potere della Repubblica di Genova, vi furono costruiti tre fortini sui tre lati del mare per alloggiarvi le bombarde ed altre bocche da fuoco su tutti i lati; inoltre, le mura sul lato di terra vennero rastremate e rinforzate all'esterno con scarpate per sostenere il fuoco nemico, mentre la merlatura fu sostituita da merloni stondati, tagliati nel parapetto, pi\u00f9 adatti a deviare i colpi delle bombarde e spingarde. Attualmente costituisce l'avancorpo aggettante verso il mare su cui s'innesta il bastione della Canaviglia alla Bocca della Darsena. Vi si accede dall'ingresso attualmente usato per le visite turistiche.\nLa fortezza vera e propria risale tuttavia al XVI secolo, quando i Medici, divenuti padroni del castello di Livorno, avviarono un'importante trasformazione delle strutture preesistenti.\nI lavori iniziarono nel 1519 su progetto di Antonio da Sangallo il Vecchio e si conclusero nel 1534, sotto il duca Alessandro de' Medici, come riportato in una lastra commemorativa ancora conservata sulle mura dello stesso fortilizio (\"Alex. Med. Dux Flor. Anno D. 1534, die prima Aprilis W. Semper\").\nPochi anni dopo, il granduca Cosimo I de' Medici volle realizzarvi un palazzo per farne la propria residenza durante le sue frequenti visite alla citt\u00e0; l'edificio, completato intorno al 1546, sorgeva al di sopra della \"Quadratura dei Pisani\" e dominava per la sua imponenza il profilo della fortezza. Lo stesso granduca volle edificare, all'esterno della fortificazione, una residenza per il suo seguito (attuale Palazzo Mediceo).\nIl suo successore, Francesco I, innalz\u00f2 invece una palazzina rivolta verso il mare e, sul lato opposto, una piccola cappella dedicata a san Francesco, dove nel 1606 si svolsero le solenni cerimonie per l'elevazione di Livorno al rango di citt\u00e0.\nCon la fine della dinastia medicea e il passaggio del Granducato di Toscana ai Lorena, la Fortezza Vecchia divenne sede di una caserma militare (1769) per nobili, al fine di formarli ufficiali dell'esercito toscano. Successivamente diviene l'alloggio degli ultimi schiavi e \"bonavoglie\" liberati dopo la soppressione del Bagno penale.\nDurante l'occupazione napoleonica, i bastioni furono sopraelevati con un alto muro di coronamento con feritoie per fucileria e l'apertura di numerose e caratteristiche bocche per i cannoni. Nello stesso periodo sulla sommit\u00e0 del Mastio fu posto un telegrafo visivo.\nParzialmente adibita a prigione (vi sar\u00e0 recluso per breve tempo anche Francesco Domenico Guerrazzi) e inglobata successivamente nell'area doganale del porto, la fortezza, negli anni che vanno dalla met\u00e0 dell'Ottocento ai primi decenni del Novecento, sub\u00ec numerose modifiche con l'apertura di nuovi varchi interni ed esterni alla cortina muraria.\nLa seconda guerra mondiale caus\u00f2 danni ingentissimi, distruggendo quasi completamente il Palazzo di Cosimo e la maggior parte degli edifici presenti sugli spalti, ad esclusione del possente Mastio di Matilde.\nA partire dagli anni settanta \u00e8 stato avviato un impegnativo programma di restauro, che ha recentemente riconsegnato gran parte della complesso alla cittadinanza.\nDescrizione.\nLa Fortezza Vecchia presenta una forma asimmetrica ed \u00e8 costituita da tre bastioni (l'Ampolletta rivolto verso la citt\u00e0, la Canaviglia verso il porto e la Capitana verso nord est), sebbene inizialmente ne fosse previsto anche un quarto rivolto a nord ovest, verso il mare aperto. I bastioni che, come le cortine murarie, sono rivestiti in mattoni hanno la caratteristica forma \"a cuore\" sperimentata dai fratelli Sangallo. Sugli angoli dei bastioni della Canaviglia e dell'Ampolletta, ora sostituiti da copie in marmo, erano apposti due grossi mascheroni in bronzo in forma di teste leonine (attualmente esposti nell'ingresso del Palazzo Granducale), opera di Pietro Tacca ed allievi, alle cui campanelle venivano ormeggiate le galee capitane dei cavalieri di Santo Stefano.\nIn origine si accedeva al complesso fortificato solo via mare, grazia anche allo scavo di un canale tra il 1522 e il 1523 in modo da isolarlo completamente. Una piccola chiatta, trainata da una fune tesa tra la fortezza e l'antico scalo, ancora esistente della scomparsa Piazza S. Trinita, conduceva all'ingresso est, in adiacenza all'orecchione del bastione dell'Ampolletta. Sbarcati al piccolo attracco, ci si trova di fronte ad un imponente portale incassato nella scarpata muraria. Il suo arco \u00e8 ornato da pietre di Vada tagliate a cuneo per adeguarle alla strombatura; l'ingresso \u00e8 chiamato \"Porta del Duca\". Sopra al portone un'iscrizione marmorea con stemma mediceo riporta il motto del duca Alessandro: \"Sotto una fede et legge un Signor solo\". Oltre il robusto portone si apre una galleria coperta con una caditoia centrale al soffitto ed una saracinesca in ferro per la difesa. Vi si trovava il posto di guardia e immediatamente dopo il \"Cortile d'Arme\" a pianta quadrata.\nInfatti, oltre questo ingresso, rivolto verso la citt\u00e0, sono identificabili ancora oggi i resti del cortile di guardia porticato, composto da pilastri ottagonali e archi a tutto sesto. Da qui una rampa, ad uso dei cavalli e carriaggi, fiancheggiata da scalini per i pedoni, conduce al piano superiore della fortezza, dominato dal Mastio di Matilde, dal Palazzo di Francesco I e da altri edifici minori, compresa la chiesa di San Francesco. Quest'ultima, un tempo inglobata all'interno di una costruzione pi\u00f9 grande, \u00e8 attualmente preceduta da una incongrua facciata realizzata a seguito delle devastazioni belliche.\nSul piazzale affacciavano anche gli alloggi della guarnigione, che potevano ospitare fino a cinquemila persone, il palazzo di Cosimo I e la cisterna dell'acqua, purificata con un ingegnoso sistema di filtraggio naturale.\nDa questo livello, un'altra rampa porta poi alla galleria inferiore che si apre lungo le mura prospicienti la Darsena Vecchia e che collega tra loro i bastioni dell'Ampolletta e della Canaviglia; una seconda galleria parte invece dalla Canaviglia e si insinua fino alla Quadratura dei Pisani, mentre un terzo passaggio si sviluppa sul lato settentrionale del forte.\nEsse, oltre ad essere utilizzate per la distribuzione e il deposito delle attrezzature, servivano per il controllo dei danni subiti durante i conflitti a fuoco.\nCaratteristico inoltre \u00e8 il Bastione della Capitana, al cui interno si trovava una polveriera che esplose durante l'ultima guerra mondiale, causando una traslazione verticale del bastione stesso e il crollo parziale della volta di copertura interna.\nInfine, all'interno del Mastio di Matilde, sono conservati alcuni stemmi dei comandanti che hanno prestato servizio nella fortezza che in origine erano chiamati \"Sopracci\u00f2 della Fortezza\"; tali stemmi sono quelli sopravvissuti alle distruzioni dei Francesi del 1799. Qui era situata anche una cappella affrescata, dove, nel maggio del 1790, si tenne una prima messa.\nI danni riportati nell'ultimo conflitto bellico hanno cancellato gran parte delle costruzioni presenti all'interno, ma hanno lasciato sostanzialmente intatta la cortina muraria cinquecentesca.\nPer migliorare l'accessibilit\u00e0 dell'interno, i restauratori hanno installato una caratteristica passerella metallica, che copre l'intero perimetro del fortilizio, permettendo una suggestiva vista dall'alto anche della \"Quadratura dei Pisani\" e della annessa torre quadrata.\nCuriosit\u00e0.\nUna tradizione locale, riportata da Giuseppe Vivoli nei suoi \"Annali\" della citt\u00e0, racconta che nella volta di una galleria della fortezza si trovasse un'antichissima iscrizione che diceva: \"Io Coscetto da Colle fui il primo a salire sulle mura di Gerusalemme\", alludendo alla prima Crociata in Terrasanta. Tale racconto \u00e8 storicamente infondato, poich\u00e9 se tale targa venisse reperita sarebbe in assoluto la prima iscrizione conosciuta in italiano volgare e, poich\u00e9 al tempo delle Crociate la fortezza non era ancora costruita, si sarebbe, caso mai, trovata originariamente nell'antica torre quadrata, inglobata nella Quadratura dei Pisani.\nI comandanti della fortezza erano tenuti anche al controllo del porto antistante e ad osservare il rigido protocollo delle precedenze dei saluti di artiglieria in occasione di visite di sovrani o personalit\u00e0 politiche che giungevano in citt\u00e0 via mare. Ad esempio, per i papi, o imperatori si dovevano sparare 60 \"masti\" e tutta l'artiglieria a palla, per le imperatrici, re e regine si salutava con 40 masti e tutta l'artiglieria, per gli alti prelati della Chiesa, i principi imperiali o reali, gli elettori dell'impero ed altri sovrani un saluto di 30 masti e 20 salve di cannone e al momento dello sbarco a terra di nuovo 20 masti e 14 tiri di salve, ecc.\nIl 17 ottobre 1600, accolta con archi di trionfo, colpi a salve delle artiglierie e con festose acclamazioni della popolazione la principessa Maria de' Medici, uscendo dalla Porta del Soccorso della Fortezza, si imbarcava sulla galera \"Capitana\" sontuosamente addobbata per l'occasione e partiva per la Francia, quale nuova consorte del re Enrico IV di Borbone."}
{"id": "1190754", "revid": "1005847", "url": "https://it.wikipedia.org/wiki?curid=1190754", "title": "Costituzione francese del 1799", "text": "La Costituzione francese del 1799, detta anche Costituzione dell'anno VIII \u00e8 la carta costituzionale del Consolato; essa consacra il desiderio d'ordine della borghesia e consegna il potere personale a Napoleone Bonaparte. Si accentua quindi quel cambiamento istituzionale i cui prodromi vanno rintracciati gi\u00e0 nella Costituzione dell'anno III.\nGenesi.\nNapoleone, dopo il rifiuto del Consiglio dei Cinquecento di rivedere la Costituzione dell'anno III, prese il potere con il colpo di Stato del 18 brumaio, stabilendo con Siey\u00e8s e Roger Ducos un Consolato provvisorio; elabor\u00f2 quindi con Siey\u00e8s una nuova Costituzione destinata a garantire un potere esecutivo forte e concentrato nelle sue mani.\nLe assemblee designarono ciascuna una commissione per gli affari giudiziari correnti e per la preparazione di una nuova Carta. Si tennero numerose sedute in novembre e inizio dicembre, cui intervenne Bonaparte per accelerare le cose. La Costituzione fu redatta in undici giorni da Pierre Daunou, che apparteneva al gruppo degli \"id\u00e9ologues\" (repubblicani liberali ostili al giacobinismo), e fu promulgata il 15 dicembre 1799, quindi ratificata per plebiscito nel febbraio 1800.\nCaratteristiche.\nModellata su un potere esecutivo forte, composto di tre consoli, marca una rottura con le costituzioni precedenti: permette a Napoleone di esercitare il potere personale mantenendo nel contempo una parvenza di democrazia. \u00c8 un testo tecnico principalmente inteso a definire il ruolo del Primo Console, detentore del potere decisionale effettivo. \nContrariamente alle costituzioni repubblicane precedenti non vi si trova traccia di dichiarazione dei diritti e delle libert\u00e0, ciononostante alcuni diritti sono affermati nelle disposizioni generali, come l'inviolabilit\u00e0 del domicilio (per rassicurare la borghesia), la sicurezza delle persone e il diritto di petizione.\nLa popolazione vota con suffragio universale un elenco di nomi (talvolta predisposti addirittura con il sorteggio), ma la designazione di questi proviene dall'alto tra quelli pi\u00f9 graditi. Dall'esecutivo parte pure l'iniziativa legislativa (predisposta soltanto dal Consiglio di Stato per suo conto). Il Tribunato discute le proposte ma non le vota, il Corpo legislativo (Corps l\u00e9gislatif) le vota ma non le discute, n\u00e9 pu\u00f2 emendarle. In tal modo il potere legislativo conserva soltanto un potere di facciata. Al Primo Console spetta anche la nomina dei giudici, come sempre elettivi. \nLo Stato di Napoleone era cos\u00ec uno Stato monocratico accentrato, espressione di un regime dittatoriale personale, che violava in pieno l'articolo 16 della Dichiarazione dei diritti dell'uomo e del cittadino del 1789. La sua volont\u00e0 contava pi\u00f9 di tutti gli articoli della Costituzione. Per questa ragione nel 1804 venne nominato imperatore ereditario, per portare ordine e autorit\u00e0 seguendo gli \"immortali principi\" della Rivoluzione francese. \nIl sistema elettorale.\nFu instaurato il suffragio universale maschile, ma il sistema elettorale non permetteva l'espressione dei cittadini; in effetti le elezioni furono soppresse, in quanto i cittadini non eleggevano pi\u00f9 i propri rappresentanti ma si limitavano a presentare delle \"liste di notabili\", liste da cui, a discrezione del governo o del Senato (S\u00e9nat conservateur), venivano nominati o eletti i membri delle assemblee, i consoli e i funzionari.\nIl suffragio universale era articolato su tre gradi:\nL'assetto dei poteri.\nL'esecutivo, emarginato durante la Rivoluzione, si trov\u00f2 a detenere il potere reale, aiutato in ci\u00f2 \ndal ruolo del Consiglio di Stato; il potere legislativo era indebolito dalla frammentazione in tre assemblee: il Senato, il Tribunat e il Corpo legislativo. \nL'esecutivo e il potere del Primo Console.\nI tre consoli erano nominati per dieci anni e rieleggibili indefinitamente da parte del Senato; il secondo e terzo console avevano un ruolo consultivo, mentre a tutti gli effetti il potere era in mano al Primo Console. La Costituzione sembrava infatti ritagliata su misura per Bonaparte; questi era, fatto rarissimo, esplicitamente designato dalla Costituzione come Primo Console: contrariamente al Direttorio infatti, sebbene i consoli fossero sempre in numero di tre, il secondo e il terzo avevano unicamente ruolo consultivo.\nI poteri di Bonaparte erano considerevoli: nominava e revocava i ministri ed i funzionari, non era responsabile di fronte a nessuno; aveva un certo potere d'iniziativa in materia legislativa proponendo e promulgando le leggi; inoltre era dotato di poteri importanti in ambito diplomatico e militare.\nI tre consoli designati dalla Costituzione del 1799 furono Napoleone Bonaparte, Jean-Jacques R\u00e9gis de Cambac\u00e9r\u00e8s e Charles-Fran\u00e7ois Lebrun.\nIl Consiglio di Stato.\nIl Consiglio di Stato era il consiglio giuridico del governo, assemblea puramente tecnica con 30-50 membri nominati dal Primo Console a partire dalla lista nazionale. Era consultato dal Primo Console per tutti i progetti di legge e di regolamento, essendo la sua principale funzione la redazione delle leggi; doveva inoltre difendere ed argomentare i progetti di legge di fronte al Corpo legislativo.\nUn potere legislativo frammentato.\nLa frammentazione ebbe l'effetto di indebolire il potere legislativo; le sue competenze furono ridotte, alcune assemblee non detenevano l'iniziativa di proporre le leggi.\nTale \u00abassemblea di saggi\u00bb and\u00f2 progressivamente redigendo testi legislativi, i senatoconsulti, disponendo cos\u00ec di un'autorit\u00e0 di sanzione (verificava la conformit\u00e0 delle leggi alla Costituzione) e di determinazione (potere di revisione).\nConsolato a vita e fine del regime.\nBonaparte instaur\u00f2 il consolato a vita con la Costituzione dell'anno X che rinforz\u00f2 ulteriormente i suoi poteri."}
{"id": "1190758", "revid": "110157", "url": "https://it.wikipedia.org/wiki?curid=1190758", "title": "Henry Bacon", "text": "Coinvolto in spedizioni archeologiche in Grecia ed Asia Minore, si dedic\u00f2 all'architettura seguendo la corrente del neoclassico pi\u00f9 tardo. \u00c8 noto per il Lincoln Memorial di Washington, costruito secondo forme dell'ordine dorico. Fu questo il pi\u00f9 importante e l'ultimo dei suoi lavori. \u00c8 noto anche per il \"World War Memorial\" della Yale University.\nL'architetto mor\u00ec di cancro a New York.\nA lui fu dedicata una famosa nave: la Liberty \"SS Henry Bacon\".\nSi tratta dell'ultima nave civile americana fatta affondare dai tedeschi durante la seconda guerra mondiale."}
{"id": "1190767", "revid": "124312387", "url": "https://it.wikipedia.org/wiki?curid=1190767", "title": "Enzo Traverso", "text": "Biografia.\nNasce in Piemonte da una famiglia proveniente da Genova, che durante la seconda guerra mondiale era stata sfollata a Gavi Ligure, citt\u00e0 di cui il padre, nel dopoguerra, diventer\u00e0 sindaco per il Partito Comunista Italiano.\nFrequenta il liceo a Novi Ligure e negli anni settanta si avvicina a \"Potere Operaio\". Dal 1985 vive in Francia dove ha insegnato presso la facolt\u00e0 di scienze politiche dell'Universit\u00e0 della Piccardia \"Jules Verne\" di Amiens e presso l'\u00c9cole des Hautes \u00c9tudes en Sciences Sociales di Parigi. Dal gennaio 2013 \u00e8 \"Susan and Barton Winokur Professor of Humanities\" presso la Cornell University di Ithaca, negli Stati Uniti d'America.\nLe opere di Traverso trattano del totalitarismo, di Auschwitz e della Shoah, ma anche di Paul Celan, Theodor W. Adorno, Walter Benjamin, Siegfried Kracauer.\nIn Germania Enzo Traverso \u00e8 noto anche per le sue conferenze al Jour fixe Initiative Berlin (1998-2005), in particolare sul tema del significato di Auschwitz nella critica sociale odierna.\nEnzo Traverso \u00e8 stato membro della Lega Comunista Rivoluzionaria ed \u00e8 autore di articoli per le riviste \"Rouge\" (cessata nel 2009) e \"Critique Communiste\"."}
{"id": "1190772", "revid": "287204", "url": "https://it.wikipedia.org/wiki?curid=1190772", "title": "Lu\u00edsa Todi", "text": "Biografia.\nNata a Set\u00fabal, nel 1765 si trasfer\u00ec con la famiglia a Lisbona, dove il padre esercitava il mestiere di scrittore di musica presso il Teatro di Bairro Alto. Qui Lu\u00edsa fece il suo debutto come attrice nel 1767 o 1768, nel \"Il Tartuffo\" di Moli\u00e8re, e qui incontr\u00f2 Francesco Saverio Todi (Napoli,1745 - Porto, 1803), violinista italiano, che spos\u00f2 nel 1769.\nDopo il matrimonio, su suggerimento del marito, inizi\u00f2 a prendere lezioni di canto con David Perez, compositore italiano e maestro di cappella reale.\nNel 1770 debutt\u00f2 come cantante nell'opera \"Il viaggiatore ridicolo\" di Giuseppe Scolari nel Teatro di Bairro Alto. Dal 1772 al 1777 Lu\u00edsa visse a Oporto facendo la cantante e l'insegnante di canto e iniziando a conquistarsi una discreta reputazione.\nNell'inverno del 1777, a 24 anni, cant\u00f2 per la prima volta all'estero, al King's Theatre di Londra: la critica musicale inglese fu entusiasta, lodando le sue doti sia come cantante che come attrice.\nNel 1778 cant\u00f2 nei famosi \"Concerts spirituels\" a Parigi, riportando un incontrastato trionfo e guadagnandosi la fama di migliore cantante straniera mai esibitasi in Francia, dove rimase fino al 1780. Quindi, fino al 1783 cant\u00f2 al Teatro Regio di Torino, con l'intervallo di una \"tourn\u00e9e\" in Germania e in Austria nel 1781.\nAll'et\u00e0 di 30 anni fece ritorno a Parigi per i \"Concerts spirituels\": qui venne creata una rivalit\u00e0 fra la Todi e il soprano tedesco Gertrud Elisabeth Mara (1749-1833), che divise il pubblico e dalla quale Lu\u00edsa usc\u00ec vincitrice: i Francesi iniziarono a chiamarla \"la cantante nazionale\".\nNel 1784 Lu\u00edsa si rec\u00f2 in Russia con marito e figli su invito della zarina Caterina II. Arriv\u00f2 a San Pietroburgo il 7 giugno 1784 e venne ricevuta dall'imperatrice due giorni dopo; il 10 giugno, alla presenza di Caterina, Lu\u00edsa si esib\u00ec nell\"Armida e Rinaldo\" di Giuseppe Sarti con grande successo, tanto che al termine della rappresentazione l'imperatrice le regal\u00f2 due braccialetti di diamanti. In ringraziamento, Lu\u00edsa e il marito scrissero la 'festa teatrale' \"Pollinia\" e la dedicarono a Caterina. L'opera and\u00f2 in scena per la prima volta a ottobre e a fianco di Lu\u00edsa c'era il famoso castrato Luigi Marchesi: questi, noto per il suo carattere difficile, divenne invidioso del successo della cantante, e nacque cos\u00ec un'accesa rivalit\u00e0 fra i due destinata a proseguire negli anni. L'imperatrice favoriva la Todi e Marchesi lasci\u00f2 la Russia, anche a causa del clima troppo rigido.Lu\u00edsa Todi invece rimase in Russia quattro anni, dal 1784 al 1788, durante i quali venne trattata con grande rispetto e amicizia: era l'insegnante di canto delle principesse e Caterina II le dimostrava il suo favore regalandole gioielli di grande valore.\nNel 1788 Lu\u00edsa era alla corte di Federico Guglielmo II di Prussia, e l'anno seguente di nuovo a Parigi, dove era ormai reputata dai critici \"la pi\u00f9 grande cantante dell'epoca\". Poche settimane prima dello scoppio della Rivoluzione francese lasci\u00f2 la Francia per tornare in Prussia. Nel 1790 part\u00ec per un trionfale tour attraverso la Germania e a Bonn venne omaggiata con un concerto di Ludwig van Beethoven. Alla fine di quell'anno giunse a Venezia, al Teatro San Samuele, nell'opera \"Didone abbandonata\", e in quell'occasione si esib\u00ec indossando gli splendidi gioielli dono di Caterina II.\nA Venezia Lu\u00edsa Todi, allora trentasettenne, raggiunse l'apice della carriera, tanto che la stagione teatrale 1790/1791 venne chiamata \"l'anno della Todi\". Qui si rinnov\u00f2 anche la rivalit\u00e0 con il Marchesi. Durante la sua permanenza nella citt\u00e0 lagunare, tuttavia, dei problemi alla vista la costrinsero a stare lontana dal palcoscenico per alcuni mesi: il pubblico veneziano era in ansia per lei e gli ammiratori le dedicarono moltissimi versi di omaggio. Quando Lu\u00edsa ritorn\u00f2 sulle scene, nel 1791, venne accolta con una grandissima ovazione. Oltre che a Venezia si esib\u00ec anche in numerose altre citt\u00e0 italiane.\nDal 1792 al 1796 cant\u00f2 a Madrid al Teatro de los Ca\u00f1os del Peral. Nell'aprile 1793 era tornata per una serie di rappresentazioni nel suo paese natale, il Portogallo, dove ebbe bisogno di un'autorizzazione speciale poich\u00e9 alle donne era l\u00ec vietato di esibirsi in pubblico: a Lisbona cant\u00f2 in occasione delle celebrazioni per la nascita della figlia del principe reggente (il futuro Giovanni VI). Sfortunatamente, i suoi connazionali non furono in grado di apprezzarne il talento, anche perch\u00e9 l'esibizione non fu adeguatamente pubblicizzata e la famiglia reale non fu presente.\nDopo aver cantato anche a Napoli (1796), ritorn\u00f2 definitivamente in Portogallo nel 1801, stabilendosi a Oporto e continuando a esibirsi fino alla morte del marito, nel 1803, quando si ritir\u00f2 e mise il lutto per tutto il resto della sua vita.\nNel 1809 Oporto venne invasa dall'esercito napoleonico al comando del generale Nicolas Jean de Dieu Soult: Lu\u00edsa Todi decise di abbandonare la citt\u00e0, ma durante la fuga and\u00f2 smarrita gran parte dei suoi averi, compresi i suoi gioielli, il che rese le sue condizioni economiche nell'ultima parte della sua vita piuttosto precarie.Lu\u00edsa Todi e la sua famiglia vennero anche imprigionati per un breve periodo dai Francesi, ma il generale Soult riconobbe in lei la \"cantante nazionale\" e la fece scarcerare.\nNel 1811 si trasfer\u00ec a Lisbona. Nel 1823 era ormai completamente cieca; mor\u00ec il 1\u00ba ottobre 1833, in conseguenza di un ictus che l'aveva colpita il 28 luglio di quell'anno: venne sepolta molto modestamente nella chiesa dell'Incarnazione, nel quartiere di Chiado, dove si trova tuttora, nonostante numerose richieste di discendenti e ammiratori perch\u00e9 venisse traslata in un luogo pi\u00f9 consono.\nLu\u00edsa Todi era universalmente lodata per le sue capacit\u00e0 vocali, la sua dizione chiara, la sua padronanza delle lingue (parlava perfettamente francese, inglese, italiano e tedesco), la sua professionalit\u00e0, il suo talento come attrice e per la sensibilit\u00e0 con cui si calava nei personaggi, qualit\u00e0 che la rendono un'interprete estremamente moderna.\nBibliografia:\nCLARO, Rog\u00e9rio Peres (ed. lit.). Set\u00fabal no S\u00e9culo XVIII: As Informa\u00e7\u00f5es Paroquiais de 1758. Set\u00fabal, edi\u00e7\u00e3o do autor, 1957.\nMOREAU, M\u00e1rio. Cantores de \u00d3pera Portugueses. Lisboa, Bertrand, 3 vols., 1981-1995. ISBN 972-25-0975-6\nMOREAU, M\u00e1rio. Lu\u00edsa Todi: 1753-1833. Lisboa, Hugin, 2002. ISBN 972-794-160-5\nPAXECO, Fran. Set\u00fabal e as Suas Celebridades. Lisboa, Sociedade Nacional de Tipografia, 1930.\nRIBEIRO, M\u00e1rio de Sampaio. Lu\u00edsa de Aguiar Todi, Lisboa, Edi\u00e7\u00e3o da Revista \u00abOcidente\u00bb, 1943.\nVASCONCELOS, Joaquim de. Lu\u00edsa Todi: Estudo Cr\u00edtico. \u00c9vora, Sementes de Mudan\u00e7a, 2008. ISBN 978-989-95648-7-9"}
{"id": "1190773", "revid": "287204", "url": "https://it.wikipedia.org/wiki?curid=1190773", "title": "Luisa Todi", "text": ""}
{"id": "1190778", "revid": "1439131", "url": "https://it.wikipedia.org/wiki?curid=1190778", "title": "Volkswagen Karmann Ghia", "text": "La Volkswagen Karmann Ghia \u00e8 un'autovettura venduta col marchio Volkswagen tra il 1955 e il 1974 e assemblata dalla carrozzeria Karmann.\nSviluppo.\nAll'inizio degli anni cinquanta la Volkswagen decise di affiancare al vendutissimo Maggiolino (il cui nome commerciale era semplicemente Volkswagen \"1200\") una variante sportiva che ne sfruttasse l'intera meccanica (anche perch\u00e9 a Wolfsburg non esisteva, a quei tempi, un'altra base tecnica disponibile). Heinrich Nordhoff (direttore generale della Volkswagen) e Wilhelm Karmann (patron dell'omonima carrozzeria) avviarono il progetto nel 1951, senza ottenere risultati stilisticamente convincenti.\nAl Salone dell'automobile di Parigi del 1953 la Ghia, casualmente, present\u00f2 un prototipo di coup\u00e9 su base \"Maggiolino\". Karmann, in visita al salone, ne rimase impressionato e decise, in accordo con la carrozzeria di Torino di presentarlo a Nordhoff, che deliber\u00f2 immediatamente la produzione. Dopo un anno di sviluppo a tre (Volkswagen, Karmann e Ghia), la nuova coup\u00e9 venne presentata al pubblico nel 1955, col nome di \"1200 Karmann-Ghia\". La nuova e ben riuscita carrozzeria, imbullonata al telaio a piattaforma, copriva la meccanica, senza la bench\u00e9 minima variazione, del Maggiolino.\nRobusta, affidabile e ben costruita, ebbe tuttavia il difetto di offrire prestazioni molto modeste: il motore 1192 cc da soli 30 CV era sufficiente per spingere l'auto a una velocit\u00e0 massima di 115\u00a0km/h, con oltre 25 secondi per raggiungere i 100\u00a0km/h.\nNel 1957 la coup\u00e9 venne affiancata dalla versione cabriolet, dotata della medesima meccanica."}
{"id": "1190782", "revid": "767487", "url": "https://it.wikipedia.org/wiki?curid=1190782", "title": "Maturit\u00e0 sessuale", "text": "La maturit\u00e0 sessuale \u00e8 l'et\u00e0 o lo stadio in cui un organismo pu\u00f2 riprodursi. Nell'essere umano il processo che porta alla maturit\u00e0 sessuale \u00e8 detto pubert\u00e0.\nLa maggior parte degli organismi multicellulari nascono incapaci di riprodursi e in base alla specie possono passare giorni, mesi o anni prima che possano farlo. Inoltre in alcune specie il raggiungimento della maturit\u00e0 sessuale pu\u00f2 essere indotto da cause esterne, come per esempio la siccit\u00e0, o da cause interne, come per esempio la percentuale di grasso corporeo.\nLa maturit\u00e0 sessuale coincide con la maturazione degli organi sessuali e la produzione dei gameti e pu\u00f2 essere accompagnata da cambiamenti fisici che distinguono gli organismi immaturi dalla loro forma adulta. Questi cambiamenti spesso accentuano il dimorfismo sessuale. Una volta raggiunta la maturit\u00e0, \u00e8 possibile che alcuni organismi diventino infertili o che cambino sesso. Alcuni organismi, inoltre, mostrano la loro forma adulta senza aver raggiunto la maturit\u00e0 sessuale, ed altri possono anche riprodursi nella loro forma immatura."}
{"id": "1190783", "revid": "2078583", "url": "https://it.wikipedia.org/wiki?curid=1190783", "title": "Mirage (Klaus Schulze)", "text": "Mirage \u00e8 un album in studio del compositore tedesco Klaus Schulze, pubblicato nell'aprile 1977.\nIl disco.\nPrima pubblicazione di Schulze composta interamente con apparecchiature elettroniche, \"Mirage\" si distingue dai pi\u00f9 vivaci \"Moondawn\" e \"Body Love\" per l'approccio meno \"pop\" e dal resto della sua discografia per essere uno dei suoi dischi pi\u00f9 cupi. Le due suite di cui \u00e8 composto, \"Velvet Voyage\" e \"Crystal Lake\", presentano atmosfere pi\u00f9 vicine a Brian Eno che a quelle dei Tangerine Dream dal momento che i ritmi sono ridotti all'osso e le percussioni sono del tutto assenti. \u00c8 stato realizzato da Schulze in un momento familiare spiacevole, quando il fratello era in punto di morte. Nel 2005 \u00e8 stato rimasterizzato con l'aggiunta di una traccia bonus.\nTracce.\nTutte le tracce sono state composte da Klaus Schulze."}
{"id": "1190789", "revid": "45927", "url": "https://it.wikipedia.org/wiki?curid=1190789", "title": "Modello moving average", "text": ""}
{"id": "1190790", "revid": "104043877", "url": "https://it.wikipedia.org/wiki?curid=1190790", "title": "Body Love", "text": "Body love \u00e8 un album in studio del compositore tedesco Klaus Schulze, pubblicato nel 1977. \u00c8 la colonna sonora di un rarissimo film pornografico del regista Lasse Braun.\nDescrizione.\nNonostante la mancanza di diretti riferimenti sessuali sonori e le atmosfere molto vicine a quelle dello space rock, \"Body Love\" si distingue dalle altre pubblicazioni del compositore per le sue sonorit\u00e0 insolitamente sensuali.\nDurante il mese di dicembre del 1977, usc\u00ec un nuovo album ricavato dalla stessa colonna sonora: \"Body Love Vol. 2\".\nNel 2005 \"Body Love\" venne ripubblicato con una traccia bonus aggiunta."}
{"id": "1190793", "revid": "4175", "url": "https://it.wikipedia.org/wiki?curid=1190793", "title": "Coppa FIRA 1977-1978", "text": "La Coppa FIRA 1977-78 (), anche Coppa Europa 1977-78, fu il 18\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nDopo la parentesi rumena, il torneo torn\u00f2 per la quindicesima volta alla , che suggell\u00f2 la vittoria finale all'Aquila battendo l' nell'ultima partita di entrambe per tale edizione.\nLa citata Italia, dal canto suo, aveva compromesso il suo cammino nella competizione gi\u00e0 dall'esordio, sacrificando l'impegno a un appuntamento internazionale di prestigio: nello stesso fine settimana in cui era in programma l'impegno contro la , infatti, la squadra azzurra era attesa a un incontro a Padova con la cui presero parte i migliori elementi della nazionale pi\u00f9 tre stranieri di vaglia del campionato; a Varsavia si rec\u00f2 quindi una squadra rimaneggiata che perse 6-12.\nNel prosieguo del torneo, prima della citata sconfitta contro la Francia, ne giunse un'altra con la , al 2021 l'ultima contro gli iberici, e un pareggio 10-10 a Reggio Calabria.\nNella seconda divisione si assist\u00e9 alla promozione dell', vincitrice nella doppia finale di categoria sulla ."}
{"id": "1190798", "revid": "1856513", "url": "https://it.wikipedia.org/wiki?curid=1190798", "title": "Vladivostok Avia", "text": "La Vladivostok Avia o Vladivostok Air (ex-Aeroflot-Vladivostok) (in russo: \u0412\u043b\u0430\u0434\u0438\u0432\u043e\u0441\u0442\u043e\u043a \u0410\u0432\u0438\u0430) era una compagnia aerea russa con base tecnica all'Aeroporto di Vladivostok-Knevi\u010di (UHWW), con sede a Art\u00ebm, nel Territorio del Litorale, in Russia.\nGli \"hub\" principali della compagnia aerea erano i seguenti aeroporti: nella parte europea della Russia - l'Aeroporto di Mosca-Vnukovo, nella Siberia - l'Aeroporto di Abakan, nella parte estremo-orientale della Russia - l'Aeroporto di Vladivostok e l'Aeroporto di Chabarovsk.\nStoria.\nLa Vladivostok Avia \u00e8 stata fondata nel 1993 in seguito alla privatizzazione dell'Aeroflot-Vladivostok, la divisione dell'aviazione civile di Vladivostok creata nel 1932.\nNel 1999 l'aeroporto di Vladivostok-Knevi\u010di \u00e8 diventato uno scalo internazionale.\nDal 2004 la Vladivostok Avia \u00e8 entrata nell'IATA.\nNel 2005 la Vladivostok Avia \u00e8 diventata la prima compagnia aerea nel mondo che opera con i nuovi aerei russi a lungo raggio Tupolev Tu-204-300 che permettono di trasportare 166 passeggeri da Vladivostok alla capitale russa Mosca senza i rifornimenti del carburante\nNel 2009 gli aerei della compagnia aerea russa hanno trasportato 1.084.020 passeggeri registrando una crescita del 21,42% rispetto all'anno precedente grazie all'entrata in servizio degli aerei Airbus A330. La Vladivostok Avia ha confermato cos\u00ec la sua posizione nei primi 10 compagnie aeree russe, posizionandosi al ottavo posto nel mercato russo dei trasporti aerei ed al quinto posto nei voli domestici subito dopo la moscovita Transaero Airlines.\nNel periodo gennaio - giugno 2010 gli aerei della Vladivostok Avia hanno trasportato 546.067 passeggeri registrando una crescita del 18,4% rispetto allo stesso periodo dell'anno precedente. In particolare, sui voli di linea domestici la compagnia aerea russa ha mostrato la crescita del 39,5% trasportando 418.816 passeggeri.\nIl 25 agosto 2010 la Vladivostok Avia \u00e8 stata rinnovata nel registro degli operatori IOSA (IATA Operational Safety Audit). La procedura di certificazione di sicurezza \u00e8 stata effettuata per la seconda volta per la compagnia aerea dopo il certificato rilasciato nel 2008.\nNel 2010 la Vladivostok Avia ha trasportato 1,261,700 passeggeri, il +16,39% in pi\u00f9 rispetto al 2009, piazzandosi al nono posto tra le compagnie aeree russe.\nNel 2011 la compagnia aerea ha trasportato 1,214 milioni di passeggeri effettuando un totale di 8948 voli nazionali ed internazionali.\nNei primi 11 mesi del 2012 la compagnia aerea ha trasportato 1,080 milioni di passeggeri effettuando un totale di 9647 voli nazionali ed internazionali.\nNel settembre 2014 la compagnia aerea \u00e8 stata dichiarata la bancarotta con la conclusione della procedura della bancarotta e la vendit\u00e0 del patrimonio della compagnia aerea di Vladivostok nel marzo 2016.\nFlotta storica.\nLa Vladivostok Avia pianificava l'ampliamento della flotta con gli aerei Antonov An-148-100B"}
{"id": "1190801", "revid": "124536683", "url": "https://it.wikipedia.org/wiki?curid=1190801", "title": "Y\u016bryaku", "text": "Nessuna data certa pu\u00f2 essere assegnata al suo regno, ma si ritiene che abbia governato nella seconda met\u00e0 del V secolo d.C.Gli eventi e le date che lo riguardano sono riportate negli e nelle , testi che furono compilati all'inizio dell'VIII secolo.\nBiografia.\nSecondo il \"Kojiki\" ed il \"Nihonshoki\", l'imperatore Y\u016bryaku alla nascita ebbe il nome di principe Ohatsuse Wakatake. Fu il quinto e pi\u00f9 giovane figlio dell'imperatore Ingy\u014d. Tre mesi dopo l'assassinio del fratello maggiore, l'imperatore Ank\u014d, e dopo aver vinto la lotta per il trono contro gli altri fratelli, divenne il nuovo sovrano.\nY\u016bryaku non regn\u00f2 con l'attuale titolo imperiale di , che secondo buona parte della storiografia fu introdotto per il regno dell'imperatore Tenmu. Il suo titolo fu , oppure anche \"grande re di Yamato\" (\u30e4\u30de\u30c8\u5927\u738b/\u5927\u541b).\nI clan dell'antica provincia di Yamato, che corrisponde all'attuale prefettura di Nara, costituirono il regno che, nel periodo Kofun (250-538), si espanse conquistando buona parte dei territori delle isole di Honsh\u016b, Ky\u016bsh\u016b e Shikoku. A seguito di tali conquiste, ai sovrani di Yamato fu riconosciuto il titolo di di Yamato. Fu solo a partire dal VII secolo che il \"grande regno\" venne chiamato impero, ed il titolo di imperatore fu esteso a tutti i sovrani precedenti della dinastia.\nSecondo il \"Kojiki\", Y\u016bryaku govern\u00f2 dal tredicesimo giorno dell'undicesimo mese del 456 (Heishin) fino alla sua morte nel settimo giorno dell'ottavo mese del 479 (Kibi). Le iscrizioni nelle spade ritrovate in alcuni , indicano che il suo nome fu Waka Takeru. Y\u016bryaku fu il nome assegnatogli postumo in un un'era successiva.\nQuando sal\u00ec al trono, spost\u00f2 la corte nel nuovo palazzo Hatsuse no Asakura che fece costruire a Sakurai, la stessa citt\u00e0 dove aveva sede il palazzo di Ank\u014d, secondo la tradizione che vedeva di cattivo auspicio per un imperatore giapponese risiedere nello stesso palazzo del defunto predecessore.\nDi carattere mutevole e violento, il sovrano fu temuto a corte e dai suoi sudditi, che diverse volte fece uccidere per motivi di scarsa importanza. Tra gli altri, fece bruciare viva per infedelt\u00e0 una concubina, principessa di Baekje, mandata dal sovrano di quel regno per cementare l'alleanza tra i due stati.\nDurante il regno di Y\u016bryaku, il regno coreano di Silla era tributario di Yamato, ma da otto anni non versava quanto doveva. Per riaffermare la supremazia ed ottenere i tributi, nel 465 Y\u016bryaku invi\u00f2 un'armata a proteggere Silla dall'invasione delle truppe del regno settentrionale di Goguryeo. La spedizione ebbe successo ma Silla continu\u00f2 l'insubordinazione, cos\u00ec che l'anno successivo l'esercito di Yamato invase il regno e ristabil\u00ec l'ordine.\nNel 469, Y\u016bryaku fece sopprimere una rivolta nella provincia di Harima e, nel 474, quella scoppiata nella provincia di Ise.\nSecondo gli annali cinesi della sua epoca, \u00e8 ipotizzabile che Y\u016bryaku fosse conosciuto in Cina come re Bu del regno di Wa, il nome con cui il regno di Yamato veniva chiamato in Cina. Tali fonti riportano che re Bu tra il 477 ed il 478 invi\u00f2 degli ambasciatori nei Regni del Sud della Cina, alle corti della dinastia Liu Song, della dinastia Qi meridionale e della dinastia Liang. Oltre a chiedere supporto militare per difendere il regno coreano tributario di Baekje dalla minaccia dell'altro regno coreano di Goguryeo, ottenne dai tre imperatori il riconoscimento della sua sovranit\u00e0 sul regno di Yamato. Secondo altre fonti re Bu era il sovrano Muryeong di Baekje.\nY\u016bryaku \u00e8 stato anche un letterato, alcune delle poesie a lui attribuite sono comprese nell'antico testo ed alcuni dei suoi versi sono riportati anche nei \"Nihonji\" e nei \"Kojiki\". Sempre nei \"Nihonji\", viene anche ricordato per aver incoraggiato e diffuso la bachicoltura nel paese.\nNel 478, Y\u016bryaku nomin\u00f2 il figlio principe Shiraka erede al trono. Alla morte dell'imperatore, avvenuta l'anno dopo nel palazzo di corte, l'altro figlio, il principe Hoshikawa, si rese protagonista di una rivolta per diventare il nuovo sovrano, ma i generali dell'esercito, fedeli ai voleri di Y\u016bryaku, bruciarono vivi i ribelli, asserragliatisi nel palazzo del tesoro, e Shiraka divenne imperatore con il nome di Seinei.\nNon si sa dove siano conservate le spoglie di Y\u016bryaku, che viene venerato nel mausoleo Tajii no Takawashi-hara no misasagi di Osaka, a lui dedicato.\nGenealogia.\nSpos\u00f2 come prima moglie l'imperatrice Kusaka no Hatabihime, che non gli diede figli. Ebbe altre tre consorti:"}
{"id": "1190806", "revid": "48193", "url": "https://it.wikipedia.org/wiki?curid=1190806", "title": "Cabina di alta tensione", "text": ""}
{"id": "1190807", "revid": "830939", "url": "https://it.wikipedia.org/wiki?curid=1190807", "title": "John Russell Pope", "text": "Dopo lunghi viaggi in Europa meridionale, si rifece all'architettura georgiana; le sue maggiori fortune e a correnti che dall'ottica europea venivano considerate come anacronistiche (Neoclassicismo, Neogotico)."}
{"id": "1190808", "revid": "1226", "url": "https://it.wikipedia.org/wiki?curid=1190808", "title": "Mosura", "text": ""}
{"id": "1190810", "revid": "253269", "url": "https://it.wikipedia.org/wiki?curid=1190810", "title": "Sarah Polley", "text": "Biografia.\nHa partecipato a diversi film, tra i quali \"Exotica\", \"Mr. Nobody\", \"Il dolce domani\", \"Go - Una notte da dimenticare\", \"La mia vita senza me\" e \"Le avventure del barone di M\u00fcnchausen\".\nHa ricevuto una candidatura ai Premi Oscar alla migliore sceneggiatura non originale per il suo \"Away from Her - Lontano da lei\".\nIl 7 febbraio 2012 Polley e David Sandomierski sono diventati genitori di una bambina chiamata Eva.\nNel mese di agosto 2014 Sarah Polley ha dato alla luce la sua secondogenita Sophia.\nDoppiatrici italiane.\nNelle versioni in italiano dei suoi film, \u00e8 stata doppiata da:"}
{"id": "1190813", "revid": "1522738", "url": "https://it.wikipedia.org/wiki?curid=1190813", "title": "Seinei", "text": " Nessuna data certa pu\u00f2 essere assegnata al suo regno, ma si ritiene che abbia governato verso la fine del V secolo.\nGli eventi e le date che lo riguardano sono riportate negli e nelle , testi che furono compilati all'inizio dell'VIII secolo.\nBiografia.\nL'imperatore Seinei alla nascita ebbe il nome di principe , per un possibile caso di albinismo. Fu il terzogenito del suo predecessore, Y\u016bryaku e la madre era una delle consorti dell'imperatore, Kazuraki no Kara. Venne nominato erede al trono nel 478. Qualche mese dopo la morte del padre, dopo che i generali imperiali ebbero soffocato una rivolta volta a usurpare il trono da parte del fratellastro, il principe Hoshikawa, Shiraka divenne il nuovo sovrano.\nNon regn\u00f2 con l'attuale titolo imperiale di , che secondo buona parte della storiografia fu introdotto per il regno dell'imperatore Tenmu. Il suo titolo fu , oppure anche \"grande re di Yamato\" (\u30e4\u30de\u30c8\u5927\u738b/\u5927\u541b).\nI clan dell'antica provincia di Yamato, che corrisponde all'attuale prefettura di Nara, costituirono il regno che, nel periodo Kofun (250-538), si espanse conquistando buona parte dei territori delle isole di Honsh\u016b, Ky\u016bsh\u016b e Shikoku. A seguito di tali conquiste, ai sovrani di Yamato fu riconosciuto il titolo di di Yamato. Fu solo a partire dal VII secolo che il \"grande regno\" venne chiamato impero, ed il titolo di imperatore fu esteso a tutti i sovrani precedenti della dinastia.\nSecondo il \"Kojiki\", Seinei govern\u00f2 dal quindicesimo giorno del primo mese del 480 fino alla sua morte nel primo mese del 484. Regn\u00f2 col titolo di Shiraka. Seinei fu il nome assegnatogli postumo in un un'era successiva.\nQuando sal\u00ec al trono, spost\u00f2 la corte nel nuovo palazzo Iware no Mikakuri, che fece costruire a Sakurai, la stessa citt\u00e0 dove aveva sede il palazzo di Y\u016bryaku, secondo la tradizione che vedeva di cattivo auspicio per un imperatore giapponese risiedere nello stesso palazzo del defunto predecessore.\nDopo alcuni mesi si rese conto di non poter avere figli e, preoccupato per la sua successione, fece rintracciare i due nipoti dell'imperatore Rich\u016b, i principi Oke e Woke, scappati da corte dopo che il loro padre fu fatto uccidere da Y\u016bryaku molti anni prima. I due nobili, che si erano rifugiati ad Akashi, nella provincia di Harima, nel 482 furono trovati dagli emissari di Seinei, portati a corte ed adottati come eredi.\nNel 484 l'imperatore mor\u00ec, ed il suo erede designato al trono, il principe Oke, si assent\u00f2 dalla capitale lasciando la reggenza dello stato alla sorella Iidoyo no Ao no Mikoto. Questa mor\u00ec dopo circa un anno, ed Oke rientr\u00f2 nella capitale per salire al trono, ma quando giunse a corte dichiar\u00f2 di rinunciare al trono in favore del fratello Woke, distintosi nel periodo trascorso ad Akashi. Woke fu quindi il successore di Seinei e divenne l'imperatore Kenz\u014d.\nSecondo i \"Nihongi\", l'imperatore Seinei fu sepolto nel mausoleo Kawachi no Sakato no Hara, a lui dedicato, che si trova tuttora nell'odierna zona orientale della prefettura di \u014csaka."}
{"id": "1190816", "revid": "648716", "url": "https://it.wikipedia.org/wiki?curid=1190816", "title": "Contea di Mecklenburg (Carolina del Nord)", "text": "La contea di Mecklenburg (in inglese Mecklenburg County) \u00e8 una contea dello Stato USA della Carolina del Nord. La popolazione al censimento del 2000 era di persone. Il suo capoluogo \u00e8 Charlotte e sia questa citt\u00e0 che la contea devono il loro nome alla principessa tedesca Carlotta di Meclemburgo-Strelitz, che spos\u00f2 re Giorgio III d'Inghilterra. La data di fondazione \u00e8 il 1762.\nLegge e governo.\nLa contea ha due corpi governativi: il Mecklenburg Board of County Commissioners (in italiano Consiglio dei Commissari della contea di Mecklenburg) e il Charlotte-Mecklenburg Board of Education (in italiano, Consiglio per l'Educazione della Contea di Mecklenburg).\nEntrambi sono costituiti da nove membri, di cui sei rappresentanti distrettuali e tre membri eletti a livello di contea.\nGeografia fisica.\nLa Contea ha un'area di ( dei quali sulla terra ferma, i restanti da acque interne).\nLa capitale \u00e8 Charlotte; altre municipalit\u00e0 importanti sono Davidson, Matthews, Mint Hill, Pineville, Huntersville e Cornelius.\nLe strade principali sono le Autostrade 21, 29 e 74, le Autostrade della Carolina del Nord 24, 27, 49, 115, 73, 16, 51 e le Interstate 77, 85, 277 e 485.\nSociet\u00e0.\nEvoluzione demografica.\nAl censimento del 2000 l'et\u00e0 media della popolazione risultava di 33 anni.\nLa popolazione \u00e8 composta per il 64,02% da bianchi, per il 27,87% da neri o afroamericani, per il 3,15% da asiatici, per lo 0,35% da nativi americani, per il 6,45% da ispanici e latini e per il 3,01% da altre razze."}
{"id": "1190817", "revid": "1543377", "url": "https://it.wikipedia.org/wiki?curid=1190817", "title": "Kenz\u014d", "text": "Nessuna data certa pu\u00f2 essere assegnata al suo regno, ma si ritiene che abbia governato alla fine del V secolo.&lt;br&gt;Gli eventi e le date che lo riguardano sono riportate negli e nelle , testi che furono compilati all'inizio dell'VIII secolo.\nBiografia.\nL'imperatore Kenz\u014d alla nascita era il principe imperiale Woke, ed il nonno era l'imperatore Rich\u016b (regno dal 400 al 405). Alla morte di Rich\u016b, il trono del crisantemo pass\u00f2 ai fratelli di questo, Hanzei (406-410) ed Ingy\u014d (411-453), poi al figlio di Ingy\u014d, Ank\u014d (453-456). Quando questi fu assassinato, si scaten\u00f2 una lotta tra i discendenti della dinastia imperiale, in cui ebbe la meglio il fratello di Ank\u014d, che divenne l'imperatore Y\u016bryaku (456-479).\nTra i vari pretendenti al trono che vennero uccisi vi fu il principe Ichinobe-no Oshiwa, padre di Woke, trapassato da una freccia scoccata dallo stesso Y\u016bryaku. Nel timore di essere a loro volta uccisi, Woke ed il fratello maggiore, il principe Oke, si rifugiarono ad Akashi, nella provincia di Harima, dove si nascosero e lavorarono in una fattoria.\nIl successore di Y\u016bryaku fu il figlio, che divenne l'imperatore Seinei (480-484). Quando questi si rese conto di essere prossimo alla morte e di non poter avere eredi, rintracci\u00f2 i principi Oke e Woke, li adott\u00f2 e nomin\u00f2 Oke suo erede al trono. Alla morte del sovrano, il principe ereditario Oke si assent\u00f2 per un lungo periodo e fu reggente al trono la sorella, Iidoyo no Ao. Questa mor\u00ec dopo un anno, Oke ritorn\u00f2 ma rinunci\u00f2 al trono in favore del fratello, grazie al quale i due erano stati riconosciuti come principi dall'emissario di Seinei.\nFu cos\u00ec che Woke divenne il sovrano del paese il primo giorno del primo mese di primavera del 485.\nNon regn\u00f2 con l'attuale titolo imperiale di , che secondo buona parte della storiografia fu introdotto per il regno dell'imperatore Tenmu. Il suo titolo fu , oppure anche \"grande re di Yamato\" (\u30e4\u30de\u30c8\u5927\u738b/\u5927\u541b).\nI clan dell'antica provincia di Yamato, che corrisponde all'attuale prefettura di Nara, costituirono il regno che, nel periodo Kofun (250-538), si espanse conquistando buona parte dei territori delle isole di Honsh\u016b, Ky\u016bsh\u016b e Shikoku. A seguito di tali conquiste, ai sovrani di Yamato fu riconosciuto il titolo di di Yamato. Fu solo a partire dal VII secolo che il \"grande regno\" venne chiamato impero, ed il titolo di imperatore fu esteso a tutti i sovrani precedenti della dinastia.\nQuando sal\u00ec al trono, Kenz\u014d spost\u00f2 la corte nel nuovo palazzo Chikatsu Asuka no Yatsuri no Miya (\u8fd1\u98db\u9ce5\u516b\u91e3\u5bae:\u3061\u304b\u3064\u3042\u3059\u304b\u306e\u3084\u3064\u308a\u306e\u307f\u3084), che secondo alcune fonti fece costruire ad Asuka ky\u014d, nella zona di Sakurai, dove aveva sede il palazzo di Seinei, secondo la tradizione che vedeva di cattivo auspicio per un imperatore giapponese risiedere nello stesso palazzo del defunto predecessore. Secondo i \"Nihongi\", Kenz\u014d fece uso anche di altri due palazzi imperiali. Subito dopo l'ascesa al trono spos\u00f2 la principessa Naniwa no Ono, il cui bis-nonno era l'imperatore Ingy\u014d. La coppia non ebbe alcun erede.\nData la brevit\u00e0 del suo regno, non furono molti gli episodi degni di nota, tra questi va segnalato che fece diminuire le tasse, contribuendo all'arricchimento dei sudditi, che in quegli anni godettero anche di raccolti copiosi. Kenz\u014d si distinse per la magnanimit\u00e0 con cui perdon\u00f2 i complici di Y\u016bryaku, e per i fondi che destin\u00f2 alle famiglie delle vittime della congiura dello stesso Y\u016bryaku. Garant\u00ec una vita da benestante alla vecchia donna che gli rivel\u00f2 dove fossero le spoglie del padre, che furono riesumate e trasferite in un nuovo mausoleo alla memoria, degno di un principe padre e figlio di imperatori.\nPoco prima di morire, l'imperatore invi\u00f2 degli emissari nella confederazione di Gaya, un avamposto giapponese nella penisola coreana, che contribuirono a diffondere l'influenza degli Yamato nel continente.\nKenz\u014d mor\u00ec nel 487 all'et\u00e0 di 38 anni, nel venticinquesimo giorno del quarto mese del terzo anno del suo regno, gli succedette il fratello maggiore Oke, che divenne l'imperatore Ninken.\nSecondo i \"Nihongi\", le spoglie di Kenz\u014d vennero tumulate l'anno successivo nel mausoleo \"Kataoka no Iwatsuki no Oka no kita no misasagi\" a lui dedicato, che si trova ad Osaka."}
{"id": "1190829", "revid": "1249613", "url": "https://it.wikipedia.org/wiki?curid=1190829", "title": "Corpo minore", "text": "Un corpo minore del sistema solare \u00e8 generalmente un corpo celeste di secondaria rilevanza, come dimensioni, rispetto ai pi\u00f9 notevoli pianeti o il Sole stesso. \nA questa categoria di oggetti celesti appartengono principalmente le comete e gli asteroidi.\nDefinizione.\nI corpi minori sono generalmente oggetti di piccola massa, distinti dai pianeti maggiori, ma in alcuni casi la classificazione \u00e8 problematica, in quanto non esiste una linea di separazione netta fra le differenze dei corpi del sistema solare. La stessa definizione di pianeta \u00e8 stata messa in crisi con la scoperta degli oggetti pi\u00f9 grandi della fascia di Edgeworth-Kuiper, che ha portato alla riclassificazione di alcuni corpi del sistema solare, tra cui Plutone, a pianeta nano. Si \u00e8 anche discusso se Plutone non fosse una cometa gigante.\nRicerche.\nI corpi minori sono considerati particolarmente importanti per la comprensione della formazione ed evoluzione del sistema solare. Infatti \u00e8 probabile che rappresentino i resti della primordiale materia proto-planetaria indifferenziata. \nUlteriore interesse nello studio di questi corpi riguarda l'eventualit\u00e0 di un impatto con la Terra, poich\u00e9 le loro orbite, in alcuni casi, li portano ad avvicinarsi pericolosamente al nostro pianeta. I corpi minori del Sistema Solare con questa caratteristica sono indicati con la sigla NEO, near-Earth object o, nel caso specifico degli asteroidi, NEA. Uno studio accurato delle caratteristiche di questi corpi celesti perci\u00f2 \u00e8 importante anche per poter progettare le contromisure pi\u00f9 adatte in caso di pericolo.\nMissioni passate.\nAlcune sonde hanno visitato comete e asteroidi:"}
{"id": "1190831", "revid": "767487", "url": "https://it.wikipedia.org/wiki?curid=1190831", "title": "Claudio Correnti", "text": "Carriera.\nHa giocato nel , nel , nella , nel e a lungo nel , dove chiuse la carriera da capitano dei lariani nella stagione 1977-1978.\nA Como fu curioso protagonista di un episodio singolare. Il 12 ottobre 1975 alla seconda di andata, i lariani, neopromossi in Serie A e reduci da una sconfitta per 0-1 a Napoli all'esordio, stanno vincendo 2-1 al Sinigaglia contro la a un minuto dalla fine: sarebbe un risultato storico, sennonch\u00e9 capitan Correnti, per incitare i suoi a tenere palla, bestemmia al limite dell'area comasca; l'arbitro Gianfranco Menegali punisce la \"blasfemia\" con un calcio di punizione per i bianconeri, che Franco Causio, con la \"collaborazione\" di Silvano Fontolan, trasforma nel definitivo 2-2.\nIn Serie A ha totalizzato, con le maglie di Mantova, Bari e Como, 46 presenze e 1 rete (nella sua ultima partita in massima serie, pareggio interno del Como contro la , ultima giornata del campionato 1975-1976). In Serie B ha totalizzato 370 presenze e 8 reti.\nDopo il ritiro.\nNegli anni 1980 \u00e8 stato presidente dell', la squadra della sua citt\u00e0 di origine."}
{"id": "1190833", "revid": "1632387", "url": "https://it.wikipedia.org/wiki?curid=1190833", "title": "Altare di Sant'Ambrogio", "text": "L'altare di Sant'Ambrogio \u00e8 l'altare maggiore della basilica di Sant'Ambrogio a Milano. L'altare \u00e8 fulcro della ristrutturazione che il vescovo franco Angilberto II compie in Sant'Ambrogio. L'antica basilica, con il suo patrimonio di reliquie, \u00e8 il luogo in cui si manifesta il programma politico e religioso che guida la riorganizzazione della citt\u00e0 e del territorio da parte del vescovo, rappresentante del potere carolingio. \nStoria.\nRealizzato tra l'824 e l'859. L'altare \u00e8 firmato da Vuolvino \"magister phaber\" (detto anche Volvinio), per questo viene anche chiamato \"Altare di Vuolvino\". \u00c8 un autentico capolavoro dell'oreficeria di epoca carolingia, ed \u00e8 realizzato in legno a cui sono state sovrapposte lastre d'oro e d'argento dorato, pietre preziose e smalti.\nCollocato sotto un ciborio coevo, doveva rappresentare un segnale vistoso della presenza delle reliquie dei santi Gervasio e Protasio e dello stesso Ambrogio, collocate al di sotto dell'altare stesso e visibili tuttora da una finestrella nella cripta.\nOggi \u00e8 protetto da una teca trasparente.\nDescrizione.\nLa forma di grande parallelepipedo doveva ricordare sin da allora una cassa-sarcofago, ma non venne progettato per contenere i resti dei santi. Le quattro facce laterali sono decorate da pannelli a loro volta suddivisi in storie pi\u00f9 piccole.\nLe storie sono divise da ricche cornici con motivi a filigrana e pietre incastonate, e anche in altri punti sono sparse una gran quantit\u00e0 di gemme e placchette policrome in smalto cloisonn\u00e9.\nLa tecnica di realizzazione dei rilievi \u00e8 quella dello sbalzo.\nLato anteriore.\nIl lato anteriore, in oro. Quello centrale contiene una croce detta clipeata, per la presenza al centro di un ovale che contiene il \"Cristo Pantocratore\" in trono. In corrispondenza dei bracci \u00e8 raffigurato il tetramorfo, ossia i simboli dei quattro evangelisti (in alto l'aquila di Giovanni, a sinistra il leone di Marco, a destra il bue di Luca e in basso l'angelo di Matteo); nei quattro pannelli d'angolo sono raffigurati a gruppi di tre gli apostoli.\nI due pannelli laterali presentano sei riquadri ciascuno. Vi sono raffigurate le \"Storie di Cristo\", con una disposizione delle scene che inizia sul lato sinistro, nell'angolo in basso esterno e prosegue in colonna verso l'alto, per poi riprendere in basso nella colonna successiva. Poi la lettura prosegue sul lato opposto, sempre iniziando dall'esterno, per convogliare comunque l'osservatore verso la croce al centro, simbolo di Salvezza.\nLato posteriore.\nIl lato posteriore, presenta la stessa tripartizione, per\u00f2 al centro vi sono i due sportelli che chiudono la finestrella (\"fenestrella confessionis\"), ciascuno decorato da due cerchi con un arcangelo (Michele a sinistra e Gabriele a destra) e una scena di omaggio: \"Ambrogio che incorona Angilberto che gli presenta l'altare\" a sinistra e \"Ambrogio che incorona Vuolvino magister phaber, che lo venera\" a destra.\nI pannelli laterali rappresentano dodici scene con le \"Storie di Sant'Ambrogio\", ma questa volta la lettura procede, sempre partendo dal basso, da sinistra a destra saltando da un pannello all'altro e riprendendo nella fila superiore a destra.\nLati minori.\nI due lati minori presentano un'intelaiatura geometrica formata una grande croce gemmata al centro con clipei all'estremit\u00e0 dei quattro bracci e chiusa in una losanga; intorno alla losanga vi sono dei piccoli triangoli che incorniciano angeli adoranti; nei vuoti lasciati dai bracci della croce e nei clipei figure di santi prostrati adorano la croce, simbolo della consustanziazione di Cristo (insieme uomo e Dio) e della lotta contro l'Arianesimo ripresa anche in alcune scene dei pannelli posteriori (\"Conversione di un ariano, funerali di san Martino\"). Placchette di smalti policromi e gemme (alcune originarie, altre poste successivamente) adornano le cornici.\nProfilo artistico.\nMaestri delle Storie di Cristo.\nL'altare presenta una concezione unitaria, ma \u00e8 certo che alla sua esecuzione presero parte pi\u00f9 mani.\nI cosiddetti \"Maestri delle Storie di Cristo\" erano probabilmente lombardi, come si desume dalla grande variet\u00e0 di influssi riscontrabili nei pannelli all'epoca possibili solo in questa regione:\nLa narrazione si esaurisce in genere in ciascuna formella, ed \u00e8 interessante notare come la scelta di alcune scene ribadisca la natura umana e divina del Cristo, in opposizione all'arianesimo, secondo una lotta promossa in quegli anni proprio da Angilberto.\nVuolvinio.\nLo stile della parte posteriore, attribuita a Vuolvinio stesso, \u00e8 pi\u00f9 austero ed essenziale, con gesti eloquenti delle figure, ma mai dinamici. Le figure inoltre si stagliano su sfondo neutro, con corpi plastici e dal panneggio fasciante. Numerosi sono qui i rimandi tra scena e scena nei vari pannelli, che a differenza del lato anteriore, creano una lettura pi\u00f9 concatenata, come in un unico racconto.\nLe scene raffigurate da Vuolvinio erano spesso inedite, per cui dovette inventarsi nuove impostazioni senza precedenti iconografici definiti. Anche qui, pi\u00f9 che nel lato anteriore, si leggono alcuni temi con riflessi prettamente politici e ideologici voluti da Angilberto:\nInusitata \u00e8 la raffigurazione dell'artefice sugli sportelli a pari livello del vescovo, che testimonia il grande prestigio e la dignit\u00e0 che egli doveva godere quale \"magister\".\nAltro aspetto degno di nota \u00e8 la presenza all'interno delle formelle di elementi appartenenti alla quotidianit\u00e0 del Santo, come le sue ciabattine posizionate sotto la sua branda. All'interno di ogni formella compare inoltre una didascalia in latino che racconta brevemente cosa sta avvenendo nella scena.\nLe reliquie.\nIl 13 gennaio 1864 la Chiesa oper\u00f2 una attenta ricognizione delle zone sottostanti l'altare per verificare lo stato delle reliquie di Gervasio, Protasio e Ambrogio. Trovarono due loculi vuoti, uno grande, dedicato ai due santi e uno pi\u00f9 piccolo dedicato alle spoglie di sant'Ambrogio, con un'unica urna di porfido.\nL'otto agosto 1871 l'urna venne aperta: risultava quasi completamente piena d'acqua stranamente limpidissima, sul fondo stavano adagiati 3 scheletri che furono attribuiti a Ambrogio, Gervasio e Protasio.\nIl 14 maggio 1874 le reliquie dei santi furono deposte in una nuova urna pi\u00f9 preziosa, in argento e cristallo."}
{"id": "1190834", "revid": "1924342", "url": "https://it.wikipedia.org/wiki?curid=1190834", "title": "Kill to Get Crimson", "text": "Kill to Get Crimson \u00e8 il quinto album della carriera solista di Mark Knopfler, pubblicato il 17 settembre 2007, a quasi tre anni di distanza dal precedente lavoro, \"Shangri-La\".\nIl disco.\nDopo aver attraversato le americhe per ben tre album, Mark Knopfler ritorna in Europa con un'opera impregnata di valzer, polke e addirittura melodie dal sapore medioevale. Si tratta di vere e proprie pennellate di flauti, chitarre e fisarmoniche e la metafora pittorica \u00e8 ben presente fin dalla copertina che raffigura un quadro di John Bratby.\nOsservando la sequenza dei pezzi proposti, si nota la mancanza di un singolo di richiamo. Si traccia un percorso senza clamori da godersi con calma e tranquillit\u00e0. \u00c8 corretto segnalare \"In the Sky\", il pezzo finale che \u00e8 una ballata epica di sette minuti dove la chitarra di Knopfler si intreccia con eleganti zampilli al sax di White e alle tastiere di Fletcher. I pezzi con maggior ritmo sono \"True Love Will Never Fade\" (scelto come singolo per l'Europa), \"Punish the Monkey\" (scelto come singolo per gli Stati Uniti) e \"Let It All Go\" che contiene la strofa che d\u00e0 il nome all'album."}
{"id": "1190837", "revid": "287204", "url": "https://it.wikipedia.org/wiki?curid=1190837", "title": "Gertrud Elisabeth Mara", "text": "Biografia.\nEra la figlia di un povero musicista di nome Schmeling, dal quale impar\u00f2 a suonare il violino: ancora bambina suon\u00f2 alla fiera di Francoforte sul Meno talmente bene che alcuni amici fecero una colletta per aiutarla e permetterle di studiare. Studi\u00f2 quindi con Johann Adam Hiller a Lipsia per cinque anni, accanto a Corona Schr\u00f6ter, mostrando di essere dotata di una meravigliosa voce di soprano.\nInizi\u00f2 a cantare in pubblico nel 1771 e ben presto venne salutata come la pi\u00f9 grande cantante mai apparsa in Germania fino ad allora. Venne ingaggiata in modo permanente dalla corte prussiana a Berlino, ma il matrimonio con un violoncellista dalla condotta poco esemplare di nome Mara indebol\u00ec la sua posizione, e nel 1780 venne licenziata.\nDopo essersi esibita a Vienna, Monaco e altrove, giunse a Parigi nel 1782, dove scoppi\u00f2 la rivalit\u00e0 con la cantante portoghese Lu\u00edsa Todi. Nel 1784 si rec\u00f2 a Londra, dove si esib\u00ec con successo, con apparizioni occasionali in Italia e a Parigi fino al 1802, quando per alcuni anni si stabil\u00ec in Russia, dove perse la sua fortuna all'epoca dell'invasione napoleonica. Torn\u00f2 di nuovo in Inghilterra nel 1819, ma poco dopo abbandon\u00f2 le scene. And\u00f2 a vivere in Livonia, dove si mantenne facendo l'insegnante di musica, e mor\u00ec in miseria a Reval (odierna Tallinn in Estonia) nel 1833."}
{"id": "1190838", "revid": "6923", "url": "https://it.wikipedia.org/wiki?curid=1190838", "title": "Porsche 914", "text": ""}
{"id": "1190839", "revid": "287204", "url": "https://it.wikipedia.org/wiki?curid=1190839", "title": "Jon Andoni Goikoetxea", "text": "Negli anni ottanta e novanta gioc\u00f2 con le maglie di Osasuna, Real Sociedad, Barcellona, Athletic Bilbao, Yokohama F. Marinos e nazionale spagnola. Nel 1991 fu votato calciatore spagnolo dell'anno, aggiudicandosi il Premio Don Bal\u00f3n.\nCarriera.\nGiocatore.\nClub.\nDebutt\u00f2 nella Primera Divisi\u00f3n spagnola con l'Osasuna nel 1985 e con la squadra della sua citt\u00e0, Pamplona, collezion\u00f2 94 presenze in massima divisione. Nel 1988 si trasfer\u00ec ad un'altra squadra basca, la Real Sociedad, con la quale gioc\u00f2 74 partite in massima serie. Nel 1990 fu acquistato dal Barcellona, ove trov\u00f2 altri giocatori baschi: Txiki Begiristain, Julio Salinas e Jos\u00e9 Mari Bakero, con i quali avrebbe formato la spina dorsale del cosiddetto \"Dream Team\" allenato da Johan Cruijff. Con il Barcelona conta 126 presenze in massima serie.\nNel 1994 fu acquistato dai baschi dell'Athletic Club, compagine in cui totalizz\u00f2 92 presenze. Nel 1997-1998 ebbe una breve esperienza allo Yokohama Marinos, nella J League giapponese, insieme all'ex compagno di squadra al Barcellona Julio Salinas. Nella stagione seguente chiuse la carriera nell'Osasuna, in Segunda Divisi\u00f3n. In Primera Divisi\u00f3n spagnola conta 386 presenze e 36 reti.\nNazionale.\nCon la selezione Under-20 si piazz\u00f2 secondo al campionato del mondo di categoria del 1985.\nCon la nazionale maggiore spagnola conta 36 presenze, raccolte dal 1992 al 1996. Partecip\u00f2 al campionato del mondo del 1994, dove and\u00f2 a segno due volte, contro la Corea del Sud e contro la Germania.\nAllenatore.\nCome secondo allenatore ha guidato l'Osasuna alle semifinali della Coppa UEFA 2006-2007. Dal 2009 agli inizi al 2010 \u00e8 stato il vice di Jos\u00e9 \u00c1ngel Ziganda sulla panchina dello Xerez."}
{"id": "1190841", "revid": "36426", "url": "https://it.wikipedia.org/wiki?curid=1190841", "title": "Altare di Vuolvino", "text": ""}
{"id": "1190844", "revid": "33751", "url": "https://it.wikipedia.org/wiki?curid=1190844", "title": "Jon Andoni Goikoetxea Las\u00e1", "text": ""}
{"id": "1190854", "revid": "63760", "url": "https://it.wikipedia.org/wiki?curid=1190854", "title": "Bandito", "text": ""}
{"id": "1190856", "revid": "709565", "url": "https://it.wikipedia.org/wiki?curid=1190856", "title": "Banditismo", "text": "Il banditismo \u00e8 un fenomeno criminale e delinquenziale che pu\u00f2 presentare risvolti socio-politici.\nStoria.\nIl banditismo \u00e8 stato un fenomeno sociale presente fin dalla storia antica, tanto che la sua storia \u00e8 intrecciata con la propriet\u00e0 privata. Di questo fenomeno si trova traccia nell'antico Testamento, che in diversi passi (e nei Dieci comandamenti) ripete l'ammonimento \"non ruberai\".\nNell'Italia novecentesca, tale fenomeno fu presente soprattutto nelle regioni meridionali e insulari come la Calabria con Giuseppe Musolino, la Sicilia con Salvatore Giuliano e la Sardegna con Graziano Mesina e Matteo Boe. Per quanto riguarda la Corsica, i principali esponenti sono stati Giuseppo Antonmarchi, Joseph Bartoli, Nonce Louis Romanetti, Th\u00e9odore Poli e Andr\u00e9 Spada.\nCaratteristiche.\nIl bandito agisce spesso ai margini della societ\u00e0, nell'ombra oppure in luoghi isolati. Tale caratteristica ha trovato riscontro in romanzi ed opere letterarie in cui la figura del bandito assume tratti eroici o romantici. I banditi si impossessano di propriet\u00e0 altrui, ricorrendo a minacce e/o violenza: agiscono spesso in bande, composte perlopi\u00f9 da individui giovani e di sesso maschile, in quanto pi\u00f9 facili da manovrare.\nBanditi e gruppi famosi.\nTra i banditi che hanno ispirato leggende, si ricordano: Robin Hood, i pistoleri del West e i briganti dell'Italia meridionale Luigi Alonzi e Carmine Crocco (attivi durante il Risorgimento e nei primi decenni del Regno). Gruppi famosi sono invece Raubritter, Aiduchi, Uscocchi, Armatoli e cangaceiros. In Veneto si ricordano le imprese banditesche di Giuseppe Bedin, il \"Robin Hood di Monselice\", attivo negli anni '30 con la sua terribile banda operativa nell'Italia settentrionale. Fu ucciso nel 1939 in un conflitto a fuoco con la forza pubblica a Casoni di Mussolente (Vicenza)."}
{"id": "1190858", "revid": "212348", "url": "https://it.wikipedia.org/wiki?curid=1190858", "title": "Karl von Frisch", "text": "Studi.\nHa studiato alla facolt\u00e0 di Scienze Biologiche laureandosi in Biologia e specializzandosi in Zoologia con Richard von Hertwig al quale \u00e8 succeduto alla cattedra di Zoologia generale, sistematica e sperimentale, all'Universit\u00e0 di Monaco, in Germania.\nInsieme a Konrad Lorenz e Nikolaas Tinbergen, ha contribuito, seguendo la strada tracciata dal grande biologo Oskar Heinrot (direttore dello zoo di Berlino), uno dei massimi esperti di \"anatidae\", concretamente alla nascita dell'Etologia, una delle tante branche in cui si dividono le Scienze Biologiche.\nIl principale oggetto dei suoi studi sono stati i sensi delle api, identificando i loro meccanismi di comunicazione e dimostrando la loro sensibilit\u00e0 ai raggi ultravioletti ed alla luce polarizzata.\nLa parte centrale del suo lavoro riguarda lo studio delle percezioni sensoriali delle api ed \u00e8 stato uno dei primi a decifrare il significato della danza dell'addome. La teoria \u00e8 stata criticata dagli altri scienziati ed accolta con scetticismo all'epoca.\nSolo recentemente \u00e8 stata definitivamente dimostrata la correttezza teorica della sua analisi (vedi la bibliografia della rivista Nature)."}
{"id": "1190859", "revid": "729019", "url": "https://it.wikipedia.org/wiki?curid=1190859", "title": "Aimable P\u00e9lissier", "text": "Biografia.\nNacque da una famiglia di artigiani benestanti, il padre essendo impiegato in una polveriera.\nDopo aver frequentato la \"Prytan\u00e9e national militaire\" di La Fl\u00e8che e l\"Scuola Speciale Militare di Saint-Cyr\", entr\u00f2 nell'esercito nel 1815 come sottotenente in un reggimento di artiglieria. I brillanti risultati ottenuti agli esami del 1819 gli valsero l'assegnazione al comando. Serv\u00ec come aiutante di campo nella campagna spagnola del 1823 e nella spedizione di Morea 1828-1829.\nNel 1830 prese parte alla spedizione d'Algeria e al ritorno fu promosso al grado di \"chef d'escadron\".\nDopo alcuni anni di servizio allo Stato maggiore di Parigi fu inviato nuovamente in Algeria come capo del comando della provincia di Orano col grado di tenente colonnello e ivi rimase fino alla guerra di Crimea, svolgendo un ruolo chiave in molte importanti operazioni.\nLa durezza del suo comportamento nello sterminare un'intera trib\u00f9 araba nelle caverne di Dahra (o \"Dahna\"), vicino a Mostaganem, dove la trib\u00f9 aveva trovato rifugio (18 giugno 1845), suscit\u00f2 una tale indignazione in Europa che il ministro della guerra, maresciallo Soult, espresse pubblicamente la propria disapprovazione; ma il maresciallo Bugeaud, governatore generale d'Algeria, non solo approv\u00f2 ma elev\u00f2 P\u00e9llissier al grado di generale di brigata, grado che tenne sino al 1850, quando fu promosso generale di divisione.\nDopo le battaglie di ottobre e novembre 1854 davanti a Sebastopoli, P\u00e9lissier fu inviato in Crimea, dove il 16 maggio 1855 succedette al maresciallo Canrobert come comandante in capo delle forze francesi impegnate nell'assedio della citt\u00e0. Il 12 dello stesso mese fu promosso maresciallo di Francia.\nIl suo comando fu caratterizzato da un'ininterrotta pressione sul nemico e da un'inalterabile determinazione a condurre la campagna senza subire interferenze da parte del governo di Parigi. La sua perseveranza fu coronata dal successo nell'assalto alla torre di Malakoff, l'8 settembre, che pose fine all'assedio e diede la vittoria alle forze anglo-francesi.\nMassone, durante l'assedio di Sebastopoli partecip\u00f2 alla fondazione della Loggia \"Saint Jean de Crim\u00e9e\".\nAl suo ritorno a Parigi fu nominato senatore, creato \"Duca di Malakoff\" (22 luglio 1856; l'unico altro titolo per campagne vittoriose assegnato da Napoleone III - sempre un titolo ducale - fu per la vittoria di Magenta nella campagna d'Italia, al generale Patrice de Mac-Mahon), e premiato con una rendita annuale di 100.000 franchi.\nDal marzo 1858 al maggio 1859 fu ambasciatore a Londra, ma venne richiamato in patria per assumere il comando dell'armata di guardia al Reno. Nello stesso anno divenne gran cancelliere della Legion d'Onore. Nel 1860 fu nominato governatore generale dell'Algeria, dove mor\u00ec nel 1864."}
{"id": "1190860", "revid": "56620", "url": "https://it.wikipedia.org/wiki?curid=1190860", "title": "Aimable Jean Jacques P\u00e9lissier", "text": ""}
{"id": "1190863", "revid": "54702", "url": "https://it.wikipedia.org/wiki?curid=1190863", "title": "Karl Ritter von Frisch", "text": ""}
{"id": "1190864", "revid": "767487", "url": "https://it.wikipedia.org/wiki?curid=1190864", "title": "Ithiel Town", "text": "Fu tra i primi a partecipare al movimento artistico del Neogotico negli Stati Uniti, anche se il suo nome \u00e8 legato anche all'architettura neoclassica e allo stile neoegiziano. Si fece una fama anche come ingegnere civile costruendo e brevettando nuove strutture portanti per ponti. Tra le sue opere principali si ricorda il Campidoglio di New Haven (citt\u00e0 natale di George W. Bush)."}
{"id": "1190873", "revid": "125972746", "url": "https://it.wikipedia.org/wiki?curid=1190873", "title": "Santa Teresa (Esp\u00edrito Santo)", "text": "Santa Teresa \u00e8 un comune del Brasile nello Stato dell'Esp\u00edrito Santo, parte della mesoregione Central Esp\u00edrito-Santense e della microregione di Santa Teresa.\nSi trova in una regione montuosa, la sua popolazione \u00e8 costituita principalmente da discendenti di italiani, e la lingua italiana \u00e8 stata ufficialmente dichiarata \"lingua etnica\" e coufficiale, accanto a quella portoghese, e pertanto gode di uno \"status\" particolare quanto al suo insegnamento e alla sua considerazione."}
{"id": "1190875", "revid": "1652635", "url": "https://it.wikipedia.org/wiki?curid=1190875", "title": "Sus scrofa meridionalis", "text": "Il cinghiale sardo (\"Sus scrofa meridionalis\", Forsyth Major 1882) \u00e8 una sottospecie del cinghiale (\"Sus scrofa\", Linnaeus 1758) presente in Corsica e Sardegna.\nInquadramento tassonomico.\nSecondo uno schema tassonomico ancora accettato, il cinghiale sardo \u00e8 una delle tre sottospecie italiane ed affianca l'euroasiatico \"S. scrofa scrofa\" ed il maremmano, \"S. scrofa majori\". L'inquinamento genetico causato dalle frequenti immissioni di popolazioni alloctone e il frequente meticciamento con popolazioni di suini domestici in zone in cui \u00e8 d'uso l'allevamento allo stato brado sono causa di grande incertezza in merito all'attuale inquadramento sia tassonomico sia filogenetico.\nSi ipotizza che il maremmano sia in realt\u00e0 estinto e rappresenti un adattamento geografico del tipo euroasiatico \"S. scrofa scrofa\" alle condizioni ambientali mediterranee, mentre il sardo mostra differenze consistenti rispetto alle popolazioni continentali e, invece, una relazione pi\u00f9 stretta con il maiale. Questo fa ipotizzare che la sottospecie \"meridionalis\" si sia originata, presumibilmente nel Neolitico, da popolazioni di suini domestici rinselvatichiti . L'influenza genetica del maiale allevato allo stato brado e di eventuali popolazioni alloctone introdotte per scopi venatori sono in ogni modo un fattore che mette a serio rischio il mantenimento dell'identit\u00e0 genetica della sottospecie sardo-corsa .\nCaratteri morfologici.\nIn ogni modo il cinghiale sardo \u00e8 quello che si differenzia maggiormente dalla sottospecie tipo, rispetto alla quale ha una taglia inferiore e una mole pi\u00f9 piccola. Altre sensibili differenze riguardano la conformazione del cranio, pi\u00f9 lungo e pi\u00f9 largo rispetto al tipo euroasiatico. Un maschio adulto raggiunge al massimo 1-1,2\u00a0m di lunghezza e un peso vivo di 70-80\u00a0kg, l'altezza al garrese \u00e8 in media di 55-60 cm. I valori medi risentono del grado di meticciamento: in gran parte della Sardegna la taglia e la mole hanno valori relativamente pi\u00f9 alti rispetto a quelli che si dovrebbero riscontrare nei tipi con un maggior grado di purezza. Ad esempio, nelle montagne della Sardegna meridionale, dove l'allevamento suino allo stato brado ha avuto una minore diffusione, i cinghiali sono notoriamente pi\u00f9 piccoli, con adulti che hanno pesi vivi dell'ordine di 35-45\u00a0kg contro i 50-60\u00a0kg dei tipi della Sardegna centrale e settentrionale.\nDistribuzione.\nLa maggior parte delle fonti citano la diffusione del cinghiale sardo solo in Corsica e in Sardegna. Poche fonti citano l'estensione dell'areale anche all'Andalusia \nEtologia ed habitat.\nNon ci sono sostanziali differenze fra la sottospecie \"meridionalis\" e i tipi continentali. Anche il cinghiale sardo vive associato prevalentemente ad ambienti di macchia e boschivi e preferibilmente in prossimit\u00e0 di fonti d'acqua. Rispetto ai tipi continentali mostra una maggiore preferenza per la vegetazione pi\u00f9 fitta, pertanto \u00e8 pi\u00f9 difficile reperirlo in spazi aperti. Si nutre di ghiande, leguminose, frutti della macchia, radici e tuberi, tuttavia pu\u00f2 variare notevolmente la sua dieta nel corso dell'anno. Essendo onnivoro si comporta anche come predatore minore, a spese soprattutto dei nidi di alcuni uccelli o di piccoli animali. Nella Sardegna meridionale \u00e8 in parte antagonista del cervo sardo, specie verso la quale esercita una certa competizione.\nIn Sardegna \u00e8 diffuso in tutto il territorio, con l'eccezione delle aree a pi\u00f9 forte penetrazione antropica, soprattutto nella pianura del Campidano, e degli isolotti che non hanno una vegetazione sufficiente ad ospitare questo mammifero.\nNemici.\nL'assenza di grandi carnivori in Sardegna e Corsica fa s\u00ec che il cinghiale sardo non abbia nemici fra i predatori, i fattori naturali di controllo sono pertanto la competizione intraspecifica e le malattie. In Sardegna la caccia al cinghiale \u00e8 regolamentata dalla Legge Regionale n. 23 del 1998, che ne permette l'esercizio per un breve periodo a partire dal mese di novembre. \nPur non esistendo una stima ufficiale della popolazione, la sua conservazione, attualmente, non \u00e8 ritenuta minacciata e la popolazione \u00e8 data in fase di crescita; in alcune zone dell'isola \u00e8 anzi piuttosto frequente, spingendosi anche fino ai centri abitati e recando occasionalmente danni all'attivit\u00e0 agricola."}
{"id": "1190876", "revid": "287204", "url": "https://it.wikipedia.org/wiki?curid=1190876", "title": "Filostrato", "text": ""}
{"id": "1190888", "revid": "1073227", "url": "https://it.wikipedia.org/wiki?curid=1190888", "title": "PJ (personaggio)", "text": "PJ \u00e8 un personaggio che nella versione televisiva dell'universo immaginario Disney, \u00e8 il figlio di Pietro Gambadilegno.\n\u00c8 apparso per la prima volta nell'episodio del 1942 \"Paperino fattorino\" nella serie \"Donald Duck\".\nIl suo aspetto attuale compare nella serie televisiva \"Ecco Pippo!\" dove ha 11 anni, e nei film che la Disney vi ha tratto: \"In viaggio con Pippo\" ed \"Estremamente Pippo\". Il suo migliore amico \u00e8 Max Goof, che nella serie \u00e8 figlio di Pippo. Nella serie animata \u00e8 un ragazzino strampalato e quasi timido e pasticcione; nei film, dato che \u00e8 successivamente cresciuto, \u00e8 un ragazzo molto simpatico, ed \u00e8 sempre il solito fifone, pasticcione, preoccupato e timidissimo, e ha molto rispetto per suo padre Pietro, ma ha anche una gran paura di lui.\nLe voci italiane sono state di Paolo Vivio nel corto, nella serie e nel primo film e Stefano De Filippis nel secondo film."}
{"id": "1190891", "revid": "339392", "url": "https://it.wikipedia.org/wiki?curid=1190891", "title": "PJ Gambadilegno", "text": ""}
{"id": "1190897", "revid": "709565", "url": "https://it.wikipedia.org/wiki?curid=1190897", "title": "Biesdorf (Berlino)", "text": "Biesdorf \u00e8 un quartiere (\"Ortsteil\") di Berlino, appartenente al distretto (\"Bezirk\") di Marzahn-Hellersdorf.\nPosizione.\nBiesdorf si trova nella zona orientale della citt\u00e0.\nProcedendo da nord in senso orario, confina con i quartieri di Marzahn, Hellersdorf, Kaulsdorf, K\u00f6penick, Karlshorst e Friedrichsfelde."}
{"id": "1190899", "revid": "147489", "url": "https://it.wikipedia.org/wiki?curid=1190899", "title": "Journey into Mystery Annual", "text": ""}
{"id": "1190900", "revid": "1543377", "url": "https://it.wikipedia.org/wiki?curid=1190900", "title": "Kaulsdorf (Berlino)", "text": "Kaulsdorf \u00e8 un quartiere di Berlino, appartenente al distretto di Marzahn-Hellersdorf.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Lichtenberg."}
{"id": "1190902", "revid": "1543377", "url": "https://it.wikipedia.org/wiki?curid=1190902", "title": "Mahlsdorf", "text": "Mahlsdorf \u00e8 un quartiere di Berlino, appartenente al distretto di Marzahn-Hellersdorf.\nGeografia fisica.\nConfina con i quartieri berlinesi di Kaulsdorf e Hellersdorf e con i comuni di Hoppegarten e Neuenhagen bei Berlin.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Lichtenberg."}
{"id": "1190903", "revid": "46291", "url": "https://it.wikipedia.org/wiki?curid=1190903", "title": "Cytisus sessilifolius", "text": "Il citiso a foglie sessili (\"Cytisus sessilifolius\" L., 1753) \u00e8 una pianta appartenente alla famiglia delle Fabaceae.\nMorfologia.\nLe foglie di questa specie sono dette sessili perch\u00e9 sono impiantate direttamente sul fusto, essendo sprovviste di picciolo. Sono glabre, suddivise in tre foglioline.\nDistribuzione e habitat.\n\u00c8 presente in Spagna, Francia e Italia."}
{"id": "1190904", "revid": "149727", "url": "https://it.wikipedia.org/wiki?curid=1190904", "title": "Neuk\u00f6lln (zona)", "text": ""}
{"id": "1190908", "revid": "599013", "url": "https://it.wikipedia.org/wiki?curid=1190908", "title": "Fratelli dell'Immacolata Concezione di Maastricht", "text": "I Fratelli dell'Immacolata Concezione di Maastricht (in latino \"Congregatio Fratrum Immaculatae Conceptionis B.M.V.\", in neerlandese \"Broeders van de Onbevlekte Ontvangenis van de Heilige Maagd Maria\") sono un istituto religioso maschile di diritto pontificio: i membri di questa congregazione laicale pospongono al loro nome la sigla F.I.C.\nStoria.\nLa congregazione venne fondata a Maastricht dai sacerdoti olandesi Louis Rutten e Bernard Hoecken il 21 novembre 1840 per l'insegnamento e la cura degli orfani; venne approvata dal vescovo di Roermond il 25 novembre 1841.\nL'istituto ha ottenuto il pontificio decreto di lode del 24 gennaio 1848 e le sue costituzioni vennero approvate definitivamente dalla Santa Sede il 19 maggio 1936.\nAttivit\u00e0 e diffusione.\nI Fratelli dell'Immacolata Concezione si dedicano all'istruzione e all'educazione cristiana della giovent\u00f9 maschile; la loro spiritualit\u00e0 \u00e8 basata sulla regola di Sant'Agostino e su quelle dei Redentoristi e dei Gesuiti.\nOltre che nei Paesi Bassi, sono presenti in Cile, Ghana, Indonesia, Malawi: la sede generalizia \u00e8 a Maastricht.\nAl 31 dicembre 2005, la congregazione contava 52 case e 406 religiosi, 3 dei quali sacerdoti."}
{"id": "1190909", "revid": "123001222", "url": "https://it.wikipedia.org/wiki?curid=1190909", "title": "Beatrice Borromeo", "text": "Biografia.\nBeatrice Borromeo, discendente di una delle pi\u00f9 antiche e illustri famiglie italiane, \u00e8 figlia di Carlo Ferdinando Borromeo e di Paola Marzotto. \u00c8 dunque nipote di Marta Marzotto e di Umberto Marzotto, sorella minore di Carlo Ludovico (designer e marito della stilista Marta Ferri) e sorellastra di Isabella (moglie di Ugo Maria Brachetti Peretti, proprietario della API), di Lavinia (moglie del Presidente della FIAT John Elkann) e di Matilde (moglie del principe Antonius von F\u00fcrstenberg), tutte e tre nate dal primo matrimonio di Carlo Ferdinando. Beatrice \u00e8 inoltre nipote di Matteo Marzotto, ex presidente della casa di moda Valentino.\nStudi e formazione.\nDopo il diploma al Liceo classico Giovanni Berchet di Milano, una scuola pubblica, nel 2010 consegue la laurea in Scienze giuridiche all'Universit\u00e0 commerciale Luigi Bocconi, con una tesi in cui si ipotizzano diverse soluzioni per ridurre i tempi dei processi in Italia, uno dei pi\u00f9 grandi problemi del sistema processuale italiano. Prosegue la sua formazione conseguendo un master in giornalismo e politica internazionale alla Columbia University di New York nel 2011.\nLa carriera di modella.\nComincia a sfilare nel 2000. A quindici anni Beatrice sfila per la prima volta per Chanel in piazza di Spagna, a Roma. Siccome erano molte le agenzie che gi\u00e0 da adolescente la volevano nel suo entourage, la madre di Beatrice la affida all'amico Piero Piazzi, che all'epoca lavorava nell\u2019agenzia di moda Paolo Tome. Nella sua carriera da indossatrice \u00e8 rappresentata dall'agenzia \"Women management\" e ha sfilato per molte case di moda, tra cui Valentino, Chanel, Trussardi, Alberta Ferretti e Ermanno Scervino. Diventa inoltre testimonial di alcuni marchi, tra cui Blumarine, di cui rappresenta il volto della maison per molte stagioni. Riconosciuta come icona di stile, al suo matrimonio ha sfoggiato tre abiti firmati da Alberta Ferretti, Armani Priv\u00e9 e Valentino Haute Couture. Durante il ricevimento del suo matrimonio ha intervistato il procuratore di Catanzaro Nicola Gratteri.\nAttivit\u00e0 giornalistica e partecipazioni televisive.\nDopo un primo rifiuto a Fabio Fazio per partecipare a \"Che tempo che fa\", diventa nota al grande pubblico per la sua partecipazione al programma \"Annozero\" di Michele Santoro, dove ha condotto la rubrica \"Generazione Zero\" dal 2006 al 2008, e per le cronache mondane legate alla sua famiglia e al marito Pierre Casiraghi, appartenente alla casata monegasca. Terminato il rapporto con \"AnnoZero\" nel 2009, la Borromeo collabora brevemente con l'emittente radiofonica Radio 105 per la trasmissione \"105 Friends\", intervenendo in studio una volta a settimana. Nello stesso anno intervista Roberto Saviano per la rivista inglese \"Above\", co-diretta da Charlotte Casiraghi, sorella di Pierre Casiraghi. Poco dopo intervista Marcello Dell'Utri che, in quell'occasione, ammette di essersi candidato \u00abper non finire in galera\u00bb.\nCollabora col settimanale \"Newsweek\" e con il \"Daily Beast\" con cui ha anche prodotto il documentario \"Mamma Mafia\" sulle donne della 'ndrangheta calabrese nel 2013. Fa parte della redazione de \"Il Fatto Quotidiano\" dalla nascita del giornale, nel 2009, dove si occupa principalmente di economia. Tra i vari contributi, cura per questo quotidiano \"Sex and teens\", un'inchiesta a puntate dedicata al sesso fra adolescenti. Ha scritto con Vauro e Marco Travaglio il libro \"Italia AnnoZero\" e ha curato l'edizione di \"Delitto senza castigo - La vera storia di Vittorio Emanuele\". Nel marzo 2015 Sky TG24 trasmette il documentario da lei curato in due parti nel 2013 per \"Newsweek\" e \"Daily Beast\", che approfondisce il ruolo delle donne nella 'ndrangheta, intitolato \"Lady 'Ndrangheta\".\nBeatrice Borromeo ha aperto una casa di produzione, la Astrea, con la quale produce documentari su temi che le stanno a cuore, come i rifugiati climatici, il rapporto tra donne e ambiente. Ha scritto il libro per bambini \"Capitan Papaia e Greta. La piccola guerriera che voleva attraversare l\u2019oceano\", in cui racconta con immagini e filastrocche la traversata del veliero MALIZIA con cui il marito, Pierre Casiraghi, ha condotto Greta Thunberg a New York per partecipare al summit delle Nazioni Unite.\nVita privata.\nDall'estate del 2015 \u00e8 sposata con Pierre Casiraghi, figlio ultimogenito della principessa Carolina di Monaco e del pilota motonautico Stefano Casiraghi. A novembre del 2016 viene resa nota la sua gravidanza e il 28 febbraio 2017 Beatrice \u00e8 diventata madre del suo primogenito, Stefano Ercole Carlo Casiraghi. Il 21 maggio 2018 diventa madre anche di Francesco Carlo Albert Casiraghi."}
{"id": "1190910", "revid": "1318658", "url": "https://it.wikipedia.org/wiki?curid=1190910", "title": "Britz (Berlino)", "text": "Britz \u00e8 un quartiere (\"Ortsteil\") di Berlino, appartenente al distretto (\"Bezirk\") di Neuk\u00f6lln.\nPosizione.\nBritz si trova nella zona sud-orientale della citt\u00e0. \u00c8 bagnato dal \"Teltowkanal\".\nProcedendo da nord in senso orario, Britz confina con i quartieri di Neuk\u00f6lln, Baumschulenweg, Rudow, Buckow, Gropiusstadt, Buckow (di nuovo), Mariendorf e Tempelhof.\nStoria.\nIl 1\u00ba aprile 1912 modific\u00f2 il nome in \"Berlin-Britz\".\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Neuk\u00f6lln."}
{"id": "1190911", "revid": "1573940", "url": "https://it.wikipedia.org/wiki?curid=1190911", "title": "Aedes albopictus", "text": "La zanzara tigre (Aedes albopictus ) \u00e8 un insetto appartenente alla famiglia Culicidae.\nDescrizione.\nLa zanzara tigre \u00e8 lunga dai 5 ai 10 millimetri, dimensioni medie per una zanzara. \u00c8 vistosamente tigrata di bianco e nero. I maschi si contraddistinguono dalle femmine in quanto sono pi\u00f9 piccoli di circa il 20%; nonostante ci\u00f2 possiedono una morfologia molto simile. Come tutte le specie di zanzare, le antenne dei maschi sono decisamente pi\u00f9 folte rispetto a quelle delle femmine. I palpi mascellari dei maschi sono pi\u00f9 lunghi delle loro proboscidi; invece i palpi mascellari delle femmine sono molto pi\u00f9 corti.\nLa zanzara tigre \u00e8 una zanzara diurna, che esplica la propria attivit\u00e0 principalmente nel tardo pomeriggio e nelle prime ore del mattino. Viene definita \"antropofila\" poich\u00e9 ha una spiccata preferenza per il genere umano. \u00c8 la specie pi\u00f9 rappresentata negli ambienti urbani, dove trova molteplici luoghi adatti alla propria riproduzione e numerosi ospiti su cui pasteggiare.\nLe femmine depongono le uova sulle pareti di contenitori di varia natura in grado di contenere acqua. Prediligono luoghi piccoli e scuri che simulano il loro ambiente naturale, rappresentato da piccole cavit\u00e0 presenti negli alberi delle foreste tropicali da dove provengono. Negli ambienti urbanizzati, la loro scelta ricade su tutti quei piccoli contenitori presenti nei giardini e terrazzi (piccole anfore, sottovasi, pozzetti di raccolta dell'acqua piovana, grondaie, giochi per i bambini, annaffiatoi), ma anche lungo le strade, nei parchi, piazzali e strade.\nLe uova resistono alla siccit\u00e0 e possono sopravvivere oltre 6 mesi in queste condizioni, ma per schiudere e avviare cos\u00ec il ciclo larvale dovranno necessariamente essere sommerse dall'acqua. Il ciclo vitale si compone di 4 distinte fasi: uovo, larva, pupa e adulto. Le larve e le pupe possono svilupparsi solo ed esclusivamente in presenza di acqua. La zanzara tigre ha un limitato raggio d'azione (meno di 200 metri), perci\u00f2 i luoghi di deposizione delle uova sono vicini a dove se ne osserva la presenza.\nSpecie simili.\nEssendo anch'essa molto comune in Europa, si pu\u00f2 facilmente confondere la zanzara \"Culiseta annulata\" con la zanzara tigre, poich\u00e9 entrambe hanno un disegno circolare bianco e nero sulle zampe. La zanzara \"Culiseta annulata\" per\u00f2 non si trova in densit\u00e0 ugualmente alte; inoltre questa specie non possiede la caratteristica linea bianca che va dal centro della testa fino al torace. \u00c8 decisamente pi\u00f9 grande di \"Aedes albopictus\" ed ha una striatura beige e grigia e non bianca e nera come la zanzara tigre. Sulle ali si riconoscono delle venature e quattro punti neri, ma non ben definiti.\nNell'area mediterranea orientale si pu\u00f2 confondere \"Aedes albopictus\" con \"Aedes cretinus\", che appartiene anch'essa al sottogenere \"Stegomyia\" e utilizza simili raccolte d'acqua per la riproduzione. Pure \"Aedes cretinus\" possiede una striscia bianca sullo scuto, che finisce per\u00f2 poco prima dell'addome; inoltre sono visibili due ulteriori striature bianche a destra e a sinistra della striscia centrale. Al momento, \"Aedes cretinus\" \u00e8 diffusa solamente sulle isole di Cipro e Creta, in Grecia, Macedonia del Nord, Georgia e in Turchia.\nDistribuzione.\nAdattamento climatico.\nSebbene \"Aedes albopictus\" sia indigena in zone tropicali e subtropicali, si sta adattando con successo anche a regioni pi\u00f9 fredde.\nNelle zone tropicali calde e umide \u00e8 attiva tutto l'anno.\nIn regioni temperate sverna sotto forma di uova, riprendendo il ciclo in forma adulta durante la primavera (in Italia \u00e8 attiva da marzo a ottobre).\nLe uova delle variet\u00e0 presenti nelle zone temperate tollerano meglio il freddo (temperature sotto zero, neve) di quelle presenti in regioni pi\u00f9 calde. Inoltre, le zanzare tigre adulte possono sopravvivere durante l'inverno in micro habitat adeguati.\nSpecie invasiva.\nOriginaria del sud-est asiatico, questa zanzara ha sfruttato i trasporti commerciali umani per diffondersi in molte zone del mondo: nella met\u00e0 del XX secolo si diffuse in Africa e nel Medio Oriente e a seguire nel continente sudamericano, negli Stati Uniti d'America, in Oceania e per ultima in Europa.\nI primi esemplari riprodotti in Europa sono stati ritrovati a La\u00e7, nell'Albania settentrionale nell'agosto 1979. Il gruppo albanese di sorveglianza ha ipotizzato che la zanzara fosse presente almeno dal 1975 e ha individuato il mezzo responsabile in una nave cargo proveniente dalla Cina attraccata al porto di Durazzo. In Italia fa la sua comparsa nel 1990 a Genova, in un deposito di pneumatici usati, importati dagli Stati Uniti. Da qui si \u00e8 diffusa praticamente in tutta la penisola ed \u00e8 presente in molti altri paesi europei (le mappe di diffusione sono visibili sul sito dell'European Centre for Disease Prevention and Control: www.ecdc.eu).\n\u00c8 inserita nell'elenco delle 100 specie invasive pi\u00f9 dannose al mondo redatto dallo IUCN/ISSG.\nVie di diffusione.\nLa diffusione di \"Aedes albopictus\" a lunga distanza avviene in primo luogo tramite vie marittime. Di solito carichi navali di copertoni usati, bamb\u00f9 portafortuna (\"Dracaena sanderiana\") e fiori possono trasportare le uova, le larve e le pupe delle zanzare tigre. Autoveicoli privati, camion e treni sono importanti mezzi di trasporto a livello regionale.\nCompetizione con specie simili.\nPer quanto riguarda la stretta socializzazione con gli uomini, la zanzara tigre in Europa \u00e8 molto simile alla zanzara comune (\"Culex pipiens\"). Ma, oltre alle differenze rispetto alla loro biologia, le zanzare della specie \"Culex pipiens\" preferiscono specchi d'acqua pi\u00f9 ampi per la deposizione delle uova e tollerano meglio il freddo.\nIn Europa la zanzara tigre occupa una nuova nicchia piuttosto ampia che non si sovrappone con quella di specie autoctone e/o naturalizzate, le quali non risultano cos\u00ec in grado di ostacolarne la diffusione.\nUna possibile competizione fra le specie che depongono le loro uova in tronchi d'albero (\"Aedes cretinus\", \"Aedes geniculatus\" e \"Anopheles plumbeus\") \u00e8 ancora da stabilire. Queste specie, per\u00f2, non sembrano preferire ambienti popolati dagli uomini.\nNutrizione e localizzazione dell'ospite.\nCome nelle altre specie di zanzara soltanto le femmine di \"Aedes albopictus\" hanno bisogno di un pasto di sangue per la produzione delle uova. Esse integrano il loro fabbisogno energetico con nettare ed altri succhi vegetali dolci, esattamente come fanno i maschi. Nella localizzazione dell'ospite hanno un ruolo importante l'anidride carbonica, le sostanze organiche prodotte dall'ospite e segnali visivi.\nLa zanzara tigre punge di giorno. A seconda delle regioni e del biotipo esistono diversi momenti di attivit\u00e0 pi\u00f9 intensa. Generalmente per\u00f2 \u00e8 inattiva durante le ore centrali della giornata e nelle ore notturne. Cerca le sue prede dentro e fuori le abitazioni, ma \u00e8 particolarmente attiva all'aria aperta.\nOltre agli esseri umani, \"Aedes albopictus\" punge anche altri mammiferi e uccelli. Quando affronta un pasto di sangue la localizzazione dell'ospite \u00e8 molto perseverante e prudente. La ricerca di un ospite avviene in due momenti. In una prima fase la zanzara mostra un comportamento di ricerca indistinta. Quando poi percepisce l'ospite inizia la fase di approccio mirato. Spesso interrompe il pasto di sangue prima di aver ingerito la quantit\u00e0 necessaria allo sviluppo delle uova. Perci\u00f2 le zanzare tigre possono pungere vari ospiti durante il ciclo della produzione delle uova. Poich\u00e9 pungono ospiti di specie diverse sono particolarmente atte a trasmettere malattie da una specie all'altra (ad esempio la dirofilariasi dal cane all'uomo). La quantit\u00e0 di sangue succhiata con ogni puntura dipende dalla grandezza della zanzara, ma di solito \u00e8 di circa 2 microlitri.\nPer catturare la zanzara tigre l'uso di anidride carbonica e di una combinazione di sostanze chimiche naturalmente presenti sulla pelle umana (acidi grassi, ammoniaca, acido lattico) danno i risultati migliori.\nPericoli per la salute.\nLe caratteristiche principali della zanzara tigre sono l'elevata aggressivit\u00e0 nei confronti dell'uomo, il fatto di essere attiva durante il giorno e la capacit\u00e0 di svilupparsi in ambienti urbani, quindi in stretto contatto con l'uomo.\nL\"'Aedes albopictus\" pu\u00f2 trasmettere nematodi come la dirofilariasi e virus responsabili di malattie come la febbre gialla, l'encefalite di St. Louis, la dengue, la chikungunya e zika.\nLa zanzara tigre fu responsabile dell'epidemia di chikungunya del 2005-2006 sull'isola francese di Riunione. In settembre del 2006 si stimarono circa 266.000 persone contagiate e si contarono 248 morti sull'isola. La zanzara tigre fu anche vettore di tale virus causando la prima e unica epidemia di chikungunya in Europa. L'epidemia avvenne in Italia, in provincia di Ravenna, nell'estate del 2007, durante la quale vennero infettate pi\u00f9 di 200 persone. \u00c8 stato appurato che una mutazione del virus di chikungunya ha aumentato l'efficienza di trasmissione da parte di \"Aedes albopictus\"; ci\u00f2 fa temere che questa malattia si possa nuovamente diffondere tramite \"Aedes albopictus\" nelle regioni dove questa zanzara \u00e8 presente. L'\"Aedes albopictus\" \u00e8 ritenuta capace di veicolare anche lo zika virus, che vede come principale vettore Aedes aegypti.\nLa zanzara tigre \u00e8 importante anche nella medicina veterinaria. Per esempio, le zanzare tigre sono vettori di vermi parassiti del genere \"Dirofilaria\", agenti della dirofilariasi cardiovascolare in cani e gatti.\nControllo e soppressione.\nA causa della sua notevole capacit\u00e0 di adattamento ad ambienti diversi, del suo stretto contatto con gli uomini e della sua biologia riproduttiva, la zanzara \"Aedes albopictus\" si \u00e8 dimostrata molto difficile da controllare.\nLa sorveglianza delle aree non ancora colonizzate e il monitoraggio delle aree gi\u00e0 infestate sono strumenti utili nella gestione del problema. Oltre alla sorveglianza dei porti si dovrebbero tenere sotto osservazione, con metodi adeguati, trasporti carichi di copertoni, punti di rinfresco sulle autostrade, negozi con piante importate e stazioni ferroviarie.\nNel controllo della zanzara tigre gioca un ruolo importante l'eliminazione o inattivazione dei luoghi di deposizione delle uova, che non sono mai lontani da dove le persone vengono punte. Vanno individuati ed inattivati i focolai di sviluppo larvale quali pozzetti stradali, grondaie otturate, copertoni vecchi contenenti dell'acqua, abbeveratoi per uccelli, sifoni di fogne, sistemi di drenaggio con acqua stagnante e qualsiasi altro accumulo di acqua. Per evitare che le zanzare ci depongano le uova, \u00e8 consigliabile riempire di sabbia o ghiaia fine vasi, buchi di nodi di alberi ed altre fessure in grado di raccogliere dell'acqua. Anche i rifiuti possono contenere acqua piovana e vanno perci\u00f2 rimossi. (Si pensi ad esempio ad una scatoletta di tonno gettata al suolo o pi\u00f9 semplicemente ad un coperchio di un vasetto. L'acqua che pu\u00f2 contenere \u00e8 sufficiente alla riproduzione della zanzara)\nI luoghi dove \u00e8 impossibile evitare la presenza di acqua (tombinatura stradale ecc.) possono essere trattati periodicamente con larvicidi chimici o biologici tra cui il \"Bacillus thuringiensis israelensis\" (Bti). Il Bti \u00e8 un batterio che produce delle tossine in grado di uccidere le larve delle zanzare e certi altri ditteri, senza per\u00f2 essere nocivo ad altri organismi. A fronte di un minore impatto ambientale il BTI sconta una minor efficacia (circa il 20% in meno) nei confronti della Aedes albopictus rispetto a quanto registrato nei confronti della Culex pipiens.\nL'applicazione di insetticidi contro le zanzare adulte ha soltanto un effetto limitato. Gli spray usati di notte contro le zanzare non hanno alcun effetto se non si trattano anche i luoghi di riposo delle zanzare tigre (usare lo spray durante il giorno pu\u00f2 violare le indicazioni per il corretto impiego descritto sulla confezione quando, ad esempio, sono presenti nell'area api in cerca di polline). Le larve e le uova sono una buona riserva per la popolazione di zanzare, la quale, di solito, si riprende velocemente.\nUna sorveglianza efficace \u00e8 quindi essenziale per monitorare la presenza delle zanzare tigre e da essa dipende l'efficacia delle misure di controllo. \"Ovitrappole\" vengono di solito impiegate per il monitoraggio di \"Aedes albopictus\"; sono dei contenitori neri con dell'acqua e dei blocchetti di polistirolo, stecche di masonite o piccole palette galleggianti. Le zanzare tigre femmine depongono le loro uova su queste superfici ruvide, appena sopra il pelo dell'acqua. Tramite l'identificazione delle uova e delle larve che nascono in laboratorio da queste uova si possono stimare la presenza e la quantit\u00e0 di queste specie. Versioni di tali trappole con una pellicola autoadesiva (\"sticky trap\"), che catturano le zanzare quando stanno per depositare le uova, facilitano molto l'analisi e la rendono pi\u00f9 veloce. Trappole di questo tipo sono per\u00f2 complicate nel modo d'impiego. I risultati delle ovitrap variano spesso e dipendono dall'eventuale vicinanza di altri luoghi per la deposizione delle uova; per poter comparare differenti campionamenti bisogna poi standardizzare il metodo di campionamento e la metodologia di analisi dei dati, tenendo conto del numero di ovitrappole ritrovate effettivamente attive e del numero dei giorni di esposizione in campo.\nEsistono poche trappole efficaci contro la zanzara tigre adulta; le trappole che catturano altre specie non la intrappolano in maniera soddisfacente. Un nuovo tipo di trappola riesce a catturare quantit\u00e0 significanti di \"Aedes albopictus\"; questo mezzo produce, con l'aiuto di una ventola, una corrente d'aria impregnata di una miscela di sostanze (ammoniaca, acidi grassi, acido lattico) che \u00e8 rivolta verso l'alto per simulare la forma e l'odore del corpo umano. Con l'aggiunta di anidride carbonica si pu\u00f2 ulteriormente migliorare la resa della trappola. Questa trappola \u00e8 un mezzo adeguato per la cattura delle zanzare tigre adulte e anche, ad esempio, per esaminare l'esistenza di virus nelle zanzare intrappolate. Prima, per studiare le zanzare, dovevano essere raccolte sul corpo di volontari. Ci\u00f2 \u00e8 discutibile dal punto di vista etico, specialmente durante le epidemie."}
{"id": "1190914", "revid": "1543377", "url": "https://it.wikipedia.org/wiki?curid=1190914", "title": "Rudow", "text": "Rudow \u00e8 un quartiere (\"Ortsteil\") di Berlino, appartenente al distretto (\"Bezirk\") di Neuk\u00f6lln.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Neuk\u00f6lln."}
{"id": "1190915", "revid": "1812835", "url": "https://it.wikipedia.org/wiki?curid=1190915", "title": "Anna Moffo", "text": "Biografia.\nNata da genitori italiani (Nicola Moffo e Regina Cinti, emigrati da Ascoli Piceno), frequent\u00f2 il Curtis Institute of Music di Filadelfia. Nel 1955 vinse una borsa di studio Fulbright e pot\u00e9 recarsi a studiare dapprima a Venezia e poi al Conservatorio Santa Cecilia a Roma, debuttando nello stesso anno a Spoleto in \"Don Pasquale\", in seguito alla vittoria del concorso Teatro lirico sperimentale Adriano Belli.\nSuccessivamente fu selezionata dalla Rai per il ruolo di Cio-Cio-San in un'edizione televisiva di \"Madama Butterfly\" trasmessa il 24 gennaio 1956 con la produzione e la regia di Mario Lanfranchi, che divenne suo marito nel 1957. Il '57 fu anche l'anno del debutto alla Scala, al Festival di Salisburgo e all'Opera di Stato di Vienna (in tutti e tre i casi come Nannetta in \"Falstaff\" diretto da Herbert von Karajan) e, ancora per la televisione, de \"La sonnambula\". Continu\u00f2 a esibirsi a Vienna fino agli anni Settanta, interpretando \"Rigoletto\", Manon, \"Faust\", Micaela in \"Carmen\", Mimi ne \"La boh\u00e8me\", \"La traviata\". Particolare successo ebbe ne \"La sonnambula\". Esord\u00ec al Metropolitan Opera House di New York nel 1959 nel ruolo di Violetta e vi ritorn\u00f2 nella stagione 1960-1961 per interpretare Gilda, Adina e Li\u00f9. Apparve regolarmente al \"Met\" fino al 1976, comprese tourn\u00e9e del teatro in altre citt\u00e0, per un totale di oltre 200 recite.\nGrazie anche all'avvenenza, ottenne diverse scritture cinematografiche anche in film non musicali, come \"La battaglia di Austerlitz\" (1960) con Rossano Brazzi, \"M\u00e9nage all'italiana\" (1965) con Ugo Tognazzi, \"Il divorzio\" (1970) con Vittorio Gassman. Nel 1969 una scena nel film \"Una storia d'amore\", in cui sembrava apparire nuda, provoc\u00f2 un certo scandalo, ma Moffo dichiar\u00f2 poi che in quella scena non era completamente senza vestiti. Nel 1970 offr\u00ec per\u00f2 un mezzo nudo nel giallo italiano \"Concerto per pistola solista\". Alla televisione italiana apparve anche come ospite in spettacoli di variet\u00e0 e condusse per due stagioni la trasmissione \"Anna Moffo Show\", nel 1964 e nel 1967. Alla televisione tedesca apparve nel 1971 in una versione filmata de \"La principessa della ciarda\".\nVerso la fine degli anni '70 affront\u00f2 titoli verdiani pi\u00f9 drammatici, come \"Il trovatore\" e \"Stiffelio\", ma la carriera di cantante, nonostante fosse poco pi\u00f9 che quarantenne, poteva considerarsi conclusa, anche a causa di un'attivit\u00e0 molto intensa (all'apice della popolarit\u00e0 era arrivata a cantare in un anno ben 12 nuovi ruoli) che aveva provocato un progressivo deterioramento vocale: nel 1976 la sua interpretazione di Violetta al \"Met\" fu accolta piuttosto freddamente.\nDivorzi\u00f2 da Lanfranchi nel 1972 e nel 1974 spos\u00f2 l'ex dirigente della RCA Robert Sarnoff, del quale rimase vedova nel 1997. Negli ultimi anni di vita dovette combattere con un cancro al seno, che ne caus\u00f2 la morte all'et\u00e0 di 73 anni."}
{"id": "1190917", "revid": "1979289", "url": "https://it.wikipedia.org/wiki?curid=1190917", "title": "Gropiusstadt", "text": "La Gropiusstadt (letteralmente: \u00abcitt\u00e0 di Gropius\u00bb, dal nome dell'architetto progettista) \u00e8 un quartiere (\"Ortsteil\") di Berlino, appartenente al distretto (\"Bezirk\") di Neuk\u00f6lln.\nStoria.\nIl quartiere, di nuova concezione, fu progettato dall'architetto Walter Gropius nel 1960 e realizzato in forma modificata rispetto alle intenzioni del progettista. Port\u00f2 inizialmente il nome di \"Britz-Buckow-Rudow\". Divenne famoso perch\u00e9 vi trascorse l'infanzia e l'adolescenza Christiane F., che ne descrisse l'atmosfera malsana nel romanzo autobiografico \"Noi, i ragazzi dello Zoo di Berlino\". A partire dal 1986, dopo grandi investimenti per il miglioramento dell'ambiente abitativo, la vivibilit\u00e0 del quartiere \u00e8 migliorata sensibilmente. Dal 2001 \u00e8 ufficialmente un quartiere indipendente.\nCuriosit\u00e0.\nIl quartiere \u00e8 anche teatro di numerose vicende nella serie di romanzi \"Berlin\" , ideata dagli scrittori Fabio Geda e Marco Magnone."}
{"id": "1190920", "revid": "69794", "url": "https://it.wikipedia.org/wiki?curid=1190920", "title": "Porto Alabe", "text": ""}
{"id": "1190929", "revid": "486946", "url": "https://it.wikipedia.org/wiki?curid=1190929", "title": "Cinecitta", "text": ""}
{"id": "1190935", "revid": "709565", "url": "https://it.wikipedia.org/wiki?curid=1190935", "title": "Tegel", "text": "Tegel \u00e8 un quartiere di Berlino, appartenente al distretto di Reinickendorf. \u00c8 noto per la presenza dell'aeroporto di Berlino-Tegel.\nIl quartiere, in particolare per la passeggiata Greenwichpromenade sulla riva del Tegeler See, \u00e8 uno dei luoghi pi\u00f9 apprezzati per le gite dei berlinesi nella zona nord della citt\u00e0.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Reinickendorf."}
{"id": "1190937", "revid": "110157", "url": "https://it.wikipedia.org/wiki?curid=1190937", "title": "Konradsh\u00f6he", "text": "Konradsh\u00f6he \u00e8 un quartiere (\"Ortsteil\") di Berlino, appartenente al distretto (\"Bezirk\") di Reinickendorf."}
{"id": "1190940", "revid": "1543377", "url": "https://it.wikipedia.org/wiki?curid=1190940", "title": "Heiligensee", "text": "Heiligensee \u00e8 un quartiere di Berlino, appartenente al distretto di Reinickendorf.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Reinickendorf."}
{"id": "1190941", "revid": "33277", "url": "https://it.wikipedia.org/wiki?curid=1190941", "title": "Diocesi di Kildare and Leighlin", "text": ""}
{"id": "1190943", "revid": "110157", "url": "https://it.wikipedia.org/wiki?curid=1190943", "title": "Frohnau", "text": "Frohnau \u00e8 un quartiere di Berlino, appartenente al distretto di Reinickendorf.\nIn questo quartiere si trova il pi\u00f9 grande wetterpilz del mondo."}
{"id": "1190944", "revid": "110157", "url": "https://it.wikipedia.org/wiki?curid=1190944", "title": "Hermsdorf (Berlino)", "text": "Hermsdorf \u00e8 un quartiere di Berlino, appartenente al distretto di Reinickendorf.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Reinickendorf."}
{"id": "1190945", "revid": "173617", "url": "https://it.wikipedia.org/wiki?curid=1190945", "title": "Cristian Sanavia", "text": "Carriera.\nDopo il passaggio al professionismo, avvenuto nel 1997, Sanavia \u00e8 stato campione europeo EBU (1\u00ba dicembre 2001) e campione mondiale WBC nella categoria dei pesi supermedi, conquistando il titolo ai punti contro il tedesco Markus Beyer il 5 giugno 2004 a Chemnitz, in Germania, titolo perso poi nel match di rivincita il 9 ottobre dello stesso anno per un KO alla sesta ripresa, mentre era in vantaggio ai punti.\nDopo 3 anni dal match con Beyer, all'et\u00e0 di 32 anni, Cristian Sanavia \u00e8 tornato ai vertici del pugilato mondiale conquistando la corona europea dei pesi supermedi EBU per la seconda volta, ad Ajaccio in Corsica il 1\u00ba giugno 2007, sconfiggendo ai punti il pugile georgiano David Gogiya.\nHa perso il titolo nell'aprile 2008, sconfitto dal pugile tedesco Karo Murat, contro il quale ha perso anche la rivincita combattuta nel febbraio 2009.\nSi \u00e8 ritirato nel 2014."}
{"id": "1190946", "revid": "110157", "url": "https://it.wikipedia.org/wiki?curid=1190946", "title": "Waidmannslust", "text": "Waidmannslust \u00e8 un quartiere (\"Ortsteil\") di Berlino, appartenente al distretto (\"Bezirk\") di Reinickendorf."}
{"id": "1190947", "revid": "1305772", "url": "https://it.wikipedia.org/wiki?curid=1190947", "title": "Parco nazionale Lahemaa", "text": "Il parco nazionale di Lahemaa \u00e8 una area naturale protetta situata nell'Estonia settentrionale, 46,8\u00a0km ad est dalla capitale Tallinn. Istituito nel 1971, si estende per un'area di 72.500 ettari (inclusi 25.090 ettari di mare nel golfo di Finlandia).\nDate le sue dimensioni, \u00e8 il pi\u00f9 grande parco nazionale in Estonia e uno dei pi\u00f9 grandi parchi nazionali d'Europa. Il suo statuto prevede la conservazione, la ricerca e la promozione dei paesaggi Nord-estoni, gli ecosistemi, la biodiversit\u00e0 e del patrimonio nazionale.\nStoria.\nIl parco nazionale venne istituito il 1\u00ba giugno 1971 e fu la prima area ad essere designata come parco nazionale dell'Unione Sovietica.\nToponomastica.\nIl nome \"Lahemaa\", coniato da Johannes Gabriel Gran\u00f6 nei primi anni del XX secolo, proviene dalla parte pi\u00f9 studiata e visitato della costa settentrionale estone, dove vi sono quattro grandi penisole (Juminda, P\u00e4rispea, K\u00e4smu e Vergi), separate tra loro da quattro baie (Kolga, Hara, Eru e K\u00e4smu). Il termine \"Lahemaa\" si traduce approssimativamente in italiano come \"terra delle baie\".\nTerritorio.\nIl parco confina a nord con il golfo di Finlandia e a sud con l'autostrada Tallinn-Narva (E20).\nSi affaccia sul Mar Baltico con una linea costiera molto frastagliata: si susseguono le penisolette, tra le quali splendida \u00e8 quella di K\u00e4smu, all'estremit\u00e0 orientale. Il parco include anche il punto pi\u00f9 settentrionale dell'Estonia: il Capo Purekkari.\nCirca il 70% del territorio \u00e8 ricoperto da foreste, mentre l'8% del parco \u00e8 costituito in riserve per lo studio della flora e della fauna e, come tale, inaccessibile ai visitatori.\nLa carta del parco nazionale richiama alla preservazione, la ricerca e la promozione dei paesaggi, della biodiversit\u00e0 e degli ecosistemi del nord Estonia.\nTra i motivi di interesse forniti dal parco, dal 2005 diretto da Arne Kaasik, sono non solo le attrattive del paesaggio, assai vario, ma anche i numerosi monumenti per la conoscenza della storia estone, come i siti archeologici e i castelli, costruiti dalla nobilt\u00e0 baltico-tedesca.\nFauna.\nNel parco nazionale sono presenti 24 specie di pesci, 50 specie di mammiferi e 222 specie di uccelli, tra cui alcune specie in pericolo come falco pescatore, aquila reale, aquila di mare, pernice bianca nordica, cicogna nera e visone europeo. Inoltre, \u00e8 possibile osservare una delle ultime popolazioni di cozze d'acqua dolce perlifere (\"Margaritifera margaritifera\") nei paesi baltici. Nel Parco Nazionale trovano rifugio anche circa 150 alci, 10-15 linci e castori, che trovano nei numerosi torrenti e laghetti una zona perfetta.\nFlora.\nNel parco sono state individuate oltre 900 specie di piante.\nPalmse.\nTra le attrazioni vi \u00e8 la tenuta di Palmse, situata a 8 km a nord di Viitna, antica stazione di posta, dove si insediarono nel XIII secolo, al seguito dei Danesi, le monache cistercensi provenienti dall'isola di Gotland. Il complesso attuale porta il segno della famiglia Von Der Pahlen, cui appartenne dal 1672 al 1922, anno in cui, in seguito alla riforma agraria, la tenuta venne espropriata e divisa tra molti piccoli proprietari. Il castello and\u00f2 incontro a un lento declino, dal quale si \u00e8 salvato proprio con l'istituzione del parco nazionale di Lahemaa nel 1971.\nIl palazzo principale \u00e8 stato costruito da J.G.Mohr in stile barocco nel 1753-65, mentre il parco, ricco di stagni dove un tempo si praticava la piscicoltura, fu disegnato dai monaci nel medioevo. La parte coltivata a frutteto, con specie rare, \u00e8 un'aggiunta del XIX secolo.\nNel borgo \u00e8 presente anche una distilleria dell XVII secolo, un albergo e un granaio.\nA giugno il complesso \u00e8 teatro \"Viru S\u00e4ru\", con spettacoli di musiche e danze popolari.\nNella baia di K\u00e4smu, a poca distanza a nord di Palmse, si trova la ex caserma della Guardia Costiera Sovietica, restaurata e trasformata in museo del mare, con molti reperti dell'epoca sovietica e della storia del villaggio di K\u00e4smu.\nV\u00f5su e Sagadi.\nV\u00f5su, localit\u00e0 alla moda ai tempi della dominazione degli zar, a cavallo fra il XIX ed il XX secolo, \u00e8 ancora oggi la spiaggia pi\u00f9 frequentata dell'Estonia settentrionale. Nei pressi la tenuta nobiliare di Sagadi con un palazzo in stile rococ\u00f2 costruito nel 1749 per la famiglia Flock a cui appartenne fino al 1919. Il parco disegnato nello stesso periodo, ha conservato l'impianto barocco. In uno degli annessi \u00e8 stato sistemato un \"museo forestale\", sull'industria del legno in Estonia.\nKolga.\nIl villaggio di Kolga sorge sul sito di un monastero cistercense del XIII secolo, dove il comandante svedese Pontus de la Gardie si fece costruire un castello passato poi nel 1658 agli Stenbock. Fu questa aristocratica famiglia svedese a ingrandire e abbellire la tenuta, rimaneggiando il castello in stile barocco nel 1768. L'attuale aspetto si deve alla ricostruzione del 1820. Dopo anni di incuria il palazzo \u00e8 stato restaurato e restituito nel 1993 ai discendenti della famiglia Stenbock."}
{"id": "1190948", "revid": "1543377", "url": "https://it.wikipedia.org/wiki?curid=1190948", "title": "L\u00fcbars (Berlino)", "text": "L\u00fcbars \u00e8 un quartiere di Berlino, appartenente al distretto di Reinickendorf.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Reinickendorf."}
{"id": "1190950", "revid": "1543377", "url": "https://it.wikipedia.org/wiki?curid=1190950", "title": "Wittenau", "text": "Wittenau \u00e8 un quartiere di Berlino, appartenente al distretto di Reinickendorf.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Reinickendorf."}
{"id": "1190951", "revid": "599013", "url": "https://it.wikipedia.org/wiki?curid=1190951", "title": "Fratelli di San Patrizio", "text": "I Fratelli di San Patrizio (in latino \"Congregatio Fratrum a Sancto Patricio\", in inglese \"Brothers of St. Patrick\") sono un istituto religioso maschile di diritto pontificio: i membri di questa congregazione laicale pospongono al loro nome la sigla F.S.P.\nStoria.\nLa congregazione venne fondata a Tullow il 2 febbraio 1808 dal prelato irlandese Daniel Delany (1747-1814), vescovo di Kildare e Leighlin, per l'educazione cattolica della giovent\u00f9 dopo l'abolizione delle \"leggi penali\" del 1695-1727.\nL'istituto ottenne il pontificio decreto di lode il 6 gennaio 1888 e l'approvazione definitiva della Santa Sede l'8 settembre del 1893.\nAttivit\u00e0 e diffusione.\nI Fratelli di San Patrizio si dedicano prevalentemente all'istruzione ed all'educazione cristiana della giovent\u00f9, anche in terra di missione.\nSono presenti in Irlanda, negli Stati Uniti d'America, in India, in Kenya, in Australia e Papua Nuova Guinea. La sede generalizia \u00e8 a Kildare.\nNel 2003 la congregazione contava 207 fratelli e 42 case."}
{"id": "1190953", "revid": "110157", "url": "https://it.wikipedia.org/wiki?curid=1190953", "title": "M\u00e4rkisches Viertel", "text": "Il M\u00e4rkisches Viertel (letteralmente: \u00abquartiere della Marca\u00bb) \u00e8 un quartiere (\"Ortsteil\") di Berlino, appartenente al distretto (\"Bezirk\") di Reinickendorf.\nPosizione.\nIl M\u00e4rkisches Viertel si trova nella zona settentrionale della citt\u00e0. Procedendo da nord in senso orario, confina con i quartieri di L\u00fcbars, Rosenthal, Wilhelmsruh e Wittenau.\nStoria.\nIl M\u00e4rkisches Viertel fu realizzato dal 1963 al 1974 come grande quartiere residenziale periferico, per ospitare gli abitanti delle zone centrali (in particolare Kreuzberg e il Wedding), sfrattati in seguito ai programmi di risanamento urbano. L'operazione \u00e8 paragonabile alla costruzione del quartiere Britz-Buckow-Rudow.\nL'area prescelta fu la parte del quartiere di Wittenau ad est della \"S-Bahn\", in parte occupata da abitazioni unifamiliari.\nIl progetto urbanistico fu redatto nel 1962 da un gruppo di architetti guidato da Werner D\u00fcttmann; esso prevedeva una struttura a turbina, con tre bracci residenziali (a nord, ovest e sud) incontrantisi nel centro principale, con scuole, centro commerciale e sportivo, piazza del mercato; in ognuno dei tre bracci fu realizzato un centro secondario, con i negozi di prima necessit\u00e0.\nI limiti est e sud del M\u00e4rkisches Viertel erano segnati dal Muro di Berlino; pertanto il quartiere assunse un importante ruolo dimostrativo nei confronti di Berlino Est.\nIl progetto architettonico degli edifici fu affidato a 35 diversi architetti, fra cui, oltre allo stesso D\u00fcttmann, Oswald Mathias Ungers e Ren\u00e9 Gag\u00e8s. Grande cura fu posta nell'uso del colore nelle facciate, per movimentarne l'aspetto. Anche la piantumazione, particolarmente sul Wilhelmsruher Damm, fu molto curata ed abbondante.\nTuttavia, nel quartiere si sono manifestati problemi sociali e di degrado.\nDal 2001 il M\u00e4rkisches Viertel, scorporato da Wittenau, \u00e8 diventato un quartiere (\"Ortsteil\") indipendente.\nProblemi.\nIl M\u00e4rkisches Viertel \u00e8 stato per anni caratterizzato da forti problemi sociali, oggi meno gravi. In particolare era molto sentita la mancanza di collegamenti rapidi con il centro della citt\u00e0: l'unico collegamento era la \"S-Bahn\", sottoposta fino al 1984 ad un boicottaggio, perch\u00e9 appartenente alle autorit\u00e0 della RDT; la linea della metropolitana, prevista fin dagli anni sessanta, fu inaugurata solo nel 1995, e senza raggiungere il centro del quartiere.\nA questo problema si aggiungeva la grave insufficienza dei servizi pubblici, sociali e commerciali."}
{"id": "1190954", "revid": "260676", "url": "https://it.wikipedia.org/wiki?curid=1190954", "title": "Storia della birra", "text": "La birra \u00e8 una delle pi\u00f9 antiche bevande prodotte dall'uomo, risalente almeno al V millennio a.C. di cui rimane traccia su fonti scritte dell'Antico Egitto e della Mesopotamia.\nEtimologia.\nLa parola italiana birra deriva dal tedesco \"Bier\", un prestito del XVI secolo. Il termine ha rimpiazzato l'antico \"cervogia\", che indicava le birre fatte senza luppolo.\nDalla stessa parola tedesca deriva il francese \"bi\u00e8re\". Sono imparentati con \"Bier\" l'inglese \"beer\" e il neerlandese \"bier\". L'origine della stessa parola germanica (dall'antico alto tedesco \"bior\") \u00e8 incerta: si pensa che sia un prestito del VI secolo dal latino volgare \"biber\" \"bibita, bevanda\", dal verbo latino \"bibere\", oppure derivi direttamente dal protogermanico *\"beuwoz-\", da *\"beuwo-\" \"orzo\".\nIn inglese si usa, oltre a \"beer\", un altro termine per indicare la birra: \"ale\". Antiche fonti inglesi fanno distinzione tra le due parole, ma non definiscono cosa si intenda per \"birra\" durante quel periodo, nonostante sia possibile che si riferisca all'idromele (\"mead\"). La forma dell'antico inglese \"beor\" \u00e8 scomparsa subito dopo la conquista normanna dell'Inghilterra (in risposta all'introduzione del luppolo che non sar\u00e0 ampiamente utilizzato per altri duecento anni), e il termine \u00e8 rientrato a far parte della lingua inglese solamente secoli dopo, riferendosi esclusivamente alle bevande di malto con luppolo. Fino a quel momento il termine \"ale\" si rifer\u00ec specificamente a birre senza luppolo, nonostante questa non sia pi\u00f9 la definizione attuale della parola (indica infatti le birre ad alta fermentazione). Si ritiene che \"ale\" derivi direttamente dalla radice indoeuropea \"*alu-\", e sia arrivata alla forma attuale attraverso il termine germanico \"*alu\u00fe-\" . La stessa radice \u00e8 all'origine dello svedese \"\u00f6l\" e del danese e norvegese \"\u00f8l\"; da queste \u00e8 stata prestata alle lingue baltiche (lettone e lituano \"alus\" e a quelle baltofinniche (finlandese \"olut\" ed estone \"\u00f5lu\").\nNei vari dialetti dello spagnolo e del portoghese la bevanda viene chiamata \"cerveza\", \"cerveja\" o con un termine analogo a questa forma, che deriva dal latino \"cerv\u0113sia\" o \"cer(e)v\u012bsia\" cos\u00ec come il francese \"cervoise\" \"birra senza luppolo\", da cui \"cervogia\". La forma latina \u00e8 un probabile relitto mediterraneo preindoeuropeo come \"cerea\" o \"caelia\", bevanda fermentata usata nella Spagna romana. Il termine proto-slavo \"*pivo\", letteralmente \"bevanda\", \u00e8 la parola per definire la birra nella gran parte delle lingue slave, con piccole variazioni fonetiche presenti tra lingua e lingua. In greco antico\u00a0\u2013 la bevanda non era tradizionale in Grecia\u00a0\u2013 la parola per la birra egiziana era \u03b6\u1fe6\u03b8\u03bf\u03c2 \"z\u0177thos\" (forse da \u03b6\u03cd\u03bc\u03b7 \"z\u00fdm\u0113\", \"lievito\"), per quella frigia o trace \u03b2\u03c1\u1fe6\u03c4\u03bf\u03bd \"br\u0177ton\"; oggi si usa un prestito dall'italiano: \u03bc\u03c0\u03af\u03c1\u03b1 \"b\u00edra\".\nLe prime birre.\nPoich\u00e9 quasi tutti i cereali che contengono certi zuccheri possono andare incontro ad una fermentazione spontanea dovuta a lieviti selvaggi presenti nell'aria, \u00e8 possibile che bevande simili alla birra siano state sviluppate indipendentemente in tutto il mondo poco dopo che una trib\u00f9 o una cultura presero dimestichezza con i cereali. Test chimici condotti su brocche antiche in ceramica hanno rivelato che la birra \u00e8 stata prodotta per la prima volta circa 7.000 anni fa sul territorio dell'attuale Iran, e che ci\u00f2 \u00e8 stata una delle prime opere note di ingegneria biologica in cui \u00e8 stato impiegato il processo della fermentazione.\nSi pensa che in Mesopotamia la traccia pi\u00f9 antica di birra sia una tavoletta sumera di 6.000 anni fa che ritrae persone intente a bere una bevanda con cannucce di paglia da un recipiente comune. Una poesia sumera risalente a 3900 anni fa che onora Ninkasi, la divinit\u00e0 patrona della produzione della birra, contiene la pi\u00f9 antica ricetta esistente di birra, descrivendo la produzione di birra a partire dall'orzo per mezzo del pane.\nLa birra viene citata inoltre nell\"'Epopea di Gilgamesh\", in cui viene servita da bere della birra al selvaggio Enkidu.\nLa birra divenne fondamentale per tutte le civilt\u00e0 classiche dell'antico occidente che coltivavano cereali, compreso l'Egitto, a tal punto che nel 1868 James Death ha proposto la teoria nel suo libro \"The Beer of the Bible\" secondo cui la manna dal cielo che Dio ha dato agli Ebrei era una birra a base di pane, simile al porridge, chiamata \"wusa\". L'antropologo moderno Alan Eames sostiene che la \"birra \u00e8 stata la forza trainante che ha spinto gruppi nomadi ad una vita sedentaria... \u00c8 stato questo forte desiderio di avere materiale per produrre birra che ha portato alla coltivazione, ad insediamenti permanenti e all'agricoltura\".\nLe conoscenze sulla birra vennero tramandate ai Greci: al riguardo Platone avrebbe scritto che \"Deve essere stato un uomo saggio a inventare la birra.\"\n \u00e8 stato ritrovato, in una necropoli della cultura di Golasecca presso Pombia (NO), un bicchiere d'impasto databile intorno al 560 a.C., collocato ritualmente sopra le ceneri nell'urna, con resti di una probabile birra rossa di gradazione medio-alta. Le particolari condizioni di conservazione della tomba hanno consentito per la prima volta, attraverso le analisi condotte sul residuo anidro conservato nel bicchiere collocato nell'urna cineraria, di individuare con buona probabilit\u00e0 la natura di una bevanda presente come offerta funeraria all'interno di una tomba golasecchiana. L'identificazione della sostanza come birra con luppolo comporterebbe la retrodatazione della birra moderna all'et\u00e0 del ferro ad opera delle popolazioni Liguri\nAnche i Traci sono noti per aver consumato birra (\"br\u0177ton\" o \"br\u0177tos\", secondo fonti greche) fatta a partire dalla segale, sin dal V secolo a.C., come scrive Ellanico di Lesbo nelle sue opere.\nEuropa medievale.\nLa birra \u00e8 stata una delle bibite pi\u00f9 diffuse durante il Medioevo: essa veniva consumata giornalmente da tutte le classi sociali nei paesi del nord e dell'est Europa dove la coltivazione della vite era difficoltosa o impossibile. Nel sud Europa, dove invece il vino era la bevanda pi\u00f9 diffusa, la birra veniva consumata principalmente dalle classi pi\u00f9 basse: ci\u00f2 accadeva poich\u00e9 la purezza dell'acqua poteva essere garantita solo di rado, mentre le bevande alcoliche venivano bollite (e quindi pressoch\u00e9 sterilizzate) durante il processo di produzione. Nel nord Europa la birra forniva inoltre una quantit\u00e0 notevole di calorie giornaliere: in Inghilterra e nei Paesi Bassi, il consumo pro-capite era di 275-300\u00a0litri (60-66\u00a0galloni) all'anno durante il Basso medioevo, periodo in cui la birra veniva servita ad ogni pasto. Sebbene fosse probabilmente una delle bevande pi\u00f9 scelte in Europa, la birra veniva etichettata dalla scienza come sostanza poco salubre, principalmente perch\u00e9 gli antichi greci e i medici arabi avevano condotto pochi esperimenti su di essa. Nel 1256 Aldobrandino da Siena descrisse la natura della birra nel modo seguente:\nL'impiego del luppolo nella birra \u00e8 stato descritto nell'822 da un abate carolingio; ancora, nel 1067 la badessa Ildegarda di Bingen scriveva:\nLa pratica dell'aromatizzazione con il luppolo era nota almeno dal IX secolo, ma fu adottata solo gradualmente a causa di problemi nello stabilire la giusta proporzione dei vari ingredienti. Prima del luppolo veniva utilizzata la gruit, una miscela di varie spezie, che per\u00f2 non aveva le stesse propriet\u00e0 conservanti del primo: la birra aromatizzata senza luppolo, infatti, veniva bevuta subito dopo la preparazione e non poteva essere esportata; l'unica alternativa era aumentare il contenuto di alcol, ma ci\u00f2 risultava piuttosto costoso. La birra luppolata fu perfezionata nei comuni della Germania a partire dal XIII secolo: come risultato, poich\u00e9 questa birra risult\u00f2 pi\u00f9 duratura, si cominci\u00f2 ad esportarla su vasta scala, anche grazie all'impiego di botti di dimensioni standardizzate. I comuni tedeschi introdussero inoltre una nuova scala di gestione ed un livello di professionalit\u00e0 mai raggiunti prima. In precedenza la birra veniva prodotta da uno o due uomini, durante questo periodo invece la produzione venne gestita da otto-dieci persone: questo modello si diffuse nella Contea d'Olanda nel XIV secolo e in seguito nella Contea delle Fiandre, nel Ducato di Brabante e raggiunse l'Inghilterra alla fine del XV secolo.\nNel XIV secolo in Inghilterra furono introdotte delle leggi per imporre l'uso del luppolo, ed in seguito furono introdotte leggi simili in altri paesi. In Inghilterra queste leggi portarono a sollevazioni di contadini: questi sostenevano che il luppolo rovinasse il sapore della birra. Le rivolte furono comunque represse brutalmente.\nLa birra nella cultura norrena.\nLa birra, fra le genti del Nord Europa, era considerata una bevanda sacra per i guerrieri: come ogni liquido fermentato, essa ha subito un processo di purificazione e pu\u00f2 trasmettere all'uomo le energie della terra nella loro totalit\u00e0.\nNell'H\u00e1vam\u00e1l, all'inizio del racconto, vi \u00e8 una vera e propria dissertazione sui metodi dell'ospite e ci sono alcuni versi dedicati alla birra:\nLa birra, per le sue capacit\u00e0 \u00e8 considerata un dono prezioso, come si evince da questi versi del Sigrdr\u00edfum\u00e1l:\nEuropa all'inizio dell'et\u00e0 moderna.\nIn Europa, la birra rimase un'attivit\u00e0 casalinga durante tutto il Medioevo. La fabbrica di birra pi\u00f9 antica ancora attiva \u00e8 il birrificio Weihenstephaner in Baviera gestito da un'abbazia, che ottenne i diritti per produrre birra dalla citt\u00e0 limitrofa di Frisinga. A partire dal XIV e XV secolo, la produzione di birra pass\u00f2 gradualmente dall'essere un'attivit\u00e0 familiare ad essere un'attivit\u00e0 artigianale: i pub e i monasteri cominciarono a produrla in proprio per un consumo di massa.\nNell'Inghilterra del XV secolo, una birra senza luppolo era nota come ale, mentre l'uso di questo trasformava la bevanda in birra. La birra con il luppolo venne importata in Inghilterra dai Paesi Bassi fin dal 1400 a Winchester, e il luppolo stesso cominci\u00f2 ad essere piantato sull'isola a partire dal 1428. La popolarit\u00e0 del luppolo all'inizio era incerta, la Brewers Company of London arriv\u00f2 a dichiarare \"no hops, herbs, or other like thing be put into any ale or liquore wherof ale shall be made \u2014 but only liquor (water), malt, and yeast.\" (\"n\u00e9 luppolo, n\u00e9 erba n\u00e9 altra sostanza deve essere messa nella ale o nella bevanda alcolica in cui deve essere preparata la ale; ma solo acqua, malto e lievito\"). Tuttavia, a partire dal XVI secolo, il termine \"ale\" cominci\u00f2 a riferirsi a qualsiasi birra forte, e tutte le ale e le birre vennero luppolate.\nNel 1516, Guglielmo IV, Duca di Baviera, approv\u00f2 la \"Reinheitsgebot\" (\"requisito di purezza\", in tedesco), forse la pi\u00f9 antica regolamentazione in uso fino al XX secolo. La \"Gebot\" prescriveva che gli ingredienti della birra fossero ristretti ad acqua, orzo e luppolo, con l'aggiunta del lievito dopo la sua scoperta da parte di Louis Pasteur nel 1857. La legge bavarese fu applicata in tutta la Germania subito dopo l'unificazione tedesca nell'Impero tedesco ad opera di Otto von Bismarck nel 1871, e da allora \u00e8 stata aggiornata per riflettere le tendenze moderne nella produzione della birra. Ad oggi, la \"Gebot\" viene considerata un segno di purezza per le birre, sebbene ci\u00f2 sia dibattuto.\nLa maggior parte delle birre fino a tempi relativamente recenti erano quelle oggi chiamate \"ale\". Le lager furono prodotte per caso nel XVI secolo dopo che la birra venne conservata in grotte fresche per lunghi periodi di tempo; da allora hanno ampiamente distanziato le ale in termini di volume prodotto.\nAsia.\nSono state ritrovate tracce preistoriche che mostrano che la produzione di birra \u00e8 iniziata intorno al 5.400 a.C. ad opera dei Sumeri (che erano insediati nell'Iraq del sud). Alcune recenti scoperte archeologiche mostrano anche che i paesani cinesi producevano bevande alcoliche gi\u00e0 dal 7.000 a.C. Comunque, questi sforzi preistorici per produrre la birra erano su piccola scala (se non individuale) non certo su scala dell'odierna industria birraia. La prima birreria asiatica venne registrata nel 1855 (sebbene fosse stata fondata precedentemente) da Edward Dyer a Kasauli nelle Montagne Himalayane in India, sotto il nome di \"Dyer Breweries\". L'azienda esiste ancora ed \u00e8 chiamata Mohan Meakin Brewery, ed oggi comprende un grande gruppo di imprese.\nLa Rivoluzione Industriale.\nA seguito di importanti miglioramenti nell'efficienza del motore a vapore nel 1765, l'industrializzazione della birra divenne realt\u00e0. Ulteriori innovazioni nel processo di produzione della birra si ebbero con l'introduzione del termometro nel 1760 e del densimetro nel 1770, strumenti che permisero ai birrai di aumentare l'efficienza.\nPrima della fine del XVIII secolo, il malto veniva essiccato principalmente su fiamme provenienti dal legno, dalla carbonella o dalla paglia, e dopo il 1600 dal carbone coke.\nIn generale, nessuno di questi malti era abbastanza protetto dal fumo provocato dal processo di essiccamento, e di conseguenza le prime birre avevano un retrogusto \"fumoso\" nel loro sapore; le prove indicano che i venditori di malto e i produttori di birra cercarono costantemente di minimizzare la fumosit\u00e0 delle birre prodotte.\nScrittori dell'epoca descrivono il sapore caratteristico derivato da malti essiccati con legna e il disgusto quasi universale che questo causava. Le birre e le ale fumose del West Country erano famose per essere imbevibili ad eccezione che per la gente del posto e per i disperati:\n \nIl malto essiccato con legna aveva un sapore orribile, ma alcuni birrai di Londra una volta lo usavano perch\u00e9 era economico e dopo averlo fatto invecchiare in una birra molto luppolata il suo sapore \"fumoso\" si notava a malapena.\nTuttavia il malto brown essiccato con paglia preferito a Londra era il meno ricercato: questa \u00e8 la ragione principale per cui veniva valutato pi\u00f9 della variet\u00e0 essiccata a legna. In un libro del 1830 circa , c'\u00e8 un capitolo su cosa pu\u00f2 andare male durante il maltaggio. Il malto fumoso veniva considerato un serio errore:\nIl densimetro trasform\u00f2 il modo di produrre la birra: prima della sua introduzione le birre erano fabbricate da un malto singolo: braunbier da malto tostato (brown), birre amber da malto amber, pale beer da malto pale. Con l'utilizzo del densimetro i birrai poterono calcolare la produzione a partire da malti differenti e osservarono che il malto pale, sebbene fosse pi\u00f9 costoso, forniva pi\u00f9 materiale fermentabile rispetto a malti pi\u00f9 economici: ad esempio il malto brown (usato per la birra Porter) fruttava 54 libbre (circa 24,5\u00a0kg) di estratto ogni quarto, mentre il malto pale forniva 80 libbre (circa 36\u00a0kg). Una volta venuti a conoscenza di ci\u00f2 i produttori di birra cominciarono ad usare prevalentemente malto pale per tutte le birre con l'aggiunta di piccole quantit\u00e0 di malto molto colorato per raggiungere il colore corretto per le birre pi\u00f9 scure.\nL'invenzione del tostacaff\u00e8 nel 1817 ad opera di Daniel Wheeler permise la creazione di malti molto scuri e tostati, contribuendo al sapore delle birre porter e stout: il suo sviluppo venne stimolato da una legge britannica del 1816 che proibiva l'uso per la birra di qualsiasi ingrediente che non fosse malto e luppolo. I fabbricanti di porter, utilizzando un malto macinato prevalentemente pale ebbero urgente bisogno di un colorante legale: il malto prodotto dalla macchina di Wheeler fu la soluzione.\nLa scoperta di Louis Pasteur del ruolo del lievito nella fermentazione nel 1857 forn\u00ec ai produttori di birra metodi per prevenire l'inacidimento della birra ad opera di sgraditi microrganismi.\nLa birra nei tempi moderni.\nNel XIX secolo, fra le prime produzioni di birra in Italia si ricordano: la W\u00fchrer di Brescia, la Pasqui di Forl\u00ec, la Peroni di Vigevano, poi di Roma; la Moretti di Udine.\nNegli Stati Uniti, prima del proibizionismo esistevano migliaia di fabbriche di birra, la gran parte delle quali produceva birre forti, di stampo europeo. A partire dal 1920, molte di queste fabbriche fallirono, anche se alcune avevano cominciato a produrre bevande analcoliche o ad intraprendere altre attivit\u00e0. Le birre di contrabbando vennero spesso annacquate per aumentare i profitti, dando cos\u00ec inizio al trend, ancora oggi in atto, che vuole che gli Statunitensi preferiscano le birre pi\u00f9 leggere. In seguito il consolidamento delle fabbriche di birra e l'applicazione di alcuni standard per il controllo di qualit\u00e0 industriale condussero alla produzione e alla distribuzione di massa di imponenti quantit\u00e0 di lager leggere. Le fabbriche di birra pi\u00f9 piccole, comprese le microbirrerie, i produttori artigianali e gli import, servirono il segmento del mercato americano a cui piaceva le birre pi\u00f9 pesanti.\nIn molte nazioni i birrifici che iniziarono la propria attivit\u00e0 su scala domestica guidate da immigrati tedeschi, o in genere europei, si trasformarono in grandi compagnie, passando spesso di mano con pi\u00f9 attenzione ai profitti che alle tradizioni di qualit\u00e0, dando cos\u00ec luogo ad una degradazione del prodotto finale. Ad ogni modo spesso queste compagnie hanno provato a continuare sul solco delle tradizioni di eccellenza mentre crescevano enormemente.\nNel 1953 il neozelandese Morton W. Coutts svilupp\u00f2 la tecnica della fermentazione continua. Coutts brevett\u00f2 il suo processo che prevedeva che la birra scorresse in taniche sigillate, fermentando sotto pressione, e non venendo mai a contatto con l'atmosfera, anche quando veniva imbottigliata: questo procedimento viene usato dalla Guinness.\nOggi l'industria birraria \u00e8 un business di proporzioni globali, composto da alcune industrie multinazionali e da molte migliaia di produttori pi\u00f9 piccoli che vanno dai brewpub ai birrifici regionali. I progressi nella refrigerazione, nella spedizione internazionale e transcontinentale, nella distribuzione e nel commercio hanno dato vita ad un mercato internazionale in cui il consumatore pu\u00f2 scegliere letteralmente tra centinaia di vari tipi di birra locale, regionale, nazionale ed estera.\nAntropologia.\nIn alcune parti dell'Africa la preparazione e il consumo collettivo di birra sono importanti fattori di coesione sociale; per esempio i Nande del Congo la considerano il ritorno degli avi sotto forma di cibo; tra i Kaguru della Tanzania la birra assume un'importanza pari alla danza nei riti di passaggio."}
{"id": "1190955", "revid": "9403507", "url": "https://it.wikipedia.org/wiki?curid=1190955", "title": "Gary Powers", "text": ""}
{"id": "1190966", "revid": "1543377", "url": "https://it.wikipedia.org/wiki?curid=1190966", "title": "Miranda July", "text": "Cinema.\nIniziata nel 1996 con una serie di cortometraggi intitolata \"Joanie4Jackie\", la carriera da regista della July arriv\u00f2 al successo nel 2005 con il film indipendente \"Me and You and Everyone We Know\", in cui recitava anche da protagonista, che vinse la \"Cam\u00e9ra d'Or\" al Festival di Cannes 2005. La rivista \"Filmmaker Magazine\" la classific\u00f2 come la prima tra le \"25 Facce Nuove del Cinema Indie\" nel 2004.\nMusica.\nJuly ha registrato il suo primo EP dal titolo \"Margie Ruskie Stops Time\", con musiche dei The Need, per l'etichetta indipendente Kill Rock Stars nel 1996; seguirono due album di studio, \"10 Million Hours a Mile\" (1997) e \"The Binet-Simon Test\" (1998).\nMultimedia.\nNel 1998, in collaborazione con il compositore Zac Love, July mise in scena la sua prima performance multimediale intitolata \"Love Diamond\", esportandola in vari teatri e festival degli Stati Uniti. Il successivo lavoro, \"The Swan Tool\" (2000), si avvaleva della collaborazione, per gli effetti digitali, del programmatore Mitsu Hadeishi: fra i posti in cui l'artista ha interpretato questa performance, l'Institute for Contemporary Art di Portland, l'International Film Festival di Rotterdam, l'Institute of Contemporary Arts di Londra. Nel 2007 la July cre\u00f2 \"Things We Don't Understand and Definitely are Not Going To Talk About\".\nNel 2014 realizza la app Somebody.\nLetteratura.\nMiranda July \u00e8 autrice di numerosi racconti brevi pubblicati in varie riviste, come \"Harper's Magazine\" o \"The New Yorker\", e raccolti insieme nel volume \"No One Belongs Here More Than You\" (2007). Una di queste storie, \"The Boy from Lam Kien\", \u00e8 stata pubblicata nel 2005 presso la Cloverfield Press.\nIn Italia sono stati pubblicati\n'Tu pi\u00f9 di chiunque altro' (Feltrinelli, 2007)\n'Il primo uomo cattivo' (Feltrinelli, 2016)"}
{"id": "1190967", "revid": "149727", "url": "https://it.wikipedia.org/wiki?curid=1190967", "title": "Spandau (zona)", "text": ""}
{"id": "1190968", "revid": "110157", "url": "https://it.wikipedia.org/wiki?curid=1190968", "title": "Haselhorst (Berlino)", "text": "Haselhorst \u00e8 un quartiere (\"Ortsteil\") di Berlino, appartenente al distretto (\"Bezirk\") di Spandau."}
{"id": "1190969", "revid": "647919", "url": "https://it.wikipedia.org/wiki?curid=1190969", "title": "Ciclope (mitologia greca)", "text": ""}
{"id": "1190971", "revid": "110157", "url": "https://it.wikipedia.org/wiki?curid=1190971", "title": "Siemensstadt (Berlino)", "text": "La Siemensstadt (letteralmente: \u00abcitt\u00e0 della Siemens\u00bb) \u00e8 un quartiere (\"Ortsteil\") di Berlino, appartenente al distretto (\"Bezirk\") di Spandau."}
{"id": "1190973", "revid": "1543377", "url": "https://it.wikipedia.org/wiki?curid=1190973", "title": "Staaken", "text": "Staaken \u00e8 un quartiere (\"Ortsteil\") di Berlino, appartenente al distretto (\"Bezirk\") di Spandau.\nPosizione.\nIl quartiere si trova nella zona nord-occidentale di Berlino, ai confini con il Brandeburgo (circondario della Havelland, comuni di Falkensee e Dallgow-D\u00f6beritz).\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Spandau.\nDal 1\u00ba febbraio 1951 al 3 ottobre 1990 (data della riunificazione tedesca), Staaken \u00e8 stato diviso in una parte orientale, annessa al distretto di Spandau di Berlino Ovest, e in una parte occidentale, annessa alla Repubblica Democratica Tedesca.\nEntrambe le parti mantenevano ufficialmente il solo nome di Staaken."}
{"id": "1190974", "revid": "599013", "url": "https://it.wikipedia.org/wiki?curid=1190974", "title": "Fratelli della misericordia", "text": "I Fratelli della Misericordia (in latino \"Fratres de Misericordia\", in tedesco \"Barmherzige Br\u00fcder von Montabaur\") sono un istituto religioso maschile di diritto pontificio: i membri di questa congregazione laicale pospongono al loro nome la sigla F.M.M.\nStoria.\nLa congregazione venne fondata da Peter L\u00f6tschert (1820-1886). Assieme a Georg Krupp, L\u00f6tschert organizz\u00f2 una fraternit\u00e0 laica per l'assistenza dei malati: i membri della compagnia presero a condurre vita comune e il vescovo di Limburg diede loro un assistente spirituale. Il 29 giugno 1856 i primi cinque membri del sodalizio, stabilitisi a Dernbach, presero l'abito religioso e il 7 novembre 1859 ebbe luogo la prima cerimonia di professione dei voti.\nNel 1861 la comunit\u00e0 apr\u00ec una filiale a Montabaur, dove poi venne trasferita la casa madre dell'istituto. La congregazione ottenne il pontificio decreto di lode il 21 settembre 1888 e le sue costituzioni vennero approvate definitivamente dalla Santa Sede il 10 aprile 1921.\nAttivit\u00e0 e diffusione.\nI Fratelli della Misericordia si dedicano all'assistenza ai malati.\nSono presenti in Germania, Paesi Bassi e Stati Uniti d'America; la sede generalizia \u00e8 a Niederelbert, presso Montabaur.\nAl 31 dicembre 2005, la congregazione contava 7 case e 42 religiosi."}
{"id": "1190975", "revid": "1342360", "url": "https://it.wikipedia.org/wiki?curid=1190975", "title": "Calcio Como 2005-2006", "text": "Questa voce raccoglie le informazioni riguardanti il Calcio Como nelle competizioni ufficiali della stagione 2005-2006.\nCompetizioni ufficiali.\nNella stagione 2005-2006 il ha concorso in due competizioni ufficiali:\nOrganigramma societario.\nArea direttiva\nArea tecnica\nArea sanitaria"}
{"id": "1190976", "revid": "1543377", "url": "https://it.wikipedia.org/wiki?curid=1190976", "title": "Gatow (Berlino)", "text": "Gatow \u00e8 un quartiere di Berlino, appartenente al distretto di Spandau.\nPosizione.\nGatow \u00e8 sito sulla sponda occidentale del fiume Havel, a nord del lago Wannsee e di fronte alla foresta di Grunewald. \u00c8 una localit\u00e0 balneare piuttosto apprezzata dai berlinesi, insieme con la vicina Kladow (a sud).\nIl confine settentrionale \u00e8 il quartiere di Wilhelmstadt, mentre quello occidentale, lambito un tempo dal Muro di Berlino, \u00e8 col comune di Dallgow-D\u00f6beritz, nel Brandeburgo (circondario della Havelland).\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Spandau."}
{"id": "1190977", "revid": "110157", "url": "https://it.wikipedia.org/wiki?curid=1190977", "title": "Kladow", "text": "Kladow \u00e8 un quartiere di Berlino, appartenente al distretto di Spandau.\nPosizione.\nSito lungo le riva occidentale della Havel, sul lago Wannsee, \u00e8 una delle localit\u00e0 balneari preferite dai berlinesi. L'altro quartiere con cui confina \u00e8 Gatow (a nord), mentre il confine meridionale (lambito un tempo dal Muro di Berlino) \u00e8 rappresentato dalla citt\u00e0 extracircondariale di Potsdam.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Spandau."}
{"id": "1190978", "revid": "110157", "url": "https://it.wikipedia.org/wiki?curid=1190978", "title": "Hakenfelde", "text": "Hakenfelde \u00e8 un quartiere (\"Ortsteil\") di Berlino, appartenente al distretto (\"Bezirk\") di Spandau."}
{"id": "1190979", "revid": "110157", "url": "https://it.wikipedia.org/wiki?curid=1190979", "title": "Falkenhagener Feld", "text": "Il Falkenhagener Feld \u00e8 un quartiere di Berlino, appartenente al distretto di Spandau."}
{"id": "1190982", "revid": "110157", "url": "https://it.wikipedia.org/wiki?curid=1190982", "title": "Wilhelmstadt", "text": "La Wilhelmstadt (letteralmente: \u00abcitt\u00e0 guglielmina\u00bb) \u00e8 un quartiere (\"Ortsteil\") di Berlino, appartenente al distretto (\"Bezirk\") di Spandau."}
{"id": "1190985", "revid": "122477708", "url": "https://it.wikipedia.org/wiki?curid=1190985", "title": "Appennino piacentino", "text": "L'Appennino piacentino \u00e8 un tratto dell'Appennino ligure compreso entro i confini della provincia di Piacenza, nella regione italiana dell'Emilia-Romagna. Confina a est con la provincia di Parma, a sud con la provincia di Genova, a ovest con quelle di Alessandria e di Pavia.\nComprende, da est a ovest, le valli: val d'Arda, val Nure, Val d'Aveto, Val Trebbia, Val Luretta, val Tidone, val Boreca e numerose altre vallate secondarie.\nL'unico fiume che scorre su questo tratto d'Appennino \u00e8 la Trebbia. Numerosi sono invece i torrenti che scendendo dai rilievi sfociano nel Po: l'Ongina, l'Arda, il Chiavenna, il Chero, il Nure, lo Stirone, la Luretta, il Tidone.\nDescrizione.\nL'Appennino piacentino, nella zona ovest, vede quattro comuni (Castel San Giovanni, Ziano Piacentino, Nibbiano e Caminata) che formano la parte collinare della Val Tidone, che confina con la Provincia di Pavia. Nei comuni di Ziano Piacentino, Nibbiano e Caminata, iniziano a comparire i primi rilievi di modesta altitudine (500\u2013700\u00a0m.s.l.m.), il Monte Bissolo (560\u00a0m), il Monte Pian del Poggio (802\u00a0m) e il Monte Bono (725\u00a0m), in questa zona il torrente Tidone entra in provincia di Piacenza dalla Provincia di Pavia e, grazie allo sbarramento della diga del Molato, forma il lago di Trebecco. I torrenti principali sono: il Tidone, il Bardonezza, il Rio Carona, il Rio Boriacco, il Rio Lora e il Rio Carogna nel comune di Castel San Giovanni; il Gualdora nel comune di Nibbiano. Gli abitati pi\u00f9 alti sono Stadera (562\u00a0m), Trebecco (516\u00a0m) nel comune di Nibbiano, Moncasacco (601\u00a0m) e Ca' Nova (584\u00a0m) nel comune di Caminata.\nPi\u00f9 a sud, sempre al confine con la Provincia di Pavia, il comune di Pecorara possiede alcuni dei monti pi\u00f9 alti della val Tidone piacentina e forma la parte montana di questa zona di confine, con i monti Aldone (810\u00a0m), Ciarello (714\u00a0m), Fernico (669\u00a0m), Serenda (759\u00a0m), Variola (875\u00a0m), Lazzaro (987\u00a0m), Lazzarello (866\u00a0m), Mosso (1008\u00a0m) e Pietra Corva (1078\u00a0m) ai cui piedi sorge il Giardino botanico alpino di Pietra Corva, per una parte anche in territorio pavese, e che racchiude numerose specie vegetali di diverse aree.\nIl torrente Tidoncello attraversa il comune di Pecorara in tutta la sua larghezza e sfocia nel Tidone dalle parti di Nibbiano. Gli abitati pi\u00f9 alti sono Marzonago (585\u00a0m), Servizzano (600\u00a0m), Caprile (701\u00a0m), Busseto (628\u00a0m), Cicogni (701\u00a0m), Passo della Crocetta (928\u00a0m), Praticchia (842\u00a0m), Lazzarello (788\u00a0m), Madonna della Torrazza (640\u00a0m), Case Fracchioni (530\u00a0m), Poggio Moresco (525\u00a0m) e la stessa Pecorara a 508\u00a0m.s.l.m.\nPi\u00f9 all'interno la Val Tidone prosegue con i comuni collinari di Agazzano e Pianello, i cui rilievi principali sono il San Martino (494\u00a0m) e, in comune con Pecorara, il Monte Bono, Aldone e Ciarello, rispettivamente di 725\u00a0m, 810\u00a0m e 714\u00a0m.\nIl comune di Pianello \u00e8 attraversato, oltre che dal Tidone, anche dal Chiarone e dal Lisone. Ad Agazzano invece troviamo anche il Luretta; infatti il comune di Agazzano \u00e8 diviso tra Val Tidone e Val Luretta. Gli abitati di questi comuni, sono tutti al di sotto dei 600\u00a0m.s.l.m. Il pi\u00f9 alto \u00e8 Rocca d'Olgisio a 566\u00a0m.s.l.m.\nTornando al confine con la Provincia di Pavia troviamo i comuni di Bobbio, Corte Brugnatella, Cerignale e Zerba, posti in Val Trebbia, Val d'Aveto e Val Boreca.\nIl Comune di Bobbio \u00e8 attraversato da torrenti minori: il Rio Dorba, il Dorba di Bobbiano, il Dorbida, il Bobbio e il Carlone.\nil monte pi\u00f9 alto \u00e8 il Monte Penice (1460\u00a0m), vicino al quale si trova il Passo del Penice (1149\u00a0m) e le piste da sci alpino Bobbio-Passo Penice. Pochi chilometri a sud e troviamo il Monte Scaparina (1157\u00a0m) con le piste da sci nordico di Ceci. Altri monti sono il Monte Lago (1125\u00a0m), dove a qualche chilometro di distanza ma gi\u00e0 in territorio pavese si trovano le piste da sci alpino di Cima Colletta, la Cima delle Scalette (1177\u00a0m), il Bricco di Carana (805\u00a0m), il Gavi (1018\u00a0m), la Pietra Marcia (722\u00a0m), la Pietra Parcellara (836\u00a0m), il Monte Lazzaro (987\u00a0m), il Crigno (807\u00a0m), il Mosso (1008\u00a0m), il Pietra di Corvo (1078\u00a0m), il Groppo (1000\u00a0m) e il Pradegna (960\u00a0m), la maggior parte dei quali sono in comune con altri comuni o altre province.\nI paesi pi\u00f9 alti si trovano tutti ai piedi del Monte Penice: Sassi Neri (1034\u00a0m), Passo del Penice (1149\u00a0m), Monte Penice (1460\u00a0m), Ceci (920\u00a0m).\nAndando verso sud troviamo il comune di Corte Brugnatella, diviso tra Val Trebbia e Val d'Aveto. In esso si trovano delle magnifiche gole sia della Trebbia, che dell'Aveto e numerosi monti al di sopra dei 1000\u00a0m.s.l.m. come la Cima delle Scalette (1177\u00a0m), i Groppi di Colleggio (1061\u00a0m), il Bricco di Forca (1048\u00a0m), il Monte Rocchetta (1117\u00a0m) e il Monte Zuccaro (1074\u00a0m). I paesi pi\u00f9 alti sono Castelvetto (1025\u00a0m) e Metteglia (1059\u00a0m).\nPi\u00f9 a sud troviamo il comune di Cerignale e i monti Bellocchio (1142\u00a0m), Delle Tane (1198\u00a0m), Gorelle (1186\u00a0m), Veri (1123\u00a0m) e Ronco Marcon (1108\u00a0m). I fiumi che attraversano il comune sono la Trebbia e il torrente Aveto. Non vi sono paesi a di sotto dei 450\u00a0m, il pi\u00f9 basso \u00e8 Ponte Organasco a quota 457\u00a0m. Il pi\u00f9 alto \u00e8 Selva di Cerignale (1060\u00a0m), ma sono alti anche Rovereto (1034\u00a0m), Cariseto (982\u00a0m), Oneto (811\u00a0m) e lo stesso Cerignale di 708\u00a0m.s.l.m.\nNella zona di Ponte Organasco il fiume Trebbia segna per un piccolo tratto il confine regionale con la Lombardia, vi sfocia il torrente Avagnone che percorre tutto il tratto pavese della val Trebbia nel comune di Brallo di Pregola (PV).\nZerba \u00e8 il secondo comune pi\u00f9 alto della provincia, dopo Ferriere. La Trebbia ne attraversa solo un piccolissimo tratto sul confine con il comune di Ottone, il resto del comune di Zerba \u00e8 attraversato dal torrente Boreca. Il monte pi\u00f9 alto del comune \u00e8 il Monte Lesima (1724\u00a0m), uno dei pi\u00f9 alti della provincia, poi troviamo il Tartago (1688\u00a0m), il Monte Chiappo (1700\u00a0m) e il Monte Cavalmurone (1670\u00a0m). Il comune possiede anche il paese pi\u00f9 alto della provincia: Capanne di Cosola, a 1500\u00a0m.s.l.m. che segna il confine tra le province di Piacenza, Pavia e Alessandria. Il secondo paese pi\u00f9 alto della provincia \u00e8 Capannette di Pej a ben 1464\u00a0m.s.l.m., troviamo poi Pej (1193\u00a0m), Vesimo (1020\u00a0m) e la stessa Zerba, che \u00e8 il capoluogo di comune pi\u00f9 alto della Provincia di Piacenza a 900\u00a0m.s.l.m. Sul Monte Chiappo una seggiovia porta alla localit\u00e0 pavese di Pian del Poggio nella quale sono presenti delle piste da sci alpino. Tornando verso Bobbio troviamo una fascia collinare che non confina con la Provincia di Pavia e che si trova nel punto in cui la Trebbia acquista un carattere fluviale e non pi\u00f9 torrentizio. Si tratta dei Comuni di Rivergaro e Travo, il cui punto pi\u00f9 importante ed alto \u00e8 l'insieme delle pietre Parcellara, Marcia e Perduca. Importanti sono anche il monte Dinavolo (702\u00a0m), Viserano (719\u00a0m) e Barbieri (865\u00a0m).\nAlzandoci di quota troviamo i comuni di Coli e Ottone con numerosissimi monti: Monte Armelio (903\u00a0m), Gavi (1018\u00a0m), Belvedere (1052\u00a0m). Gonio (1125\u00a0m), Poggio Alto (1237\u00a0m), Parrocchiale (1131\u00a0m), Tre Abati (1072\u00a0m), Costa Monte Capra (1310\u00a0m), Monte Sant'Agostino (1256\u00a0m), Aserei (1432\u00a0m), Zuccaro (1074\u00a0m), Monte Cavalmurone (1670\u00a0m), Carmo (1640\u00a0m), Ronconovo (1523\u00a0m), Zucchello (1416\u00a0m), Dego (1427\u00a0m), Spinarola (1226\u00a0m) e Monte Alfeo (1650\u00a0m). La zona compresa tra l'Alfeo e il Cavalmurone \u00e8 compresa nella Val Boreca. I paesi pi\u00f9 alti sono Bertone (1068\u00a0m), Pizzonero (1034\u00a0m), Artana (1138\u00a0m), Bogli (1067\u00a0m), Pescina (1019\u00a0m), Oratorio di Sant'Agostino (1010\u00a0m) e Passo Santa Barbara (1151\u00a0m).\nI monti pi\u00f9 alti dell'Appennino Piacentino si trovano in Val Nure. Una fascia collinare inizia nei comuni di Vigolzone e Ponte dell'Olio, prima con monti di 500\u2013600\u00a0m, poi verso i comuni di Bettola e Farini anche di 800\u20131200\u00a0m, per finire a Ferriere con altezze delle montagne comprese tra i 900\u00a0m e i 1800\u00a0m. I rilievi pi\u00f9 rilevanti nei comuni di Ponte dell'Olio e Vigolzone, non superano la fascia collinare, mente a Bettola e Farini troviamo il Monte Solio (928\u00a0m), il Monte Zucchero (1027\u00a0m), il Monte Osero (1301\u00a0m), il Monte Santa Franca (1317\u00a0m), il Monte Piatello (1222\u00a0m), il Rocchetta (1111\u00a0m), l'Albareto (1257\u00a0m), il Cinque dita (1081\u00a0m), il Menegosa (1356\u00a0m), il Morfassina (1336\u00a0m), la Chiappa della Pennula (1274\u00a0m) e l'Aserei (1432\u00a0m).\nFerriere \u00e8 il comune con i monti pi\u00f9 alti dell'Appennino Piacentino e anche dell'Appennino Ligure: il pi\u00f9 alto in assoluto \u00e8 il Monte Maggiorasca, di 1804\u00a0m, poi troviamo il Monte Bue (1780\u00a0m) su cui si trova una seggiovia che porta a Santo Stefano d'Aveto e a Prato Cipolla, alle pendici di questo monte troviamo anche delle piste da sci alpino a da sci di fondo, altri monti sono il Monte Ragola (1772\u00a0m), il Monte Nero (1752\u00a0m), il Monte Ragolino (1647\u00a0m), il Monte Groppo Rosso (1595), la Ciapa Liscia (1592\u00a0m), il Monte Crociglia (1578\u00a0m), il Camulara (1563\u00a0m), il Carevolo (1552\u00a0m), l'Armano (1440\u00a0m), lo Zovallo (1492\u00a0m), il Groppo di Pertuso (1396\u00a0m), il Prelo (1460\u00a0m), il Roccone (1416\u00a0m), il Poggio dell'Orlo (1509\u00a0m), il Megna (1380\u00a0m), la Rocca Michini (1120\u00a0m), il Roccaccia (1350\u00a0m), il San Martino (1203\u00a0m), la Costa dell'Erbone (1294\u00a0m), il Rocchenere (1304\u00a0m), i Groppi di Lavezzara (1286\u00a0m), La Pietra Marcia (1178\u00a0m), La Costa della Rovina (1234\u00a0m), il Monte di Cornin (1372\u00a0m) e il Ronco Marcon (1108\u00a0m).\nNel comune di Ferriere si trovano anche numerosi laghi: il Lago Nero, il Lago Bino, il lago Moo, e prati paludosi come il Lagasso, Prato Molle, Prato Grande ed altri.\nLa Val d'Arda, la Val Chiavenna, La Val Chero, la Val Riglio e la Val Vezzeno formano insieme ad altre vallate scavate da torrenti quali il Riglio, lo Stirone, il Rosello, il Borla, il Lubiana, il Lavaiana ed altri, la parte est dell'Appennino Piacentino, in cui i monti sono per lo pi\u00f9 calanchi e vi sono numerose tracce del mare che si trovava in questo luogo milioni e milioni di anni fa. Proprio per la presenza di fossili sono state create due riserve naturali: La Riserva naturale geologica del Piacenziano e il Parco fluviale regionale dello Stirone.\nLe uniche montagne che superano i 1000 metri si trovano nel comune di Morfasso (Monte Lana, Santa Franca, Menegosa, Lama, Groppo di Gora e Carameto), nel comune di Gropparello un solo monte supera di poco i 1000 metri: l'Obolo (1098\u00a0m), tutti gli altri sono inferiori ai 750, nei comuni di Vernasca e Lugagnano Val d'Arda i monti non superano i 950\u00a0m, a Castell'Arquato i 450\u00a0m, a Carpaneto Piacentino i 400\u00a0m. \nTroviamo nel comune di Morfasso il Parco provinciale Monte Moria e numerosi laghi quali il Lago del Gallo, il Lago del Rudo e l'artificiale Lago di Mignano.\nPaesaggio.\nCaratterizzato, per la parte sud, da montagne di una discreta altezza: monte Alfeo (1651\u00a0m), monte Bue (1777\u00a0m), monte Carmo (1640\u00a0m), monte Cavalmurone (1671\u00a0m), monte Chiappo (1700\u00a0m), monte Legn\u00e0 (1669\u00a0m), monte Lesima (1724\u00a0m), monte Maggiorasca (1803\u00a0m), monte Nero (1752\u00a0m), monte Penice (1460\u00a0m). Le vallate impervie e le non agevoli vie di comunicazione hanno permesso una buona conservazione delle risorse naturali, sia paesaggistiche che biologiche.\nVerso nord degrada in una zona di alta e media collina (Colli piacentini), discretamente coltivata, fino a spegnersi nella Pianura Padana.\nEconomia.\nNella parte montana si \u00e8 sviluppato un turismo sia residenziale (seconde case) che di passaggio, favorito dalla tranquillit\u00e0 e dalla natura incontaminata, per gli amanti del fiume e degli sport acquatici la Trebbia offre acque limpide e discese per canoa e rafting.\nLa parte collinare che offre paesaggi morbidi con numerose vestigia del passato, innumerevoli castelli e citt\u00e0 d'arte (Bobbio, Castell'Arquato), \u00e8 territorio di produzione vinicola DOC (tra cui si ricordano Trebbianino, Gutturnio e Ortrugo) da accompagnare alla cucina piacentina.\nSuddivisione amministrativa.\nIl territorio dell'Appennino piacentino \u00e8 compreso nelle Comunit\u00e0 Montana valli del Nure e dell'Arda, Comunit\u00e0 Montana valle del Tidone e Unione Montana Valli Trebbia e Luretta.\nCultura.\nLa parte centrale e quella ovest fanno parte della zona delle Quattro province, territorio culturalmente omogeneo caratterizzato da usi e costumi comuni e da un repertorio di musiche e balli molto antichi. Strumento principe di questa zona \u00e8 il piffero (oboe popolare) che accompagnato dalla fisarmonica e un tempo dalla m\u00fcsa (cornamusa appenninica) anima le feste e i momenti importanti della vita dei paesi."}
{"id": "1190986", "revid": "1543377", "url": "https://it.wikipedia.org/wiki?curid=1190986", "title": "Lichterfelde (Berlino)", "text": "Lichterfelde \u00e8 un quartiere (\"Ortsteil\") di Berlino, appartenente al distretto (\"Bezirk\") di Steglitz-Zehlendorf.\nStoria.\nLe prime notizie al riguardo risalgono a quando i belgi provenienti da Lichtervelde emigrarono nella zona per sfuggire alla carestia ma l'idea di una zona residenziale risale al 1865 quando un imprenditore, Johann Anton Wilhelm von Carstenn (1822\u20131896), acquist\u00f2 alcuni terreni situati a sud-ovest di Berlino; aveva intenzione di realizzare un quartiere con villette organizzate del tipo \"citt\u00e0 giardino\" e sul modello inglese, avendo visitato Londra e avendo visto nelle sue costruzioni un esempio da seguire. Carstenn concluse anche un contratto per una rete di trasporto su rotaie per collegare la zona a Berlino, completata nel 1881 da Siemens &amp; Halske. Negli anni successivi la popolazione sarebbe cresciuta in modo esponenziale, passando dai 5899 del 1885 a 34 331 del 1905. Durante la costruzione, una parte del terreno fu donata dal costruttore al Regno di Prussia per la costruzione di una scuola per cadetti. \nGro\u00df-Lichterfelde era cos\u00ec completato e, dal 1877 al 1920, fu un comune autonomo appartenente al distretto di Potsdam, che faceva capo al governo prussiano. L'accademia per sottufficiali che vi fu edificata e che \u00e8 stata definita la Westpoint tedesca era una idea dello stesso Carstenn che voleva dare un'impronta ancor pi\u00f9 prestigiosa al suo progetto: fu inaugurata nel 1873 per ordine dell'Imperatore Guglielmo I. \nLa scuola per cadetti di Gro\u00df-Lichterfelde form\u00f2, tra gli altri, Manfred von Richthofen, Wolfram von Richthofen, Leopold von Wiese, Heinz Guderian.\nNel 1920 Gro\u00df-Lichterfelde entr\u00f2 a far parte della \"Grande Berlino\", venendo assegnata al distretto di Steglitz. Dal 1920 al 1933 gli edifici dell'accademia vennero usati dalla polizia di Berlino, per diventare quindi il quartier generale delle truppe scelte, le SS-Standarte di Hitler e, dal luglio 1945, vi furono acquartierate le Andrews Barracks Berlin Brigade. \nOggi, l'ex accademia per cadetti ospita una parte dell'Archivio federale."}
{"id": "1190987", "revid": "1305772", "url": "https://it.wikipedia.org/wiki?curid=1190987", "title": "Uridium", "text": "Uridium \u00e8 uno sparatutto a scorrimento orizzontale futuristico pubblicato dalla Hewson nel 1986 per Commodore 64 e convertito nel 1986-1987 per gli altri computer ZX Spectrum, BBC Micro, Atari ST, MS-DOS e Amstrad CPC.\nIl gioco venne pubblicato anche per la console Nintendo Entertainment System nel 1990 con il titolo The Last Starfighter dalla Mindscape, gi\u00e0 editrice delle versioni per computer in America, che acquis\u00ec la licenza per sviluppare un gioco basato sul film \"Giochi stellari\" (\"The Last Starfighter\"), ma si limit\u00f2 ad adattare \"Uridium\".\nPer Commodore 64 e ZX Spectrum usc\u00ec una versione aggiornata chiamata \"Uridium Plus\" o \"Uridium+\", anche nota come \"Heavy Metal Uridium\", destinata alla pubblicazione solo in raccolte, come \"Five Star 3\" o in coppia con la versione aggiornata di \"Paradroid\".\nUn sequel, \"Uridium 2\", usc\u00ec solo per Amiga nel 1993.\nCircola anche un \"Uridium 2\" per Commodore 64, ma si tratta di un hack non ufficiale del primo \"Uridium\".\nModalit\u00e0 di gioco.\nIl giocatore pilota una navicella modello Manta e deve sorvolare e distruggere una serie di enormi astronavi nemiche chiamate Super-Dreadnought, ciascuna formata da una lunga sequenza di piattaforme collegate di forma variabile. La visuale \u00e8 dall'alto, con scorrimento orizzontale libero nei due versi. \nIl videogioco \u00e8 composto da 15 livelli corrispondenti ad altrettante Dreadnought; ogni livello ha il nome di un elemento metallico e i pi\u00f9 avanzati anche di metalli immaginari, tra cui l'ultimo chiamato \"Uridium\".\nLa Manta entra in gioco sempre dallo spazio all'estremit\u00e0 sinistra della Dreadnought e viaggia costantemente verso destra o sinistra. Si pu\u00f2 spostare in verticale e accelerare o decelerare in orizzontale; quando raggiunge il minimo di velocit\u00e0 fa automaticamente una manovra acrobatica e inverte la direzione di marcia. Durante queste manovre si solleva anche momentaneamente dalla superficie e ci\u00f2 le permette di schivare gli attacchi nemici. Un'altra mossa possibile \u00e8 inclinare la navicella su un fianco, allo scopo di passare pi\u00f9 facilmente attraverso strettoie. L'unica arma disponibile \u00e8 il doppio cannone frontale.\nOgni livello ha una diversa conformazione ed \u00e8 popolato da nemici differenti. Sopra la Dreadnought sporgono alcune strutture elevate indistruttibili, riconoscibili grazie alla loro ombra, e la Manta le deve evitare, altrimenti si schianta e perde una vita. Inizialmente sono ostacoli occasionali, ma nei livelli avanzati possono diventare anche piuttosto estesi e creare passaggi stretti o intricati.\nDa destra e sinistra arrivano molti tipi di navicelle nemiche, di solito in formazioni da cinque, con schemi di volo variabili; con le navicelle non ci si scontra, ma ogni tanto sparano proiettili letali. Da alcuni quadratini lampeggianti sulla superficie possono fuoriuscire delle mine volanti che devono essere evitate; le mine sono indistruttibili, ma durano solo pochi secondi.\nInfine sulla superficie ci sono alcune strutture basse e navicelle parcheggiate che sono innocue, ma possono essere distrutte dal giocatore.\nQuando sono state eliminate abbastanza strutture nemiche, appare un messaggio che dice di atterrare (\"land now\"). Ora la Manta deve posarsi, entrando dal verso giusto, su una pista situata nei pressi dell'estremit\u00e0 destra della Dreadnought, completando cos\u00ec il livello.\nFatto questo, in tutte le versioni tranne Amstrad CPC e ZX Spectrum, si accede a un minigioco: una coppia di luci lampeggia, alternandosi tra una cifra di punti in palio e uno stop (\"quit\"), e il giocatore deve premere il pulsante al momento giusto per ottenere il bonus. C'\u00e8 una serie di luci di velocit\u00e0 e valore crescenti. In caso di errore il minigioco termina senza danni, ma si pu\u00f2 anche perdere una vita se invece scade il tempo.\nSolo nelle versioni Commodore 64 e NES, dopo il minigioco c'\u00e8 una breve sequenza dove la Manta vola ancora un po' sopra la Dreadnought che si sta visibilmente disintegrando e si pu\u00f2 ancora colpire qualche eventuale bersaglio superstite.\nL'edizione speciale \"Uridium Plus\" \u00e8 caratterizzata da conformazioni diverse di tutti i 15 livelli e da nuovi schemi di attacco delle navicelle nemiche.\n\"The Last Starfighter\" per NES mantiene la stessa modalit\u00e0 di gioco e lo stesso design dei livelli dell'\"Uridium\" originale, con poche modifiche estetiche, tra cui l'aspetto della navicella, somigliante a quella del film \"Giochi stellari\".\nStoria.\n\"Uridium\" venne sviluppato inizialmente sul Commodore 64 dal programmatore britannico Andrew Braybrook per la Graftgold. L'autore e l'azienda erano noti per il recente grande successo di \"Paradroid\" e anche stavolta si ripeterono. Con \"Uridium\" Braybrook si pose l'obiettivo di realizzare uno scorrimento molto fluido che fosse all'altezza di quello dei videogiochi arcade. Avrebbe dovuto ottenere una frequenza di aggiornamento video di 50 immagini al secondo, difficile da realizzare sugli home computer a 8 bit, ma possibile; Braybrook in particolare l'aveva vista nel gioco \"Sheep in Space\".\nDesign e programmazione sono tutti accreditati a Braybrook, mentre la musica introduttiva \u00e8 di Steve Turner, fondatore della Graftgold. Nel manuale si specifica inoltre che il nome \"Uridium\" fu inventato da Robert Orchard, che pensava che la parola esistesse davvero.\nDesign e sviluppo richiesero circa 5-6 mesi. La grafica \"a bassorilievo\", gi\u00e0 utilizzata da Braybrook in \"Paradroid\", che si associava bene al tema \"metallico\" del gioco, divenne un tratto distintivo di \"Uridium\".\nLe conversioni per altri sistemi vennero realizzate da altri programmatori, in particolare quelle per Atari ST, MS-DOS e NES sono di provenienza statunitense. Secondo Braybrook \"Uridium\" fa molto affidamento su tipicit\u00e0 hardware del Commodore 64, per cui le conversioni risultavano difficoltose; la versione Atari ST non riusc\u00ec molto bene. Braybrook torn\u00f2 nel ruolo di designer e programmatore in \"Uridium 2\" per Amiga.\nAi suoi tempi uscirono diversi cloni di \"Uridium\", ad esempio \"W.A.R.\" multipiattaforma, \"Thunderbolt\" e \"Psycastria\" per Commodore 64, \"Liberator\" per Commodore 16, \"Mirax Force\" per Atari 8-bit.\nNel 2004 \"Uridium\" venne incluso nella console C64 Direct-to-TV.\nNel 2011 la Elite Systems pubblic\u00f2 un'emulazione ufficiale della versione Commodore 64 di \"Uridium\" per dispositivi mobili iOS.\nNel 2013 \u00e8 stato realizzato il videogioco indipendente \"Futuridium Extended Play\", un rifacimento non ufficiale di \"Uridium\" con grafica 3D per PC, Mac e iOS, poi uscito per ulteriori piattaforme come \"Futuridium EP Deluxe\" nel 2014.\nNel 2018 \u00e8 uscito \"Hyper Sentinel\", un videogioco indipendente in stile r\u00e9tro per molte piattaforme moderne, altro rifacimento non ufficiale di \"Uridium\".\nAccoglienza.\n\"Uridium\" \u00e8 divenuto un classico del genere sparatutto sul Commodore 64.\nAi suoi tempi ricevette numerose recensioni dalla stampa di settore, almeno per quanto riguarda le versioni Commodore 64 e ZX Spectrum, quasi sempre con giudizi molto buoni. Anche se a volte venne riconosciuto come un gioco con meccanica semplice e formato poco originale, vennero molto apprezzate la grafica, la giocabilit\u00e0 e la velocit\u00e0 dell'azione.\nAi premi Golden Joystick Awards 1986, all'epoca limitati ai giochi per computer, \"Uridium\" vinse il titolo di gioco arcade (inteso come genere) dell'anno e arriv\u00f2 secondo come gioco dell'anno in assoluto, mentre l'autore Andrew Braybrook fu nominato programmatore dell'anno."}
{"id": "1190988", "revid": "123380589", "url": "https://it.wikipedia.org/wiki?curid=1190988", "title": "Lankwitz", "text": "Lankwitz \u00e8 un quartiere (\"Ortsteil\") di Berlino, appartenente al distretto (\"Bezirk\") di Steglitz-Zehlendorf.\nGeografia fisica.\nLankwitz si trova nella periferia meridionale di Berlino. Confina con i quartieri di Steglitz (da cui lo divide il Teltowkanal), Lichterfelde, Mariendorf, Marienfelde e, per un brevissimo tratto a nord-est, Tempelhof.\nStoria.\nI primi insediamenti umani conosciuti sono di origine slava (infatti, il nome del luogo deriva dalla parola slava \"Lakovica\", il cui significato \u00e8 \"prato paludoso\") e le prime menzioni in documenti ufficiali risalgono al XIII secolo. Il villaggio di Lankwitz fu in questo periodo di propriet\u00e0 del monastero benedettino di Spandau, fino a quando, come conseguenza della secolarizzazione dei beni ecclesiastici in Germania, pass\u00f2 nel 1558 all'ufficio (\"Amt\") di Spandau. Dal 1747 al 1874 fu sotto il controllo e l'amministrazione dell'ufficio di M\u00fchlenhof, poi di quello di Mariendorf fino al 1908 e, infine, del borgo di Steglitz. \nImportante per l'evoluzione di Lankwitz nel XIX secolo fu il mercante Felix Rosenthal che, intorno al 1870, qui acquist\u00f2 numerosi terreni, suddividendoli in lotti la cui vendita e sviluppo portarono l'abitato a trasformarsi da villaggio agricolo a localit\u00e0 suburbana.\nNel 1920 Lankwitz entr\u00f2 a far parte della \"Grande Berlino\", venendo assegnata al distretto di Steglitz. A partire dalla riforma amministrativa della citt\u00e0 di Berlino del 2001 venne inclusa nel nuovo distretto di Steglitz-Zehlendorf."}
{"id": "1190989", "revid": "123224892", "url": "https://it.wikipedia.org/wiki?curid=1190989", "title": "Montabaur", "text": "Montabaur \u00e8 una citt\u00e0 di abitanti della Renania-Palatinato, in Germania.\n\u00c8 capoluogo del circondario del Westerwald e dell'omonima comunit\u00e0 amministrativa.\nMonumenti e luoghi d'interesse.\nUna delle attrazioni della citt\u00e0 \u00e8 il Castello di Montabaur dal caratteristico colore giallo. Le sue origini risalgono al 959 quando era conosciuto col nome di \"Castellum Humbacense\". Fu una delle residenze dei principi dell'elettorato di Treviri.\nInfrastrutture e trasporti.\nLa stazione ferroviaria di Montabaur \u00e8 sulla Linea ad alta velocit\u00e0 Colonia-Francoforte. La citt\u00e0 \u00e8 servita dall'autostrada A 3 e dalle strade federali B 49 e B 255.\nAmministrazione.\nGemellaggi.\nMontabaur \u00e8 gemellata con:"}
{"id": "1190990", "revid": "1571097", "url": "https://it.wikipedia.org/wiki?curid=1190990", "title": "I Ditelo voi", "text": "I Ditelo voi sono un trio comico napoletano formatosi nel 1995, composto da Francesco De Fraia (14 novembre 1969), Domenico Manfredi (11 luglio 1970) e Raffaele Ferrante (7 luglio 1970).\nCarriera.\nIl gruppo era originariamente formato da quattro elementi, uno dei quali accompagnava i tre comici con la chitarra; il nome era \"I Ditelo voi Quartet\" e si esibiva in piccoli locali del napoletano.\nSi conoscono nel 1995. Il loro nome, come raccontato dagli stessi componenti del trio, nasce per caso nel momento in cui ebbero il primo contratto per una serata, perch\u00e9 non avendo ancora dato un nome al gruppo, all'impresario che gli chiedeva come si chiamassero, presi alla sprovvista, risposero: \"Ditelo voi\", nome col quale furono scritturati; dal frainteso venne fuori il nome del sodalizio nascente.\nCominciano nel 1997, in onda in Campania con TeleGaribaldi, poi la trasmissione \"Avanzi Popolo\" (1999) su TeleNapoli. In questa trasmissione, fra l'altro, interpretano la finta telenovela \"Orip Orap\" (espressione tipica dialettale napoletana che trasposto in lingua italiana pu\u00f2 tradursi con la locuzione \"ad ogni modo\"), che nel 2000 diventer\u00e0 una trasmissione indipendente, sulla stessa emittente televisiva.\nNel 1999 lavorano alla Chanson, noto luogo del teatro cabaret romano. Per qualche tempo hanno lavorato per trasmissioni comiche per emittenti regionali del Lazio. Nel 2002 partecipano alla trasmissione di Gianni Morandi \"Uno di noi\", e nel 2004 all'ultima edizione di \"Super Ciro\". Nel 2004 sono protagonisti del film \"Ventitr\u00e9\". Nel 2008 esce lo spettacolo teatrale \"Triccheballacche\", autore Gianluca Ansanelli, riferendosi al tormentone nazionale italiano del 2006.\nSono presenti nei programmi \"Colorado Caf\u00e8\" su Italia 1, e \"Tribb\u00f9\" su Rai 2, oltre che al programma radiofonico \"Pelo e Contropelo\", su Radio Kiss Kiss. Nel 2012, esce su youtube, una nuova sitcom intitolata \"Gomorroide\", parodia del film \"Gomorra\". Dal 2013 partecipano a Made in Sud su Rai 2 (con la sitcom Gomorroide). Partecipano pure a Colorado su Italia 1.\nNel 2013 ottengono una parte nel film \"Un boss in salotto\" come testimoni in tribunale.\nIl 24 agosto 2015 si esibiscono in concerto a Sapri, alla settima edizione di \"Sapri anni 60\". Partecipano alla manifestazione con Mario Trevi, Gianluca Capozzi, Pupo, Fausto Leali, Tony Tammaro, Sal da Vinci e Massimo Ranieri.\nNel 2015 compaiono nel film \"Babbo Natale non viene da Nord\" di Maurizio Casagrande.\nNel 2017 sono registi e attori nel film \"Gomorroide\".\nNel 2021 entrano a far parte del cast comico di \"Honolulu\"."}
{"id": "1190991", "revid": "767487", "url": "https://it.wikipedia.org/wiki?curid=1190991", "title": "La sposa cadavere", "text": "La sposa cadavere (\"Corpse Bride\") \u00e8 un film d'animazione del 2005 diretto da Mike Johnson e Tim Burton.\nLa pellicola \u00e8 liberamente ispirata alla versione ebraico-russa del XIX secolo di una pi\u00f9 antica storia folkloristica ebraica, trasposta in una immaginaria epoca simile all'era vittoriana.\nPer il regista Burton \u00e8 il secondo lungometraggio realizzato con la tecnica dell'animazione \"stop motion\", dopo il precedente \"Nightmare Before Christmas\", che produsse solamente e che fu diretto da Henry Selick.\nIl film \u00e8 stato presentato in anteprima, fuori concorso, alla 62\u00aa Mostra internazionale d'arte cinematografica di Venezia; ha ricevuto recensioni generalmente positive da parte della critica ed \u00e8 stato candidato all'Oscar come miglior film d'animazione.\nTrama.\nIn un villaggio olandese del XIX secolo, il giovane Victor Van Dort sta per prendere in moglie la sua fidanzata Victoria Everglot. Il loro \u00e8 un matrimonio combinato, nato dall'esigenza della famiglia Everglot (nobili di antica stirpe ormai in decadenza) di evitare la rovina economica grazie all'unione con la famiglia Van Dort (facoltosi mercanti di pesce, membri dell'alta borghesia e bramosi di elevare la propria condizione sociale). L'incontro tra le due famiglie permette ai due giovani promessi sposi di conoscersi e, contrariamente a ogni aspettativa, i due si piacciono al punto da innamorarsi l'uno dell'altra. Le prove del matrimonio hanno cos\u00ec inizio, ma Victor si mostra cos\u00ec nervoso e impacciato da sbagliare ogni gesto e parola del giuramento, arrivando persino a bruciare il vestito dell'austera signora Everglot. Le prove vengono sospese e il matrimonio viene rimandato fino a quando Victor non avr\u00e0 imparato perfettamente i voti nuziali.\nCosternato per l'accaduto, ma ora pi\u00f9 che mai deciso a sposare la giovane nobile, Victor si ritrova a girovagare senza meta nella foresta, cercando di imparare il giuramento. Preso da un'improvvisa ispirazione, pronuncia senza esitazione la promessa matrimoniale e suggella il voto infilando l'anello a quello che sembra un ramo contorto, ma che in realt\u00e0 si rivela essere lo scheletro di una mano. La terra trema ed emerge il cadavere di una giovane donna vestita da sposa. Atterrito, Victor scappa, ma viene inseguito dalla defunta fino a essere raggiunto e portato nel mondo dei morti.\nBoonjangles, un cantante jazzista scheletro con un occhio solo, attraverso la canzone \"Il jazz dell'aldil\u00e0\" (\"Remains of the day\"), narra cantando la triste storia della Sposa Cadavere. Victor scopre cos\u00ec che il suo nome \u00e8 Emily e che la sua colpa \u00e8 stata quella di innamorarsi di un giovane forestiero che la sedusse e la spinse a fuggire con lui per sposarsi in segreto. Presentatasi in piena notte all'appuntamento convenuto con indosso l'abito da sposa, dopo averlo aspettato per ore venne aggredita e uccisa proprio dall'amato, che prima di fuggire la derub\u00f2 di tutti i gioielli. La ragazza venne cos\u00ec intrappolata in una sorta di limbo, nell'eterna attesa di udire quel giuramento di matrimonio che aveva tanto atteso quella notte. Cos\u00ec, quando sente il voto nuziale di Victor, Emily crede che sia rivolto a lei, ritenendosi da quel momento sua moglie.\nSeppur dispiaciuto per il crudele destino della ragazza, Victor desidera tornare dalla sua amata Victoria; convince perci\u00f2 Emily a trovare un modo per tornare nel mondo dei vivi con la scusa di volerla far conoscere ai suoi genitori. La ragazza gli crede e acconsente ma, una volta tornati fra i vivi, Victor la abbandona nel bosco e si reca da Victoria per raccontarle tutto. Nonostante la stranezza del racconto, lei gli crede, soprattutto quando vede la Sposa Cadavere trascinare il suo fidanzato via con s\u00e9. Stanca di aspettare il suo ritorno, infatti, Emily aveva deciso di seguire le tracce dello sposo fino a raggiungere l'abitazione di Victoria e, quando li vede insieme, oramai certa di essere stata ingannata, furiosa, riporta Victor nel mondo dei morti. In fondo al suo cuore, per\u00f2, Emily capisce benissimo il gesto di Victor e lo perdona; capisce soprattutto di non poter competere con Victoria, se non altro per un'unica cosa che a lei manca: la vita.\nIntanto Victoria \u00e8 ben decisa ad aiutare il suo fidanzato e, non riuscendo a convincere i suoi genitori della scena a cui ha appena assistito (genitori che anzi la credono impazzita e la barricano in camera), fugge di casa per chiedere consiglio al prete, ma anche lui non le crede e, accusandola di sacrilegio, la riporta dai genitori. Gi\u00e0 angosciata per la grottesca situazione, Victoria viene a sapere che l'indomani sposer\u00e0 un altro uomo: ora che Victor sembra sparito, infatti, gli Everglot hanno deciso di darla in sposa al misterioso e pressoch\u00e9 sconosciuto Lord Barkis, che pare in cerca di una moglie con la quale dividere il suo immenso patrimonio. Nonostante Victoria si ribelli, alla fine \u00e8 costretta ad acconsentire al matrimonio, pena la disastrosa caduta in rovina dell'intera famiglia.\nNel regno dei morti Victor incontra il cadavere del cocchiere di famiglia, appena deceduto, da cui apprende la notizia delle imminenti nozze di Victoria. Non avendo pi\u00f9 nulla per cui lottare, Victor decide di accettare la sua nuova vita e, quando scopre che le sue nozze con la Sposa Cadavere sono nulle perch\u00e9 lui \u00e8 ancora vivo, decide di rinunciare alla propria vita per rendere valido il legame: Emily pu\u00f2 unirsi a lui solo con una cerimonia nuziale, che va celebrata nel mondo dei vivi e facendo bere a Victor \"Vino del Tempo dei Tempi\", cio\u00e8 veleno. I defunti fanno la loro apparizione fra i vivi uscendo dal camino della casa degli Everglot, che stanno festeggiando le nozze appena celebrate tra Victoria e Lord Barkis. Nello scompiglio generale provocato dai defunti, Victoria segue la folla fino alla cappella del cimitero dove assiste alle nozze del suo fidanzato con Emily. Quando la Sposa Cadavere nota il volto di Victoria, per\u00f2, capisce di stare rubando la felicit\u00e0 di un'altra ragazza: decide allora di impedire a Victor di bere il veleno.\nProprio mentre Emily riunisce Victor e Victoria, irrompe nella cappella Lord Barkis che, dopo aver saputo del tracollo finanziario degli Everglot ed essere andato su tutte le furie, cerca di rapire Victoria. In quel momento Emily lo riconosce come il suo precedente fidanzato e rivela che era anche il suo assassino: si scopre cos\u00ec la sua natura avida e senza scrupoli, quella di un uomo squattrinato a caccia di doti e nient'altro. Victor duella con Lord Barkis per proteggere Victoria, ed Emily interviene per salvare la vita di Victor. Barkis decide di andarsene, ma non prima di brindare beffardamente: \u00ab\"A Emily: sempre la damigella e mai la sposa\"\u00bb. Beve cos\u00ec dal calice, ignorando che contenga il veleno, e muore pochi passi dopo, permettendo ai morti di punirlo per i suoi crimini.\nEmily, ora liberata dal suo tormento, libera Victor dal suo voto di sposarla e restituisce il suo anello, permettendogli di sposare Victoria e ringraziandolo per averle reso la libert\u00e0 e l'eterno riposo. Mentre esce dalla chiesa, entra al chiaro di luna, dove si dissolve in uno sciame di farfalle e vola nel cielo, trovando la pace, mentre Victor e Victoria guardano e si abbracciano.\nLa leggenda.\nLe origini della storia su cui si basa il film si possono rintracciare nel racconto intitolato \"Il dito\" del rabbino Isaac ben Solomon Luria di Safed, un letterato mistico vissuto nel XVI secolo.\nNell'adattamento russo-ebraico del XIX secolo, una donna viene uccisa nel giorno del suo matrimonio e viene sepolta col suo vestito da sposa. Successivamente, un uomo in procinto di sposarsi vede il suo anulare che fuoriesce dalla terra e pensa che sia un ramo contorto. Come per scherzo, mette la fede destinata alla moglie sul dito dello scheletro e comincia a danzarci intorno, cantando e recitando i sacramenti matrimoniali. Il corpo della donna emerge dalla terra (con l'anello dell'uomo al dito) e si presenta a lui come sua moglie. Sar\u00e0 la sposa viva dell'uomo a supplicare la defunta di lasciarla sposare suo marito come dovuto, promettendole di crescere i loro futuri bambini anche in suo onore. Allora la defunta, commossa, le restituisce l'anello e accetta il patto. Torna nel Regno dei Morti e i due fidanzati possono finalmente sposarsi.\nL'adattamento folcloristico del racconto cinquecentesco nacque nel pogrom antisemita russo del XIX secolo, nel quale si diceva che le giovani donne in procinto di sposarsi venivano strappate dalle loro carrozze e uccise. Il racconto solitamente termina con i rabbini che decidono di annullare il matrimonio col cadavere, mentre la moglie vivente giura di vivere il matrimonio in memoria del cadavere, come da antica tradizione ebraica (secondo cui si deve sia onorare i morti durante la vita, sia la buona volont\u00e0 dei vivi).\nUn motivo simile \u00e8 stato usato anche da Prosper M\u00e9rim\u00e9e nella sua storia \"La V\u00e9nus d'Ille\", dove il ruolo della sposa cadavere \u00e8 stato affidato all'antica statua di Venere.\nUn altro racconto correlato \u00e8 \"Die Todtenbraut\" di Friedrich August Schulze, (dal volume II del suo \"Gespensterbuch\", 1810), poi tradotto in francese nel 1812 da Jean-Baptiste Beno\u00eet Eyri\u00e8s con il titolo \"La Morte fianc\u00e9e\" e inserito nell'antologia di otto racconti di fantasmi intitolata \"Fantasmagoriana\" (cfr. la versione italiana in: \"Fantasmagoriana\", a cura di Fabio Camilletti. Nova Delphi, Roma, 2016; pp.\u00a0215\u2013252).\nA partire dal IV secolo il tema allegorico delle due spose, una vivente e una morta, si ritrova spesso nei primi antichi periodi del Cristianesimo (specialmente quello monastico).\nProduzione.\n\"La sposa cadavere\" \u00e8 il primo film d'animazione a essere stato ripreso con camere fisse. I precedenti film stop-motion (come \"Galline in fuga\" dell'Aardman Animations) furono riprese con cineprese Mitchell modificate, le stesse vecchie cineprese usate per \"King Kong\". Come confermato dalla rivista \"American Cinematographer\" (ottobre 2005), le telecamere scelte per la produzione del film furono delle Canon EOS-1D Mark II, un tipo di digital single-lens reflex, realizzando cos\u00ec il primo film in stop-motion girato in digitale. Fu necessario un lavoro addizionale per sviluppare sistemi che permettessero un posizionamento appropriato delle cineprese, il montaggio delle lenti ottiche Nikon e l'anteprima delle scene in camera.\n\"La sposa cadavere\" \u00e8 stato anche il primo film animato in stop-motion a usare Final Cut Pro della Apple. Per dare alla pellicola la tradizionale visione di un comune film, ogni immagine \u00e8 stata elaborata con un profilo di colore basato su un tipo di pellicola usata nei lungometraggi.\nFu anche il primo film animato in stop-motion a usare la nuova tecnica \"gear and paddle\" per le teste dei pupazzi utilizzati. Questa tecnica consiste nell'utilizzare un complesso sistema di ingranaggi (\"gear\") da inserire all'interno della testa del personaggio. I vari meccanismi vengono attaccati a delle pale (\"paddle\") esterne. Muovendo i meccanismi e inserendo una brugola dentro piccoli fori localizzati sulla testa dei pupazzi e nelle orecchie, le pale si muovono, cambiando l'espressione facciale del personaggio. Ci\u00f2 permise di ottenere una migliore mimica facciale (in sintonia con le diverse emozioni) rispetto al vecchio stile di rimpiazzamento delle teste, grazie anche all'utilizzo di una soffice \"pelle\" con cui venivano rivestiti i pupazzi, dando al personaggio un aspetto pi\u00f9 naturale.\nI pupazzi furono costruiti ad Altrincham, vicino a Manchester, dai costruttori di pupazzi della \"Mackinnon and Saunders\", gi\u00e0 autori dei pupazzi utilizzati in un altro film di Burton (\"Mars Attacks!\"), come anche di quelli usati per molte serie animate britanniche, come \"Bob the Builder\" (Hit Entertainment), \"Andy Pandy\" (Cosgrove Hall) e \"Pingu\" (Hit Entertainment).\nColonna sonora.\nLa colonna sonora \u00e8 realizzata da Danny Elfman e John August e pubblicata il 20 settembre 2005. Elfman, inoltre, canta il pezzo \"Remains of the day\" nei panni di Bonejangles, lo scheletro leader del gruppo musicale jazz.\nDistribuzione.\n\"La sposa cadavere\" \u00e8 uscito il 23 settembre 2005 negli Stati Uniti e il 13 ottobre dello stesso anno nel Regno Unito.\nAccoglienza.\nIncassi.\n\"La sposa cadavere\" \u00e8 stato un modesto successo commerciale: ha incassato $ 53,359,111 nel Nord America e $ 64,731,725 in altri territori, per un totale mondiale di $ 118,090,836.\nGli incassi maggiori sono avvenuti in Francia, Regno Unito e Giappone, dove il film ha incassato rispettivamente $ 8,88 milioni, $ 8,57 milioni e $ 7,1 milioni.\nCritica.\nSu Rotten Tomatoes ha un indice di gradimento dell'84% con una media di 7,2/10 basata su 196 recensioni; il consenso del sito web recita: \"Come ci si pu\u00f2 aspettare da un film di Tim Burton, \"La sposa cadavere\" \u00e8 stravagantemente macabro, visivamente fantasioso ed emotivamente agrodolce.\" Metacritic, che assegna una valutazione su 100 in base alle migliori recensioni della critica mainstream, ha calcolato un punteggio di 83 basato su 35 recensioni, indicando \"un plauso universale\". Nel 2008, l'American Film Institute ha nominato questo film nella sua lista dei 10 migliori film d'animazione.\nJustin Chang di \"Variety\" ha dato al film una recensione positiva, scrivendo: \"Questo macabro musical su un giovane sposo che sposa erroneamente una ragazza dall'oltretomba \u00e8 un Frankenstein teneramente schizoide, di volta in volta inesorabilmente vivace e cupamente commovente\". Kirk Honeycutt di \"The Hollywood Reporter\" ha dato al film una recensione positiva, definendolo \"Un meraviglioso volo di fantasia, un trattamento animato in stop-motion pieno di personaggi fantasiosi, set evocativi, umorismo sornione, canzoni ispirate e una genuina fantasia che raramente trova la sua strada nei film di oggi\".\nOwen Gleiberman di \"Entertainment Weekly\" ha dato al film una B, dicendo \"Come risultato nella macabra magia visiva, \"La sposa cadavere\" di Tim Burton deve essere considerata una sorta di meraviglia\". Manohla Dargis del \"New York Times\" ha dato al film 4 stelle su 5, dicendo \"La fissazione rinvigorita del cinema per i morti viventi suggerisce che siamo in preda a un desiderio impossibile, o forse \u00e8 solo un altro ciclo di film che fa il suo corso. In ogni caso, c'\u00e8 qualcosa di incoraggiante nell'amore del signor Burton per le ossa e il marciume qui, se non altro perch\u00e9 suggerisce, nonostante alcune recenti prove, che non \u00e8 ancora pronto ad abbandonare il suo regno oscuro\".\nAndrew Sarris di \"The New York Observer\" ha dato al film una recensione negativa, scrivendo \"\"La sposa cadavere\" si rivela essere un ponderoso miscuglio di burattini e animazione che \u00e8 tecnologicamente troppo complesso e laborioso per questo critico irrimediabilmente luddista\". Roger Ebert ha dato al film 3 stelle su 4, definendolo \"Una storia dolce e visivamente adorabile di amore perduto\"."}
{"id": "1190992", "revid": "110157", "url": "https://it.wikipedia.org/wiki?curid=1190992", "title": "Dahlem (Berlino)", "text": "Dahlem \u00e8 un quartiere (\"Ortsteil\") di Berlino, appartenente al distretto (\"Bezirk\") di Steglitz-Zehlendorf.\nVi si trova la sede della FU Berlin, di parte dei musei statali di Berlino, tra i quali il Museum Europ\u00e4ischer Kulturen, nonch\u00e9 dell'Archivio segreto di Stato.\nStoria.\nIl 1\u00ba aprile 1912 modific\u00f2 il nome in \"Berlin-Dahlem\". Nel 1920 entr\u00f2 a far parte della \"Grande Berlino\"."}
{"id": "1190993", "revid": "1543377", "url": "https://it.wikipedia.org/wiki?curid=1190993", "title": "Nikolassee", "text": "Nikolassee \u00e8 un quartiere (\"Ortsteil\") di Berlino, appartenente al distretto (\"Bezirk\") di Steglitz-Zehlendorf.\nStoria.\nNel 1901 venne creata la \"Villenkolonie Nikolassee\", e nel 1902 venne ultimata la stazione ferroviaria.\nNel 1910 divenne un comune prussiano indipendente (il territorio apparteneva precedentemente al \"Gutsbezirk\" di D\u00fcppel).\nIl comune rurale di Nikolassee fu annessao nel 1920 alla \"Grande Berlino\", venendo assegnato al distretto di Zehlendorf.\nFino al 2001 fece parte del distretto di Zehlendorf, poi unitosi con Steglitz."}
{"id": "1190997", "revid": "110157", "url": "https://it.wikipedia.org/wiki?curid=1190997", "title": "Friedenau", "text": "Friedenau \u00e8 un quartiere (\"Ortsteil\") di Berlino, appartenente al distretto (\"Bezirk\") di Tempelhof-Sch\u00f6neberg.\nStoria.\nIl 1\u00ba aprile 1912 modific\u00f2 il nome in \"Berlin-Friedenau\". Nel 1920 entr\u00f2 a far parte della \"Grande Berlino\", venendo assegnato al distretto di Sch\u00f6neberg. Dal 1945 al 1990 fece parte di Berlino Ovest, all'interno del settore di occupazione americano. Dal 2001 \u00e8 quartiere autonomo.\nNel cimitero del quartiere sono sepolti Marlene Dietrich, Helmut Newton e il compositore italiano Ferruccio Busoni.\nFriedenau \u00e8 inoltre famosa per essere stata il luogo di residenza di numerosi scrittori: tra questi figurano Rainer Maria Rilke, Hans Magnus Enzensberger, i premi Nobel G\u00fcnter Grass e Herta M\u00fcller e l'autore di poesie e libri per ragazzi Erich K\u00e4stner.\nIl 5 aprile 1986 una bomba esplosa all'interno della discoteca La Belle, abitualmente frequentata da soldati statunitensi, caus\u00f2 la morte di 3 persone (una donna turca e due militari) e il ferimento di altre 230. Una sentenza del 2001 ha attribuito le responsabilit\u00e0 dell'attentato al regime del colonnello Muammar Gheddafi."}
{"id": "1190998", "revid": "599013", "url": "https://it.wikipedia.org/wiki?curid=1190998", "title": "Fratelli della Presentazione", "text": "I Fratelli della Presentazione (in latino \"Fratres Piae Congregationis a Presentatione\", in inglese \"Presentation Brothers\") sono un istituto religioso maschile di diritto pontificio: i membri di questa congregazione laicale pospongono al loro nome la sigla F.P.M.\nStoria.\nLa congregazione deriva da quella fondata a Waterford nel 1802 da Edmund Ignatius Rice (1762-1844) che, rimasto vedovo, abbandon\u00f2 il suo lavoro di commerciante e decise di dedicarsi all'istruzione della giovent\u00f9 povera: per l'organizzazione della fraternit\u00e0, inizialmente Rice si ispir\u00f2 alle Suore della Presentazione di Nano Nagle, delle quali adott\u00f2 la regola, ma nel 1822 ristruttur\u00f2 la compagnia sul modello dei Fratelli delle Scuole Cristiane di La Salle.\nUn gruppo di religiosi guidato da fratel Michael Augustine Riordan, un ex architetto al servizio della diocesi di Cork, prefer\u00ec mantenere la regola originaria e diede origine a una congregazione autonoma, intitolata alla Presentazione della Beata Vergine Maria.\nL'istituto ottenne il pontificio decreto di lode il 2 luglio 1874 e le sue costituzioni vennero approvate definitivamente dalla Santa Sede il 15 giugno 1889.\nAttivit\u00e0 e diffusione.\nI Fratelli della Presentazione sono dediti all'istruzione ed all'educazione cristiana della giovent\u00f9.\nSono presenti in Europa (Irlanda, Regno Unito, Slovacchia, Svizzera), in America (Canada, Grenada, Saint Lucia, Stati Uniti d'America) e in Africa (Ghana, Nigeria): la sede generalizia \u00e8 a Cork.\nAl 31 dicembre 2005, la congregazione contava 26 case e 101 religiosi."}
{"id": "1191000", "revid": "1543377", "url": "https://it.wikipedia.org/wiki?curid=1191000", "title": "Mariendorf", "text": "Mariendorf \u00e8 un quartiere (\"Ortsteil\") di Berlino, appartenente al distretto (\"Bezirk\") di Tempelhof-Sch\u00f6neberg.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata per la quasi totalit\u00e0 al distretto di Tempelhof (la localit\u00e0 di S\u00fcdende venne invece assegnata al distretto di Steglitz)."}
{"id": "1191001", "revid": "1543377", "url": "https://it.wikipedia.org/wiki?curid=1191001", "title": "Marienfelde", "text": "Marienfelde \u00e8 un quartiere (\"Ortsteil\") di Berlino, appartenente al distretto (\"Bezirk\") di Tempelhof-Sch\u00f6neberg.\nStoria.\nGi\u00e0 comune autonomo, Marienfelde venne annessa alla \"Grande Berlino\" nel 1920, venendo assegnata al distretto di Tempelhof."}
{"id": "1191002", "revid": "1543377", "url": "https://it.wikipedia.org/wiki?curid=1191002", "title": "Lichtenrade", "text": "Lichtenrade \u00e8 un quartiere (\"Ortsteil\") di Berlino, appartenente al distretto (\"Bezirk\") di Tempelhof-Sch\u00f6neberg.\nStoria.\nGi\u00e0 comune autonomo, Lichtenrade venne annessa alla \"Grande Berlino\" nel 1920, venendo assegnata al distretto di Tempelhof."}
{"id": "1191004", "revid": "599013", "url": "https://it.wikipedia.org/wiki?curid=1191004", "title": "Fratelli del Sacro Cuore", "text": "I Fratelli del Sacro Cuore (in latino \"Fratres a Sacratissimo Corde Jesu\") sono un istituto religioso maschile di diritto pontificio: i membri di questa congregazione laicale pospongono al loro nome la sigla S.C.\nStoria.\nIl 23 settembre 1821 il sacerdote francese Andr\u00e9 Coindre (1787-1826) radun\u00f2 presso il \"Pieux secours\", un edificio di Lione da lui acquistato per farne una scuola, una comunit\u00e0 di due insegnanti e otto ragazzi abbandonati da lui raccolti e predic\u00f2 loro un ritiro spirituale di sei giorni: il 30 settembre 1821, presso il santuario di Notre-Dame de Fourvi\u00e8re, gli insegnanti emisero la loro professione dei voti religiosi dando formalmente inizio alla congregazione. Nel 1822 venne aperto anche un noviziato.\nDopo la morte di Coindre il governo dell'istituto pass\u00f2 a suo fratello Fran\u00e7ois-Vincent, uomo privo di capacit\u00e0 amministrativa, e lo sviluppo dei Fratelli del Sacro Cuore sub\u00ec una battuta d'arresto: nel 1841 venne eletto superiore fratel Policarpo, al secolo Jean-Hippolyte Gondre (1801-1859), che dot\u00f2 la congregazione di una legislazione propria (ispirata alla regola di Sant'Agostino e alle costituzioni della Compagnia di Ges\u00f9) e ne consolid\u00f2 l'organizzazione. Nel 1851 ottenne dal governo il permesso di aprire scuole e orfanotrofi in tutti i dipartimenti francesi.\nLa congregazione ottenne il pontificio decreto di lode il 16 marzo 1891; venne approvata il 22 luglio 1894 e le sue costituzioni nel 1927.\nNel 1932, in tempi difficili in Europa, alcuni fratelli dell\u2019Istituto dei Fratelli del Sacro Cuore fondarono l\u2019Istituto Cristo Re e cominciarono ad impegnarsi a Roma.\nAttivit\u00e0 e diffusione.\nI Fratelli del Sacro Cuore si dedicano all'istruzione e all'educazione cristiana della giovent\u00f9, anche nelle terre di missione.\nIl preambolo della Regola di Vita dei Fratelli del Sacro Cuore definisce chiaramente la ragione di essere dell\u2019Istituto: \u00abPer sottrarre i giovani all\u2019ignoranza e prepararli alla vita, dando loro la conoscenza e l\u2019amore per la religione, Padre Andr\u00e9 Coindre fonda, nel 1821, l\u2019Istituto dei Fratelli del Sacro Cuore. La fondazione dell\u2019Istituto rientra nel contesto missionario dell\u2019epoca, come risposta alle necessit\u00e0 dei tempi e dei luoghi a favore di una giovent\u00f9 trascurata e scristianizzata \u00bb.\nOggi, dopo 193 anni, l\u2019Istituto continua in pi\u00f9 di 30 paesi a conferire e curare l\u2019educazione e la formazione a migliaia di ragazzi.\nSono presenti in Europa (Francia, Italia, Regno Unito, Spagna), in America (Argentina, Brasile, Canada, Cile, Colombia, Haiti, Per\u00f9, Stati Uniti, Uruguay), in Africa (Burkina Faso, Camerun, Costa d'Avorio, Guinea, Kenya, Lesotho, Madagascar, Mali, Senegal, Ciad, Togo, Uganda, Zambia, Zimbabwe), in Oceania (Nuova Caledonia, Vanuatu, Wallis e Futuna) e nelle Filippine: la sede generalizia \u00e8 a Roma.\nAl 31 dicembre 2015, la congregazione contava 153 case e 997 religiosi, 22 dei quali sacerdoti."}
{"id": "1191005", "revid": "1543377", "url": "https://it.wikipedia.org/wiki?curid=1191005", "title": "Alt-Treptow", "text": "Alt-Treptow (letteralmente: \u00abTreptow vecchia\u00bb; talvolta semplicemente \"Treptow\") \u00e8 un quartiere (\"Ortsteil\") di Berlino, appartenente al distretto (\"Bezirk\") di Treptow-K\u00f6penick.\nStoria.\nGi\u00e0 comune autonomo, Treptow venne annessa alla \"Grande Berlino\" nel 1920, venendo assegnata all'omonimo distretto. Dal 2001 \u00e8 parte del distretto di Treptow-K\u00f6penick."}
{"id": "1191006", "revid": "110157", "url": "https://it.wikipedia.org/wiki?curid=1191006", "title": "Pl\u00e4nterwald", "text": "Pl\u00e4nterwald \u00e8 un quartiere (\"Ortsteil\") di Berlino, appartenente al distretto (\"Bezirk\") di Treptow-K\u00f6penick."}
{"id": "1191007", "revid": "110157", "url": "https://it.wikipedia.org/wiki?curid=1191007", "title": "Baumschulenweg", "text": "Baumschulenweg \u00e8 un quartiere di Berlino, appartenente al distretto di Treptow-K\u00f6penick."}
{"id": "1191008", "revid": "110157", "url": "https://it.wikipedia.org/wiki?curid=1191008", "title": "Johannisthal", "text": "Johannisthal \u00e8 un quartiere (\"Ortsteil\") di Berlino, appartenente al distretto di Treptow-K\u00f6penick.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Treptow."}
{"id": "1191009", "revid": "125259152", "url": "https://it.wikipedia.org/wiki?curid=1191009", "title": "Niedersch\u00f6neweide", "text": "Niedersch\u00f6neweide (pronuncia tedesca: [\u02c8ni\u02d0d\u0259r\u02c8\u0283\u00f8\u02d0n\u0259\u02c8va\u026a\u032fd\u0259], letteralmente: \u00abSch\u00f6neweide bassa\u00bb, in contrapposizione alla vicina Obersch\u00f6neweide \u2013 \u00abSch\u00f6neweide alta\u00bb) \u00e8 un quartiere (\"Ortsteil\") di Berlino, appartenente al distretto di Treptow-K\u00f6penick. Fa parte, con Obersch\u00f6neweide (Sch\u00f6neweide alta), del quartiere Sch\u00f6neweide. \nFino al 2001 faceva parte dell'ex comune di Treptow.\nStoria.\nCitato per la prima volta nel 1598 come Sch\u00f6ne Weyde, divenne comune autonomo nel 1850, diventando una citt\u00e0 industriale alla fine del XIX secolo. Nel 1920 venne annessa nel 1920 alla \"Grande Berlino\" ed assegnata al distretto di Treptow.\nTra il 1949 e il 1990 il quartiere era parte di Berlino Est e in quel periodo vennero edificati nuovi complessi residenziali a Oberspree. \nLe industrie del territorio furono nazionalizzate e convertite in Volksigener Betrieb (VEB).\nNel 1994, dopo la riunificazione tedesca, e' stato attivato un piano di bonifica e riqualificazione dei suoli contaminati nell'epoca dell'industria pesante.\nGeografia.\nSituata nella parte sud-orientale della citt\u00e0 e attraversata dal fiume Sprea, Niedersch\u00f6neweide confina con le localit\u00e0 di Obersch\u00f6neweide, Pl\u00e4nterwald, Baumschulenweg, Johannisthal, Adlershof e K\u00f6penick. Parte del parco K\u00f6llnische Heide, situato ad Adlershof, appartiene al quartiere.\nTrasporti.\nNiedersch\u00f6neweide \u00e8 servita sia dalla S-Bahn (ferrovia suburbana) che da diverse linee del tram. Le stazioni ferroviarie che servono la localit\u00e0 sono Sch\u00f6neweide (linee S45, S46, S47, S8, S85 e S9 e servizio regionale DB), Johannisthal (S45, S46, S8, S85, S9) e Oberspree (S47). Le linee del tram, che attraversano Br\u00fcckenstra\u00dfe e Michael-Br\u00fcckner Stra\u00dfe, sono la M17, 21, 27, 63 e 67."}
{"id": "1191010", "revid": "599013", "url": "https://it.wikipedia.org/wiki?curid=1191010", "title": "Fratelli di Nostra Signora di Lourdes", "text": "I Fratelli di Nostra Signora di Lourdes (in latino \"Fratres N.D. Lurdensis\", in fiammingo \"Broeders van O. L. Vrouw van Lourdes\") sono un istituto religioso maschile di diritto pontificio: i membri di questa congregazione laicale pospongono al loro nome la sigla F.N.D.L.\nStoria.\nLa congregazione venne fondata dal sacerdote belga \u00c9tienne-Modeste Glorieux (1802-1872): vicario parrocchiale a Ronse, trovandosi a dover far fronte alla miseria causata dalla crisi economica e politica, apr\u00ec un centro di raccolta, un laboratorio tessile e una scuola gratuita. Per gestire l'opera, su consiglio del vescovo di Gand Jean-Fran\u00e7ois Van de Velde, il 25 novembre 1830 istitu\u00ec la compagnia dei \"Fratelli delle buone opere\" e il 19 agosto 1830 avvenne la prima vestizione.\nL'istituto, intitolato a Nostra Signora di Lourdes dal 1887, ricevette il pontificio decreto di lode il 18 luglio 1892 e venne approvato definitivamente dalla Santa Sede il 3 gennaio 1938..\nAttivit\u00e0 e diffusione.\nSi dedicano all'educazione della giovent\u00f9, all'istruzione professionale e alla cura dei malati e dei poveri.\nSono presenti in Belgio, Paesi Bassi, Spagna, Etiopia, Repubblica Democratica del Congo, Indonesia, Brasile, Canada, Cura\u00e7ao: la sede generalizia \u00e8 a Oostakker, presso Gand.\nAl 31 dicembre 2005, la congregazione contava 28 case e 216 religiosi."}
{"id": "1191011", "revid": "110157", "url": "https://it.wikipedia.org/wiki?curid=1191011", "title": "Altglienicke", "text": "Altglienicke (letteralmente: \u00abGlienicke vecchia\u00bb) \u00e8 un quartiere di Berlino, appartenente al distretto di Treptow-K\u00f6penick.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Treptow."}
{"id": "1191012", "revid": "110157", "url": "https://it.wikipedia.org/wiki?curid=1191012", "title": "Adlershof", "text": "Adlershof \u00e8 un quartiere di Berlino, appartenente al distretto di Treptow-K\u00f6penick.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di Treptow."}
{"id": "1191013", "revid": "1543377", "url": "https://it.wikipedia.org/wiki?curid=1191013", "title": "Bohnsdorf", "text": "Bohnsdorf \u00e8 un quartiere (\"Ortsteil\") di Berlino, appartenente al distretto (\"Bezirk\") di Treptow-K\u00f6penick.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di C\u00f6penick."}
{"id": "1191015", "revid": "1543377", "url": "https://it.wikipedia.org/wiki?curid=1191015", "title": "Obersch\u00f6neweide", "text": "Obersch\u00f6neweide (letteralmente: \u00abSch\u00f6neweide alta\u00bb, in contrapposizione alla vicina Niedersch\u00f6neweide \u2013 \u00abSch\u00f6neweide bassa\u00bb) \u00e8 un quartiere (\"Ortsteil\") di Berlino, appartenente al distretto (\"Bezirk\") di Treptow-K\u00f6penick.\nPosizione.\nObersch\u00f6neweide si trova nella zona sud-orientale della citt\u00e0. Procedendo da nord in senso orario, confina con i quartieri di Rummelsburg, Karlshorst, K\u00f6penick, Niedersch\u00f6neweide e Pl\u00e4nterwald.\nIl quartiere \u00e8 bagnato a sud dal fiume Sprea.\nStoria.\nIl nome \"Sch\u00f6ne Weyde\" (lett. \"bel pascolo\") fu attestato per la prima volta nel 1598, in un diario di viaggio del principe elettore Gioacchino II, ad indicare una localit\u00e0 sulla riva sinistra della Sprea (l'attuale Niedersch\u00f6neweide). Successivamente con lo stesso nome si pass\u00f2 ad indicare anche la riva destra del fiume.\nNel 1674 fu realizzata la locanda \"Pfefferkrug\", o \"Quappenkrug\", sulla strada che congiungeva K\u00f6penick a Berlino. La locanda, ribattezzata successivamente \"Wilhelminenhof\" (e infine demolita nel 1924), costitu\u00ec assieme ad altre il primo nucleo del quartiere, che ancora alla met\u00e0 del XIX secolo era noto come luogo di villeggiatura fluviale. Tuttavia, persistevano forti problemi di comunicazione, mancando ancora un ponte sulla Sprea (solo nel 1885 fu approntato un servizio di traghetto). Anche lo sviluppo della colonia di ville \"Ostend\" non ebbe il successo sperato.\nNel 1871 il nome di Obersch\u00f6neweide fu ufficialmente usato per la prima volta, ad indicare i primi stabilimenti industriali. Il vero sviluppo industriale ed edilizio, tuttavia, inizi\u00f2 nel 1889, con l'acquisto di vasti terreni da parte della societ\u00e0 \"Grundrentengesellschaft AG in Berlin\" e la costruzione di molte case operaie. Le industrie, costruite lungo le rive del fiume, appartenevano in gran parte alla societ\u00e0 AEG.\nNel 1898 Obersch\u00f6neweide, fino ad allora appartenente al \"Gutsbezirk\" K\u00f6penicker Forst, divenne un comune rurale (\"Landgemeinde\") indipendente. Fino alla prima guerra mondiale Obersch\u00f6neweide crebbe rapidamente, dino a diventare uno dei maggiori centri operai dei dintorni berlinesi. Nel 1919 iniziarono i lavori per trasformare il bosco di Wuhlheide in un grande parco pubblico (il \"Volkspark Wuhlheide\").\nNel 1920, con la creazione della \"Grande Berlino\", Obersch\u00f6neweide divenne un quartiere del distretto di Treptow. Nel 1938 Obersch\u00f6neweide pass\u00f2 al distretto di K\u00f6penick.\nDurante il periodo nazista, il quartiere fu uno dei maggiori centri di resistenza operaia al regime. Dopo la guerra, il distretto di K\u00f6penick fu assegnato al settore di occupazione sovietico, e quindi a Berlino Est. Le industrie furono nazionalizzate.\nNel 1951 fu costruita in Nalepastra\u00dfe la sede della radio di Stato della Repubblica Democratica Tedesca (\"Rundfunk der DDR\"). Nel 1979 fu inaugurato, all'interno del \"Volkspark Wuhlheide\", il \"Pionierpalast \u201eErnst Th\u00e4lmann\u201c\" (oggi \"Freizeit- und Erholungszentrum (FEZ) Berlin\"), il maggiore edificio pubblico per bambini d'Europa.\nDopo la riunificazione tedesca, le industrie del quartiere furono prima privatizzate e quindi chiuse, con gravi conseguenze sociali. Nel 1991 gli edifici furono posti sotto tutela monumentale (\"Denkmalschutz\").\nLa fondazione del \"Quartiersmanagement Obersch\u00f6neweide\", comprendente enti pubblici e soggetti privati, ha permesso l'affluire di investimenti economici, edilizi e culturali sul quartiere, rendendo possibile una timida ripresa economica. Tuttavia \u00e8 presto per dire se il forte calo di popolazione potr\u00e0 essere arrestato."}
{"id": "1191016", "revid": "599013", "url": "https://it.wikipedia.org/wiki?curid=1191016", "title": "Fratelli della misericordia di Maria Ausiliatrice", "text": "I Fratelli della Misericordia di Maria Ausiliatrice (in latino \"Fratres Misericordiae Mariae Auxiliatricis\", in tedesco \"Barmherzige Br\u00fcder von Maria Hilf\") sono un istituto religioso maschile di diritto pontificio: i membri di questa congregazione laicale pospongono al loro nome la sigla F.M.M.A.\nStoria.\nLa congregazione venne fondata da Peter Friedhofen (1819-1860). Il 21 giugno 1850 organizz\u00f2 a Weitersburg una confraternita per la cura dei malati a domicilio: il vescovo di Treviri Wilhelm Arnoldi, che gi\u00e0 meditava di reintrodurre nella diocesi gli Alessiani (che avevano gli stessi scopi), approv\u00f2 la comunit\u00e0 nel 1852. Nel 1853 i religiosi iniziarono a dedicarsi particolarmente alla cura dei disabili mentali.\nI Fratelli riconoscono come patrono della congregazione san Giovanni di Dio, fondatore dei fatebenefratelli, e seguono la regola di Sant'Agostino. L'istituto ottenne il pontificio decreto di lode il 27 maggio 1905; le sue costituzioni vennero approvate dalla Santa Sede il 3 giugno 1910 e poi nuovamente il 29 aprile 1926.\nIl fondatore, che mor\u00ec a causa della tubercolosi che aveva contratto curando degli ammalati, venne beatificato da papa Giovanni Paolo II il 23 giugno 1985.\nAttivit\u00e0 e diffusione.\nI Fratelli della Misericordia di Maria Ausiliatrice si dedicano all'esercizio di tutte le opere di misericordia, particolarmente all'assistenza agli infermi; \u00e8 loro affidata la cura delle catacombe di Domitilla, a Roma.\nSono presenti in Europa (Germania, Svizzera, Francia, Italia, Lussemburgo), in Brasile e in Malaysia; la sede generalizia \u00e8 a Treviri.\nAl 31 dicembre 2005, la congregazione contava 17 case e 101 religiosi, 5 dei quali sacerdoti."}
{"id": "1191017", "revid": "1543377", "url": "https://it.wikipedia.org/wiki?curid=1191017", "title": "Friedrichshagen", "text": "Friedrichshagen \u00e8 un quartiere di Berlino, appartenente al distretto di Treptow-K\u00f6penick.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di C\u00f6penick."}
{"id": "1191018", "revid": "1543377", "url": "https://it.wikipedia.org/wiki?curid=1191018", "title": "Rahnsdorf", "text": "Rahnsdorf \u00e8 un quartiere di Berlino, appartenente al distretto di Treptow-K\u00f6penick.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di C\u00f6penick."}
{"id": "1191019", "revid": "1543377", "url": "https://it.wikipedia.org/wiki?curid=1191019", "title": "Gr\u00fcnau (Berlino)", "text": "Gr\u00fcnau \u00e8 un quartiere di Berlino, appartenente al distretto di Treptow-K\u00f6penick.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di C\u00f6penick."}
{"id": "1191020", "revid": "1543377", "url": "https://it.wikipedia.org/wiki?curid=1191020", "title": "M\u00fcggelheim", "text": "M\u00fcggelheim \u00e8 un quartiere (\"Ortsteil\") di Berlino, appartenente al distretto (\"Bezirk\") di Treptow-K\u00f6penick.\nPosizione.\nIl quartiere \u00e8, dopo Rahnsdorf, il pi\u00f9 orientale della citt\u00e0.\nConfina a nord con Rahnsdorf, ad ovest con K\u00f6penick e per un breve tratto con Gr\u00fcnau, a sud con Schm\u00f6ckwitz, e ad est con in comuni di Erkner e Gosen-Neu Zittau, nel Brandeburgo.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di C\u00f6penick."}
{"id": "1191022", "revid": "78273", "url": "https://it.wikipedia.org/wiki?curid=1191022", "title": "Tomb Raider 8", "text": ""}
{"id": "1191023", "revid": "1543377", "url": "https://it.wikipedia.org/wiki?curid=1191023", "title": "Schm\u00f6ckwitz", "text": "Schm\u00f6ckwitz \u00e8 un quartiere di Berlino, appartenente al distretto di Treptow-K\u00f6penick.\nGeografia fisica.\nSi affaccia sulla riva settentrionale del lago di Zeuthen, formato dal fiume Dahme.\nStoria.\nGi\u00e0 comune autonomo, venne annessa nel 1920 alla \"Grande Berlino\", venendo assegnata al distretto di C\u00f6penick."}
{"id": "1191024", "revid": "1305772", "url": "https://it.wikipedia.org/wiki?curid=1191024", "title": "Ninkasi", "text": "Ninkasi (sumerico dnin-ka-si &lt; *nin-ka\u0161-si, \"signora che prepara birra\") \u00e8 l'antica divinit\u00e0 sumera, patrona della birra.\nSuo padre era Enki, dio dell'acqua, e sua madre era Ninti, la regina dell'aps\u00fb: la leggenda vuole che sia nata da \"una fresca acqua frizzante\". Lei \u00e8 una degli otto bambini generati per curare le ferite che Enki ha ricevuto, ed \u00e8 la dea creata per \"soddisfare il desiderio\" e \"appagare il cuore\". Inoltre \u00e8 la dea dell'alcol e della birra.\nIn tempi moderni.\nNel 1989 la Anchor Brewing Company ha prodotto un'edizione limitata di birra (nota ai sumeri col termine \"sikaru\") sotto l'etichetta \"Ninkasi\", basata su una dotta ricostruzione dell'antica ricetta sumera. La ricetta inizia con pane di orzo cotto due volte, noto col nome di bappir, e con il malto: la preparazione viene addolcita con miele e datteri. Nella ricetta non sono compresi il luppolo o altri ingredienti che la rendano amara: in tal modo la birra era considerevolmente pi\u00f9 dolce rispetto alle birre attuali. La ricetta viene descritta nel libro \"Home Brewer's Companion\" di Charlie Papazian (1994 ed., ISBN 0-380-77287-6)."}
{"id": "1191025", "revid": "599013", "url": "https://it.wikipedia.org/wiki?curid=1191025", "title": "Fratelli francescani della Santa Croce", "text": "I Fratelli Francescani della Santa Croce, detti di Waldbreitbach (in latino \"Institutum Fratrum Franciscalium a Santa Cruce loci Waldbreitbach\", in tedesco \"Franziskanerbr\u00fcder vom Hl. Kreuz\"), sono un istituto religioso maschile di diritto pontificio: i membri di questa congregazione laicale pospongono al loro nome la sigla F.F.S.C.\nStoria.\nLa congregazione venne fondata da Peter Wirth (1830-1871) per l'assistenza agli orfani e agli ammalati: il 12 giugno 1862, nell'eremo della Santa Croce (Kreuzkapelle) presso Waldbreitbach (Renania-Palatinato), vest\u00ec l'abito francescano ed emise la sua professione dei voti secondo la regola del Terzo Ordine Regolare di San Francesco, dando inizio all'istituto.\nLe costituzioni dei Fratelli Francescani della Santa Croce vennero approvate da Matthias Eberhard, vescovo di Treviri, il 16 settembre 1869; la congregazione ricevette il pontificio decreto di lode il 16 febbraio 1810 e l'approvazione definitiva della Santa Sede il 30 gennaio 1923.\nLo sviluppo dell'istituto fu lento e travagliato, prima a causa del Kulturkampf, poi per il regime nazista.\nAttivit\u00e0 e diffusione.\nI Fratelli si dedicano all'esercizio di tutte le opere di misericordia, specialmente all'assistenza agli ammalati, alla cura degli orfani e alla formazione professionale della giovent\u00f9.\nLe strutture della congregazione sono presenti solo nel land tedesco della Renania-Palatinato: la sede generalizia \u00e8 a Hausen.\nAl 31 dicembre 2005, la congregazione contava 4 case e 41 religiosi, 1 dei quali sacerdote."}
{"id": "1191027", "revid": "10125", "url": "https://it.wikipedia.org/wiki?curid=1191027", "title": "Mousteriano", "text": ""}
{"id": "1191028", "revid": "29478", "url": "https://it.wikipedia.org/wiki?curid=1191028", "title": "Shopping center", "text": ""}
{"id": "1191029", "revid": "29478", "url": "https://it.wikipedia.org/wiki?curid=1191029", "title": "Shopping mall", "text": ""}
{"id": "1191033", "revid": "599013", "url": "https://it.wikipedia.org/wiki?curid=1191033", "title": "Fratelli di San Luigi Gonzaga", "text": "I Fratelli di San Luigi Gonzaga (in latino \"Congregatio Fratrum a Sancto Aloysio Gonzaga\", in neerlandese \"Broeders van de H. Aloysius Gonzaga\") sono un istituto religioso maschile di diritto pontificio: i membri di questa congregazione laicale pospongono al loro nome la sigla C.S.A.\nStoria.\nLa congregazione venne fondata il 1\u00ba marzo 1840 a Oudenbosch, in diocesi di Breda, da Willem Hellemons (1810-1884), monaco cisterciense. All'inizio era formata da soli due membri, Jan Huybrechts (1812-1889) e Antoon Frijters (1796-1865), in religione padre Vincenzo e fratel Luigi, che insegnavano il catechismo ai ragazzi in una povera casa presa in affitto.\nPer far fronte alle necessit\u00e0 economiche della piccola comunit\u00e0, i religiosi ammisero un pensionante pagante, di cui curarono la completa formazione: i Fratelli di San Luigi Gonzaga si trasformarono cos\u00ec in congregazione insegnante e, nel 1862, aprirono la loro prima filiale in Indonesia.\nLe prime costituzioni dell'istituto vennero approvate nel 1887: i Fratelli ricevettero il pontificio decreto di lode il 9 maggio 1922.\nAttivit\u00e0 e diffusione.\nSi dedicano all'educazione e all'istruzione della giovent\u00f9 e ad altre opere di apostolato indicate dalle autorit\u00e0 ecclesiastiche.\nAl 31 dicembre 2005, la congregazione contava 3 case e 42 religiosi. La sede generalizia \u00e8 a Oudenbosch."}
{"id": "1191035", "revid": "1719883", "url": "https://it.wikipedia.org/wiki?curid=1191035", "title": "Abraxas (disambigua)", "text": ""}
{"id": "1191041", "revid": "767487", "url": "https://it.wikipedia.org/wiki?curid=1191041", "title": "Abraxas (gruppo musicale polacco)", "text": "Gli Abraxas sono un gruppo musicale neoprogressive polacco nato alla fine degli anni ottanta e scioltosi nel 2000. Il nome \"Abraxas\" \u00e8 un riferimento al dio del bene e del male del romanzo \"Demian\" di Hermann Hesse.\nStoria.\nIl gruppo fu fondato a Bydgoszcz il 29 ottobre 1987 da Adam \u0141assa (cantante) e \u0141ukasz \u015awi\u0119ch (chitarra). Fecero alcuni concerti come supporter per alcuni artisti polacchi come Ziyo e Rezerwat, e nel 1989 si sciolsero per due anni.\nNel 1991 il gruppo venne ricostituito con Miko\u0142aj Matyska alla batteria, Krzysztof Pacholski alle tastiere, Rafa\u0142 Ratajczak al basso e Radek Kami\u0144ski alla chitarra. In questo periodo vennero scritte molte delle canzoni che sarebbero apparse sul primo album del gruppo. Tuttavia, fra il 1992 e il 1993 l'abbandono di \u015awi\u0119ch, seguito dalla morte di Kami\u0144ski, port\u00f2 gli Abraxas a un nuovo periodo di silenzio.\nNel 1994 il gruppo risorse per la seconda volta dalle sue ceneri, con una nuova formazione che comprendeva \u0141assa (cantante), Szymon Brzezi\u0144ski (chitarra), Marcin Mak (batteria), Marcin B\u0142aszczyk (tastiere) e Ratajczak al basso. Nel 1996 usc\u00ec l'album di debutto \"Abraxas... Cykl obraca si\u0119. Narodziny, dzieci\u0144stwo pe\u0142ne duszy, u\u015bmiech\u00f3w niewinnych i zdrady...\", che fu presentato in una serie di concerti come supporto a star internazionali come Fish, Porcupine Tree e Page and Plant.\nIl secondo album, del 1998, fu pubblicato in doppia versione, in polacco (col titolo \"Centurie\") e inglese (\"Prophecies\"). Nello stesso periodo Brzezi\u0144ski e B\u0142aszczyk parteciparono alla registrazione di un album di Colin Bass e al successivo tour dell'Europa.\nNel 1999 fu pubblicato (nuovamente in doppia versione polacca e inglese) il nuovo album \"Abraxas 99\", seguito dal disco dal vivo \"Live in Memoriam\" (2000), che viene considerato il lavoro migliore del gruppo. Dopo questi due lavori gli Abraxas hanno nuovamente cessato le attivit\u00e0, anche se non sono ufficialmente sciolti."}
{"id": "1191042", "revid": "599013", "url": "https://it.wikipedia.org/wiki?curid=1191042", "title": "Oblati di Maria Vergine", "text": "Gli Oblati di Maria Vergine (in latino \"Congregatio Oblatorum Beatae Mariae Virginis\") sono un istituto religioso maschile di diritto pontificio: fondato dal Venerabile Pio Bruno Lanteri, i membri di questa congregazione clericale approvata dal Papa Leone XII il 1\u00ba settembre 1826 con breve \"Etsi Dei Filius\", pospongono al loro nome la sigla O.M.V.\nLa festa titolare della congregazione \u00e8 il Santissimo Nome di Maria che si celebra il 12 settembre, dalla tradizione familiare che risale al fondatore sono considerati Patroni principali San Pietro, come segno di attaccamento e di fedelt\u00e0 al Romano Pontefice, e Sant'Alfonso Maria De Liguori come modello di spirito pastorale, di devozione mariana e di vita quotidiana. La congregazione nel capitolo generale del 1870 ha proclamato San Giuseppe suo patrono particolarissimo. \nStoria.\nLe origini della congregazione risalgono a un gruppo di sacerdoti orientati alla vita religiosa raccolti a Carignano da Giovanni Reynaudi: il teologo Luigi Guala consigli\u00f2 a Reynaudi di affidare la comunit\u00e0 a Pio Brunone Lanteri (1759-1830), il vero fondatore dell'istituto, che il 13 novembre 1816 diede ai padri una regola approvata dalla diocesi.\nA causa di alcuni contrasti con il nuovo arcivescovo di Torino, il camaldolese Colombano Chiaverotti, nel 1820 Lanteri sciolse la congregazione; grazie al sostegno di Pierre-Joseph Rey, vescovo di Pinerolo, Lanteri pot\u00e9 riorganizzare gli Oblati e il 1\u00ba settembre 1826 emise la sua professione di voti alla presenza di papa Leone XII, che diede la sua approvazione all'istituto.\nNel 1833 papa Gregorio XVI affid\u00f2 agli Oblati la direzione del santuario della Consolata di Torino. Nel 1837 i primi Oblati partirono, sotto la direzione dei barnabiti, per le missioni in Birmania; la Santa Sede nel 1842 affid\u00f2 agli Oblati il vicariato apostolico di Ava e Pegu, sempre in Birmania.\nAttivit\u00e0 e diffusione.\nGli Oblati di Maria Vergine si dedicano alla predicazione delle missioni popolari e dei ritiri spirituali, all'edizione e alla diffusione della buona stampa e alla formazione del clero.\nSono presenti in Europa (Austria, Francia, Italia), nelle Americhe (Argentina, Brasile, Canada, Stati Uniti d'America), in Nigeria e nelle Filippine; il superiore generale della congregazione, che porta il titolo di rettore maggiore, risiede a Roma.\nAl 31 dicembre 2008 la congregazione contava 38 case e 180 religiosi, 134 dei quali sacerdoti."}
{"id": "1191049", "revid": "33277", "url": "https://it.wikipedia.org/wiki?curid=1191049", "title": "Edmund Rice", "text": ""}
{"id": "1191057", "revid": "1305772", "url": "https://it.wikipedia.org/wiki?curid=1191057", "title": "GOD", "text": ""}
{"id": "1191058", "revid": "4711", "url": "https://it.wikipedia.org/wiki?curid=1191058", "title": "Ion Andoni Goikoetxea", "text": ""}
{"id": "1191059", "revid": "2093951", "url": "https://it.wikipedia.org/wiki?curid=1191059", "title": "Lago di Santa Croce", "text": "Il lago di Santa Croce \u00e8 un lago naturale (il cui bacino \u00e8 stato ampliato artificialmente negli anni trenta) situato in provincia di Belluno, nella zona dell'Alpago, al confine con la provincia di Treviso.\nI principali immissari del lago sono a nord il Canale Cellina, che raccoglie le acque del fiume Piave a Soverzene, e il torrente Tesa; il lago ha un solo emissario, il torrente Rai, che serve da sicurezza in caso di piene e confluisce nel Piave in localit\u00e0 Cadola di Ponte nelle Alpi. Fino alla met\u00e0 del secolo XVIII il lago non aveva alcun emissario, ma la vicinanza del Bosco del Cansiglio, da cui si traeva gran quantit\u00e0 di legname da costruzione, spinse a scavare il torrente Rai, lungo , che immetteva nel Piave.\nSul lago si affacciano i centri abitati di Farra d'Alpago a nord, della frazione di Poiatte a est, del paese di Santa Croce del Lago a ovest e della frazione La Secca a nord. Inoltre, l'intero versante occidentale del lago \u00e8 attraversato dalla strada statale 51 di Alemagna, che costituiva la principale via di comunicazione tra la provincia di Treviso e la provincia di Belluno prima dell'inaugurazione nel 1995 del tratto Vittorio Veneto-Belluno dell'autostrada A27.\nOrigini e orografia.\nIl Lago di Santa Croce e, pi\u00f9 a sud, il Lago Morto rappresentano due esempi di laghi intravallivi formatisi per sbarramento alluvionale, morenico e di frana.\nSulle origini del lago, soprattutto sulla successione temporale degli avvenimenti, e sul ruolo preciso del fiume Piave nella formazione dell'intera vallata non vi \u00e8 ancora assoluta chiarezza. Vi \u00e8 chi, soprattutto tra gli studiosi meno recenti, ritiene che il dirigersi del Piave prima verso il lago di Santa Croce per poi svoltare bruscamente all'altezza di Ponte nelle Alpi verso la Val Belluna, indichi che anticamente questo fiume scendesse verso il mare passando per la Val Lapisina e poi per la Valle del Meschio, passaggio mascherato successivamente dai fenomeni glaciali e di frana.\nRicerche pi\u00f9 recenti condotte nella conca di Ponte nelle Alpi e nella Val Lapisina hanno chiarito che le acque del Piave, provenienti dal Cadore, defluirono con continuit\u00e0 verso il Vallone Bellunese e quindi nel Canale di Quero solo dopo il ritiro dei ghiacciai pleistocenici, e precisamente dopo lo sbarramento della Valle di Santa Croce determinato dalla frana di Fadalto\nLe immagini che seguono visualizzano l'inquadramento geografico e la rappresentazione del complesso sistema orografico sovrastante il Lago di Santa Croce - Lago Morto ottenute mediante l'elaborazione di un Modello digitale di elevazione (DEM - Digital elevation model) del terreno, derivato dalla composizione di alcuni elementi della Carta Tecnica Regionale Numerica della Regione Veneto.\nGli impianti idroelettrici.\nIl Lago di Santa Croce, con una capacit\u00e0 idrica di circa 120 milioni di metri cubi, sbarrato a nord da una diga che ne alza il livello a 386\u00a0m, costituisce il centro vitale del sistema degli impianti idroelettrici Piave - Santa Croce gestiti dall'Enel.\nGli impianti nascono nel 1913 (centrali di Fadalto Vecchia e Nove Vecchia) per iniziativa della Societ\u00e0 Italiana per l'Utilizzazione delle Forze Idrauliche del Veneto, comunemente nota come Societ\u00e0 \"Cellina\", che pi\u00f9 tardi verr\u00e0 assorbita dalla SADE - Societ\u00e0 Adriatica di Elettricit\u00e0 e infine dall'Enel.\nLa deviazione dal fiume Piave del flusso d'acqua che viene convogliato nel lago viene effettuata presso Soverzene a quota 390\u00a0m, mediante una diga trasversale lunga circa 1\u00a0km. Un canale di 10\u00a0km, parte in galleria e parte all'aperto, convoglia l'acqua nel lago, dal quale con appositi canali in galleria passa ad alimentare successivamente le centrali di Fadalto, Nove e San Floriano, con scarico rispettivamente nel lago Morto, nel lago del Restello e in quello di Negrisiola. All'estremit\u00e0 di quest'ultimo l'acqua, nuovamente incanalata, viene condotta verso le centrali di Castelletto e di Caneva, a sud est di Vittorio Veneto. Il ciclo termina con la restituzione delle acque in parte al fiume Piave (nei pressi di Colfosco), ed in parte al fiume Livenza (nei pressi di Francenigo), e la loro massima parte \u00e8 destinata all'irrigazione agricola.\nIl bacino di utilizzo delle acque a scopo idroelettrico ha una superficie complessiva di 1.840\u00a0km\u00b2. Gli impianti interessano il territorio di tre province: Belluno (approvvigionamento delle acque), Treviso e Pordenone (produzione di energia elettrica e restituzione delle acque). La centrale di Fadalto Nuova, la pi\u00f9 potente, riceve le acque in pressione dal lago di S. Croce tramite una galleria di 2,5\u00a0km, ed \u00e8 in grado di sviluppare una potenza efficiente di 210\u00a0MW.\nA dicembre 2004 il quadro complessivo degli impianti idroelettrici di grande dimensione del sistema Piave - Santa Croce \u00e8 il seguente:\nComplessivamente la potenza efficiente totale degli impianti idroelettrici del sistema Piave - Santa Croce \u00e8 pari a 338,4\u00a0MW con una produzione media annua totale pari a 1029,1 GWh.\nGli sport velici.\nIl Lago di Santa Croce \u00e8 molto noto tra i windsurfisti e i velisti che escono in localit\u00e0 Poiatte (met\u00e0 lago, lato est) e tra i kiters che escono sulla spiaggia a nord antistante ad un campeggio.\nQuesto lago \u00e8 caratterizzato da un vento termico pomeridiano analogo a quello presente sul Lago di Garda, che soffia da sud verso nord dalle prime ore del pomeriggio fino a sera con una intensit\u00e0 variabile tra i 5 e i 10\u00a0m/s.\nIl vento termico sul Lago di Santa Croce generalmente si presenta da primavera a autunno, con maggior intensit\u00e0 nei mesi primaverili ed \u00e8 generato dalla differenza termica che viene a crearsi tra le montagne sovrastanti l'altopiano dell'Alpago a nord e la Pianura veneto-friulana a sud; la particolare conformazione della Val Lapisina a sud del Lago, che viene a restringersi bruscamente in prossimit\u00e0 della Sella del Fadalto sopra il Lago Morto, accentua l'intensit\u00e0 del vento, fenomeno evidentemente provocato da un Effetto Venturi.\nLo specchio d'acqua del Lago di Santa Croce presenta delle caratteristiche zone a maggiore (o minore) intensit\u00e0 di vento dovute alla particolare orografia del Monte Millifret e della Sella del Fadalto a sud, dal quale proviene; generalmente a centro lago vi \u00e8 presente una zona a minor intensit\u00e0 mentre ai lati ovest (Punta Trifina) e est (localit\u00e0 Poiatte), vi possono essere locali rinforzi di notevole intensit\u00e0 anche se questa situazione, talvolta, pu\u00f2 risultare del tutto ribaltata.\nLa presenza del vento termico su questo lago \u00e8 fortemente influenzata (come sugli altri laghi) dalle condizioni meteorologiche di copertura nuvolosa e precipitazioni sulle alture circostanti; generalmente, condizioni di soleggiamento mattutino sull'Alpago, unite ad una certo grado di umidit\u00e0 in pianura, sono garanzia della presenza di un buon vento pomeridiano.\nComplessivamente il Lago di Santa Croce, nella logica degli sport velici, pu\u00f2 ritenersi un lago adeguatamente ventilato e proprio per questo \u00e8 meta di un gran numero di appassionati e di sportivi.\nLocalit\u00e0.\nQuesti sono i comuni (e le relative frazioni) che si affacciano sul Lago di Santa Croce:\nAmbiente.\nIl lago possiede acque di buona qualit\u00e0, limpide, caratterizzate dalla scarsa presenza di vegetazione subacquea e fondali ghiaiosi; infatti \u00e8 classificato come oligotrofico. La flora e la fauna soffrono principalmente per le continue variazioni del livello dell\u2019acqua, a scopo idroelettrico. Nel lago sono comunque presenti parecchie specie ittiche:\nVie di comunicazione.\nIn treno o autobus sostitutivo.\nSulla sponda meridionale del lago si trova la stazione di \"Santa Croce del Lago\" (ferrovia Ponte nelle Alpi-Conegliano), nei pressi della frazione omonima.\nIn automobile.\nIl versante ovest del lago \u00e8 attraversato dalla strada statale 51 di Alemagna e il versante est del lago \u00e8 attraversato dalla strada provinciale 423 del lago di Santa Croce (ex strada statale 422 dir dell'Alpago e del Cansiglio) per Farra d'Alpago.\nDall'autostrada A27 \u00e8 possibile raggiungere il lago tramite due svincoli:"}
{"id": "1191060", "revid": "121837", "url": "https://it.wikipedia.org/wiki?curid=1191060", "title": "Variabile Mu Cephei", "text": ""}
{"id": "1191062", "revid": "1543377", "url": "https://it.wikipedia.org/wiki?curid=1191062", "title": "Dimini", "text": "Dimini () \u00e8 un villaggio della Grecia appartenente al comune di Aisonia (periferia della Tessaglia) di 2.125 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 \u00e8 ora compreso nel comune di Volos.\nL'area di Dimini conserva insediamenti neolitici e micenei: il sito neolitico di Dimini fu scoperto alla fine del XIX secolo e fu scavato per la prima volta dagli archeologi greci Christos Tsountas e Valerios Stais.\nStoria.\nIniziarono nel 1886 gli archeologi Lolling e Wolters scavando la tomba a tholos micenea detta \"Lamiospito\"; nel 1901 Valerios Stais scopr\u00ec un'altra tomba a tholos sulla collina dell'insediamento neolitico e oper\u00f2 nel sito di Dimini con Christos Tsountas dal 1901 al 1903; altri scavi furono effettuati nel 1977 sotto la direzione di Georgeos Chourmouziadis. Scavi nell'insediamento miceneo di Diminim furono condotti dal 1980 da Adrimi-Sismani; nel 2001 gli scavi portarono alla luce la citt\u00e0 micenea e un palazzo che si ritiene essere l'antica Iolkos. Furono trovati anche una pietra e un frammento di vaso con iscrizioni in lineare B.\nLa teoria dell'\"invasione\" riteneva che la popolazione neolitica di Dimini fosse stata responsabile dell'annientamento violento della cultura di Sesklo verso il 5.000 a.C., considerando le due popolazioni entit\u00e0 culturali separate. Invece Lyritzis, comparando le ceramiche di Sesklo e di Dimini con il metodo della datazione a termoluminescenza, scopr\u00ec che gli abitanti di Dimini si stabilirono verso il 4.800 a.C., quattro secoli prima della fine della civilt\u00e0 di Sesklo (ca. 4.400 a.C.), dimostrando la lunga convivenza delle due culture."}
{"id": "1191066", "revid": "122909879", "url": "https://it.wikipedia.org/wiki?curid=1191066", "title": "Marino Pascoli", "text": "Biografia.\nFiglio di agricoltori, nato pochi mesi dopo la marcia su Roma, suo nonno era un repubblicano \"storico\", fondatore della Casa del Popolo di Ravenna. Sin da liceale si mostra intollerante ad ogni forma di autoritarismo. Per evitare i sabati da Balilla si inventa delle rappresentazioni teatrali. Giornalista in erba, crea persino un foglio: \"Il Mezzanese\" (Mezzano \u00e8 la frazione di Ravenna in cui vive), dove esprime le sue idee; le vignette satiriche contro il regime le disegna un altro ragazzo di talento, Giulio Ruffini, che diventer\u00e0 in seguito un importante pittore del dopoguerra italiano.\nLa sua attivit\u00e0 tra l'8 settembre 1943 e la Liberazione \u00e8 senza soste. Ecco gli episodi pi\u00f9 significativi:\nDopo la guerra Marino Pascoli avvia una ditta di commercio di legname e dedica molto tempo anche al lavoro di partito. Porta avanti il suo impegno politico soprattutto con la penna: scrive per \u00abLa Voce di Romagna\u00bb, organo repubblicano della Provincia di Ravenna. Diventa anche un obiettivo politico, soprattutto per quello che rappresenta: un partigiano antifascista che rivendica una verit\u00e0 che a lui sembra lampante: \"essere anticomunisti non vuol dire essere di destra o fascisti\". Una figura che molti nella zona vedono come fumo negli occhi. Nel 1947, alla periferia di Ravenna, dove comincia la strada per Mezzano, qualcuno gli spar\u00f2 un paio di rivoltellate, senza colpirlo\". Il 27 dicembre 1947 appare su \"La voce di Romagna\", l'organo dei repubblicani, il suo pezzo pi\u00f9 famoso, il pi\u00f9 polemico, ma soprattutto l'ultimo. L'articolo, ironia della sorte, s'intitola proprio \"Il Partigiano\". Poche righe ne fanno capire il tenore:\nIl 4 gennaio 1948, di sera, mentre sta pedalando sulla strada di casa in compagnia della fidanzata, Pascoli cade in un'imboscata: dal lato opposto della strada, dietro una siepe, gli vengono sparati con una 9 mm cinque colpi alla schiena. Pascoli muore subito dopo il ricovero, senza riuscire a dire nemmeno una parola. Le indagini appaiono subito difficili. I colpevoli non vengono trovati. Venne accusata invece la sua fidanzata perch\u00e9 qualcuno sapeva che portava sempre una pistola nella borsetta, bench\u00e9 in realt\u00e0 la rivoltella fosse tenuta esclusivamente per difesa. Sentitasi in pericolo di vita, e dopo aver ricevuto alcune lettere minatorie, la ragazza preferisce emigrare in Sudamerica.\nVengono comunque formulate delle accuse a carico del segretario dell'ANPI e di un ex partigiano, compaesano di Pascoli, che vengono messi in carcere. Dopo 10 mesi di detenzione la sezione istruttoria della Corte d'assise assolve i due partigiani per non aver commesso il fatto. Da allora il caso non viene mai pi\u00f9 riaperto, gli autori dell'omicidio non sono stati mai trovati.\nNel 2004, rispondendo ad una interpellanza del consigliere Rodolfo Ridolfi (Forza Italia), la Giunta regionale dell'Emilia-Romagna ha precisato che \"il sig. Marino Pascoli non risulta ufficialmente riconosciuto tra le categorie stabilite dall'apposita Commissione governativa, non essendo [mai] stato qualificato come Partigiano, n\u00e9 come Patriota, n\u00e9 come Benemerito\". Ridolfi si \u00e8 detto insoddisfatto della risposta, che ha giudicato redatta \u201cin perfetto stile burocratico-omertoso\u201d."}
{"id": "1191069", "revid": "22356", "url": "https://it.wikipedia.org/wiki?curid=1191069", "title": "Pteraspidomorfi", "text": ""}
{"id": "1191072", "revid": "22356", "url": "https://it.wikipedia.org/wiki?curid=1191072", "title": "Eomanis", "text": ""}
{"id": "1191076", "revid": "22356", "url": "https://it.wikipedia.org/wiki?curid=1191076", "title": "Pesci ossei", "text": ""}
{"id": "1191077", "revid": "729019", "url": "https://it.wikipedia.org/wiki?curid=1191077", "title": "Leonid Nikolaevi\u010d Andreev", "text": "Biografia.\nAttivo negli anni tra la rivoluzione del 1905 e quella del 1917, fu il principale esponente dell'espressionismo nella letteratura russa.\nNato nella provincia di Or\u00ebl, inizi\u00f2 studiando legge a Mosca e a San Pietroburgo, ma abbandon\u00f2 la carriera di avvocato per dedicarsi alla scrittura. Per mantenersi divenne corrispondente da stazioni di polizia e tribunali per un quotidiano della capitale; la sua carriera letteraria ebbe inizio dopo che i suoi lavori pubblicati sul giornale \"Kur'er\" vennero notati da Maksim Gor'kij.\nAndreev scrisse drammi e romanzi ed alcuni di essi furono tradotti anche da Piero Gobetti, suo grandissimo estimatore. Molti suoi lavori furono interpretati con successo da grandi attori, da Ermete Zacconi a Tat'jana Pavlovna Pavlova, dalle sorelle Gramatica a Ruggero Ruggeri, e, pi\u00f9 di recente, da Valeria Moriconi ad Enrico Maria Salerno e Glauco Mauri.\nTra gli autori russi pi\u00f9 prolifici, mor\u00ec prematuramente per un attacco cardiaco in Finlandia, senza nascondere il proprio dissenso per gli eccessi del bolscevismo.\nOpere.\nTra le sue opere ricordiamo \"Diario di Satana\", \"Lazzaro\" e \"L'abisso e altri racconti\", \"Quello che prende gli schiaffi\".\nIn particolare, \"Diario di Satana\" racconta come il principe del Male, decidendo di passare nelle vesti di un ricco americano quattro mesi nel mondo terrestre, scopre la fragilit\u00e0 della carne e nello stesso tempo la malvagit\u00e0 del mondo. A volte pi\u00f9 malvagio e affascinante della malvagit\u00e0 stessa."}
{"id": "1191079", "revid": "697352", "url": "https://it.wikipedia.org/wiki?curid=1191079", "title": "Libro delle ore", "text": ""}
{"id": "1191080", "revid": "125059773", "url": "https://it.wikipedia.org/wiki?curid=1191080", "title": "Almissa", "text": "Almissa (in croato \"Omi\u0161\"; in greco antico \u0386\u03bb\u03bc\u03c5\u03c3\u03c3\u03b1, \"Almyssa\", o \u039f\u03af\u03bd\u03b9\u03bf\u03bd, \"Oenion\") \u00e8 una citt\u00e0 marinara della Croazia situata nella regione spalatino-dalmata.\nOggi \u00e8 un centro balneare con uno discreto sviluppo turistico, punto di partenza per escursioni lungo la costa e sulle isole dirimpettaie come anche verso l'interno, lungo la valle fluviale del Cettina.\nGeografia fisica.\nAlmissa si trova alla foce del fiume Cettina che, nell'ultimo tratto prima di confluire in mare, fende le montagne costiere creando una profonda gola con scoscese pareti rocciose alte fino a un centinaio di metri. Il braccio di mare antistante il porto \u00e8 chiamato canale di Brazza, affacciandosi di fronte l'omonima isola.\nStoria.\nL'origine storica di Almissa \u00e8 certamente antica: fu centro romano e ancor prima illirico (coi nomi storici di: \"Dalmasium\", \"Oeneum\", \"Alminium\", \"Almissum\"). Il compatto centro storico conservatosi si \u00e8 mantenuto tuttora di aspetto medievale nonostante il proliferare tutto intorno di nuove costruzioni. Proprio nel Basso Medioevo Almissa godette di una certa floridezza e notoriet\u00e0 essendo uno dei principali rifugi dei pirati dalmati (Narentani), che soprattutto nel XIII secolo infestarono l'Adriatico, mettendo a dura prova le citt\u00e0 dalmate e i convogli mercantili veneziani ed italici.\nDal 1444, dopo ripetuti tentativi ed alterne vicende, il centro divenne stabilmente dominio veneziano fino alla caduta della Repubblica nel 1797 e venne ulteriormente fortificato. Dopo l'intermezzo napoleonico, in cui il territorio venne annesso prima al Regno d'Italia, poi alle Province illiriche direttamente controllate dall'Impero francese, con il Congresso di Vienna (1815) venne annessa, assieme a tutta la Dalmazia, all'Impero austriaco, a cui rimase legata fino al termine della Prima guerra mondiale, dopo la quale fu annessa al neonato Regno SHS, poi Regno di Jugoslavia e successivamente per alcuni mesi allo Stato indipendente di Croazia.\nDurante la seconda guerra mondiale sub\u00ec una breve occupazione italiana e inserita nel Governatorato di Cetina. Nel 1944, dopo la liberazione, venne confermata parte della Repubblica Popolare di Croazia in seno alla Repubblica Socialista Federativa di Jugoslavia. Dal 1991 fa parte della indipendente Repubblica di Croazia.\nGeografia antropica.\nLocalit\u00e0.\nLa citt\u00e0 di Almissa (14.936 ab.) \u00e8 costituita da 31 insediamenti (\"naselja\"), di seguito elencati. Tra parentesi il nome in lingua italiana, a volte desueto."}
{"id": "1191082", "revid": "125937020", "url": "https://it.wikipedia.org/wiki?curid=1191082", "title": "Sardinia Regina", "text": "Il Kevalay Queen \u00e8 un traghetto passeggeri appartenuto alla compagnia di navigazione Corsica Ferries - Sardinia Ferries.\nCaratteristiche.\nIl traghetto \u00e8 mosso da sei motori diesel Nohab/Polar SF116VS-E eroganti 1765 kW di potenza a 750 giri/min ciascuno, per un totale di 10590 kW. La nave pu\u00f2 raggiungere i 19 nodi di velocit\u00e0 e pu\u00f2 trasportare fino a 1800 passeggeri e 480 veicoli; al suo interno dispone di 220 cabine. I servizi a bordo della nave comprendono un ristorante \"\u00e0 la carte\", un ristorante self-service, un bar, una caffetteria, una boutique, un cinema, una sala giochi per bambini e una piscina.\nServizio.\nIl traghetto fu varato il 12 febbraio 1972 presso i cantieri navali Jozo Lozovina-Mosor di Tra\u00f9, nella ex Jugoslavia. Battezzata con il nome di \"Visby\", la nave venne consegnata alla compagnia svedese \"Rederi AB Gotland\" il 29 ottobre 1972. Rinominato \"Drotten\" nel 1980, negli anni successivi il traghetto fu noleggiato a diverse compagnie, venendo impiegato per diversi anni nei collegamenti tra Genova e Barcellona.\nIl 2 ottobre 1985 il traghetto fu venduto alla compagnia di navigazione italo-francese \"Corsica Ferries - Sardinia Ferries\". Inizialmente ribattezzata \"Corsica Viva II\", nell'ottobre del 1988 la nave fu portata presso i cantieri navali I.N.M.A. di La Spezia e venne sottoposta a importanti lavori di ristrutturazione, in occasione dei quali il traghetto fu allungato e vennero aggiunti due ponti, che aumentarono il numero di cabine a disposizione dei passeggeri e potenziarono la capacit\u00e0 dei garage. Rinominato \"Corsica Regina\" nell'aprile del 1989, al termine dei lavori il traghetto risultava essere uno dei pi\u00f9 moderni e lussuosi del Mar Mediterraneo. Nel 1996 la nave cambi\u00f2 nome in \"Sardinia Regina\".\nL\u20198 agosto 2021 \u00e8 stata annunciata la sua vendita a una compagnia in Libia, cambiando nome in \"Kevalay Queen\"."}
{"id": "1191083", "revid": "13833", "url": "https://it.wikipedia.org/wiki?curid=1191083", "title": "Omi\u0161", "text": ""}
{"id": "1191084", "revid": "712828", "url": "https://it.wikipedia.org/wiki?curid=1191084", "title": "AVE", "text": ""}
{"id": "1191089", "revid": "765341", "url": "https://it.wikipedia.org/wiki?curid=1191089", "title": "Minimalizzazione", "text": "Nella teoria della computabilit\u00e0, l'operatore \u03bc, operatore di minimalizzazione, o operatore di ricerca illimitata ricerca i minimi numeri naturali di una propriet\u00e0 data.\nDefinizione.\nSupponiamo che R( y, x1 , . . ., xk ) sia una relazione \"k+1\"-aria fissata sui numeri naturali. L'operatore mu \"\u03bcy\", in una delle forme illimitata o limitata, \u00e8 una \"funzione teoretica di numero\" definita dai numeri naturali { 0, 1, 2, . . . } ai numeri naturali. Comunque, \"\u03bcy\" contiene un \"predicato\" sui numeri naturali che restituisce il valore \"vero\" quando il predicato \u00e8 soddisfatto e \"falso\" quando non lo \u00e8.\nL'operatore mu \"limitato\" apparve per la prima volta nel \"Chapter IX Primitive Recursive Functions, \u00a745 Predicates, prime factor representation\" di Kleene (1952), as:\nKleene evidenzia che qualsiasi delle 6 limitazioni di diseguaglianza sull'intervallo della variabile y \u00e8 permessa, esempio: \"y &lt; z\", \"y = z\", \"w &lt; y &lt; z\", \"w &lt; y = z\", \"w = y &lt; z\", \"w = y = z\". \"Quando l'intervallo indicato non contiene y tale che R(y) [\u00e8 \"vera\"], il valore dell'espressione \"\u03bcy\" \u00e8 il numero cardinale dell'intervallo\"(p. 226); questo \u00e8 dato dal fatto che il default \"z\" appare nella definizione di sopra. Come mostrato sotto, l'operatore mu limtato \"\u03bcyy&lt;z\" \u00e8 definito in termini di due funzioni ricorsive primitive chiamate la somma finita \u03a3 e il prodotto finito \u03a0, una funzione predicato che \"effettua la prova\" e una funzione che converte { t, f } in { 0, 1 }. \nNel capitolo XI 57 delle funzioni ricorsive generali, Kleene definisce l'operatore \u03bc illimatato circa la variabile y nel seguente modo:\nIn questo caso la nuova funzione restituisce y quando un y esiste e verifica il predicato R, \u00e8 indefinita altrimenti. L'operatore di minimalizzazione, unitamente a quello di ricorsione e composizione, forma un insieme di operatori sufficienti alla creazione di funzioni ricorsive totali."}
{"id": "1191094", "revid": "63756", "url": "https://it.wikipedia.org/wiki?curid=1191094", "title": "Siagro", "text": ""}
{"id": "1191101", "revid": "543975", "url": "https://it.wikipedia.org/wiki?curid=1191101", "title": "Renpet", "text": "Renpet \u00e8 una divinit\u00e0 del pantheon egizio.\nr:n-p:t-M4 rnpt\nLegata allo scorrere del tempo ed in modo particolare alla durata dell'anno era, di norma, simboleggiata dalla palma, che produce, in modo continuo, nuove fronde.\nLo stesso glifo\nM4 rnp era usato per scrivere la parola anno.\nRenpet compare anche come epiteto di Sothis, la stella Sirio che aveva grande importanza nel calcolo degli anni presso gli antichi egizi.\nNella mitologia egizia \u00e8 presente anche \nr:n-p:t*Z4-M4-M4 rnpty\nQuesta divinit\u00e0, anch'essa legata allo scorrere del tempo, era associata al dio Thot e rappresentata come una donna recante, sull'acconciatura o in mano, una fronda di palma."}
{"id": "1191102", "revid": "287204", "url": "https://it.wikipedia.org/wiki?curid=1191102", "title": "John Bagnell Bury", "text": "Biografia.\nBury \u00e8 nato e cresciuto a Clontibret, nella contea di Monaghan, in Irlanda. Suo padre era rettore della Church of Ireland, notoriamente di orientamento anglicano. Bury studi\u00f2 dapprima a casa, con i genitori; poi frequent\u00f2 il Foyle College di Derry e il Trinity College di Dublino, laureandosi nel 1882 e guadagnando una borsa di studio nel 1885. Nel 1893 vinse la cattedra in storia moderna al Trinity College, mentre nel 1898 divenne \"Regius professor\" di greco. Nel 1890 cur\u00f2 un'edizione delle \"Nemee\" di Pindaro, con il titolo di \"Nemean Odes of Pindar\", mentre due anni dopo diede alle stampe un'edizione delle \"Istmiche\" (\"Isthmian Odes of Pindar\", 1892)\nConserv\u00f2 entrambe le posizioni di insegnamento fino al 1902, quando pass\u00f2 a insegnare storia moderna all'Universit\u00e0 di Cambridge.\nA Cambridge, Bury divenne mentore del grande medievalista Sir Steven Runciman, che Bury avrebbe definito in seguito come \"il mio primo e solo studente\". In realt\u00e0, in un primo tempo, Bury si mostr\u00f2 ostile nei confronti di Runciman. Quando Runciman gli accenn\u00f2 della sua familiarit\u00e0 con il russo, Bury gli assegn\u00f2 una serie di articoli bulgari da tradurre e pubblicare; fu l'inizio di una solida collaborazione.\nBury rimase a Cambridge, come \"Regius Professor of Modern History\", dal 1902 fino alla sua morte, avvenuta a Roma all'et\u00e0 di 65 anni.\nScritti.\nI lavori di Bury spaziano dalla Grecia antica ai papati del diciannovesimo secolo. I suoi due lavori di storia della filosofia trattano degli ideali di progresso e razionalit\u00e0 dell'era vittoriana. Con Frank Ezra Adcock e S. A. Cook pubblic\u00f2, nel 1919, la \"Cambridge Ancient History \".\nNotevoli sono i suoi libri sulla storia romana oltre che, in particolare la sua edizione della classica opera di Edward Gibbon, \"The History of the Decline and Fall of the Roman Empire\" (1896-1900). \nNei suoi studi si \u00e8 anche interessato di storia dell'Impero bizantino, argomento che molti altri storici inglesi, a partire dallo stesso Edward Gibbon, avevano trascurato.\nA History of Freedom of Thought.\nLa sua notoriet\u00e0 in Italia \u00e8 legata soprattutto alla traduzione della sua opera principale: \"Storia della libert\u00e0 di pensiero\", Feltrinelli, Milano, 1962 (\"A History of Freedom of Thought\", Oxford University Press, 1913, 1952).\nAncora oggi Bury \u00e8 ricordato come un vero educatore ed un libero pensatore per le idee originali da lui elaborate e diffuse, soprattutto in un momento storico in cui in Europa maggiormente era il bisogno a causa dell'affermarsi dei totalitarismi. Per Bury, infatti, libert\u00e0 di pensiero e progresso sono due beni irrinunciabili per una societ\u00e0 democratica e non pu\u00f2 esservi l'uno senza dell'altro. La libert\u00e0 di pensiero non deve mai essere limitata o frenata, perch\u00e9 quando s'impedisce agli uomini di ragionare, la ragione si addormenta e produce mostri. Libert\u00e0 di pensiero e progresso sono inestricabilmente connessi tra di loro al punto che l'una non pu\u00f2 esistere senza l'altra.\nIl pensiero di Bury sulla libert\u00e0 di pensiero \u00e8 stato divulgato a partire dal 1951 da Harold John Blackham, che ha ripubblicato fedelmente la sua \"Storia\" del 1913, aggiungendo un \"Epilogo\" di 35 pagine, scritto secondo il punto di vista di Bury, per aggiornare la sua analisi storica.\nLa stessa casa editrice, dopo la morte di Bury, ha pubblicato in Italia anche \"Storia dell'idea di progresso\", un altro suo libro che \u00e8 come la seconda faccia del suo pensiero."}
{"id": "1191103", "revid": "56257", "url": "https://it.wikipedia.org/wiki?curid=1191103", "title": "Kai Feng", "text": ""}
{"id": "1191114", "revid": "57342", "url": "https://it.wikipedia.org/wiki?curid=1191114", "title": "David di Donatello per la migliore sceneggiatura straniera", "text": "Il David di Donatello per la migliore sceneggiatura straniera \u00e8 un premio cinematografico assegnato annualmente nell'ambito dei David di Donatello, a partire dall'edizione del 1979 fino a quella del 1990."}
{"id": "1191116", "revid": "574302", "url": "https://it.wikipedia.org/wiki?curid=1191116", "title": "David di Donatello per la migliore colonna musicale straniera", "text": "Il David di Donatello per la migliore colonna musicale straniera \u00e8 un premio cinematografico assegnato nell'ambito dei David di Donatello in due sole edizioni, nel 1979 e nel 1980."}
{"id": "1191117", "revid": "21079", "url": "https://it.wikipedia.org/wiki?curid=1191117", "title": "Coniugazione complessa", "text": ""}
{"id": "1191118", "revid": "729019", "url": "https://it.wikipedia.org/wiki?curid=1191118", "title": "Kurbrandenburgische Marine", "text": "La flotta di Brandeburgo era la flotta navale del margraviato di Brandeburgo, in Germania, dal Sedicesimo secolo al 1701, quando divenne parte della flotta prussiana.\nLa flotta fu costituita in origine perch\u00e9 i sovrani Hohenzollern di Brandeburgo cominciarono ad aumentare d'importanza e a desiderare il prestigio e la sicurezza di avere una forza navale di difesa adeguata. Durante il Diciassettesimo secolo la flotta navale fu di grande importanza in numerose battaglie nel mar Baltico, e serv\u00ec anche gli interessi delle colonie di Brandeburgo in Africa e nei Caraibi. Nell'anno 1680, la flotta comprendeva gi\u00e0 quasi trenta navi da guerra in attivit\u00e0.\nTali navi erano utilizzate principalmente per assicurare il controllo sulle rotte commerciali nemiche, come blocchi navali, e per provvedere alla difesa navale, ed anche per provvedere al rinforzo in varie operazioni militari, le quali comportavano combattimenti contro le navi nemiche.\nTuttavia, gi\u00e0 a fine 1681, la \"Kurbrandenburgische Marine\" subiva una sconfitta ad opera di una squadra navale spagnola al largo di Capo San Vincenzo, nel Portogallo meridionale, nel quadro della guerra ispano-brandeburghese.\nNel 1682 Federico I Guglielmo di Brandeburgo, principe di Brandeburgo, che era intensamente coinvolto negli affari della flotta, garant\u00ec una base navale a Greetsie, poi la trasfer\u00ec a Emden un anno dopo.\nFederico Guglielmo per\u00ec nel 1688, e i suoi discendenti non ebbero interesse nella flotta di Brandeburgo. Federico III e suo figlio Federico Guglielmo, il \"re soldato\", si resero conto che non avrebbero mai potuto competere direttamente con le grandi potenze navali quindi si concentrarono invece nella costituzione del miglior esercito in Europa, mantenendo nel frattempo buone relazioni con potenze navali come Danimarca e Paesi Bassi. Le colonie d'oltremare vennero infine vendute agli olandesi nel 1721. Federico nel 1701 fu incoronato re di Prussia, contrassegnando lo spostamento da Brandeburgo alla Prussia come il pi\u00f9 importante regno degli Hohenzollern. La flotta fu conseguentemente incorporata nella marina prussiana in quell'anno.\nNavi della flotta di Brandeburgo.\nElenco delle navi della flotta:"}
{"id": "1191120", "revid": "1310927", "url": "https://it.wikipedia.org/wiki?curid=1191120", "title": "Yellow Red Koninklijke Voetbalclub Mechelen", "text": "Il Yellow Red Koninklijke Voetbalclub Mechelen, noto anche come KV Mechelen, chiamato comunemente Mechelen o a volte anche con il nome francese Malines, \u00e8 una societ\u00e0 calcistica belga con sede nella citt\u00e0 di Mechelen. Gioca nella massima serie del calcio belga.\nFondato nel 1904, ebbe il suo periodo migliore verso la fine degli anni ottanta, quando riusc\u00ec ad affermarsi anche a livello internazionale con la vittoria della Coppa delle Coppe 1987-1988 e della Supercoppa europea 1988.\nStoria.\nIl Mechelen viene fondato nel 1904, pochi mesi dopo la nascita dei rivali del Racing Mechelen. Disputa per la prima volta il massimo campionato belga nella stagione 1921-22 classificandosi ultimo e venendo subito retrocesso. In generale gli anni venti sono caratterizzati da continui passaggi dalla prima alla seconda categoria e viceversa. Dalla fine del decennio, per\u00f2, riesce a rimanere in prima divisione con continuit\u00e0, e conquista anche un secondo posto nella stagione 1930-31, finendo alle spalle dell'Anversa.\nDurante la Seconda guerra mondiale il campionato non si disputa con regolarit\u00e0, ma il Mechelen conquista il suo primo titolo nazionale nel campionato 1942-43. Dopo la fine della guerra arrivano altri due titoli, nella stagione 1945-1946 e in quella 1947-1948. Dopo qualche buon piazzamento negli anni a seguire, il Mechelen disputa per la prima volta la finale della Coppa nazionale nel 1954. La partita, disputata contro lo Standard Liegi, viene per\u00f2 persa 3-1.\nDopo due sole stagioni, al termine del campionato 1955-56, la squadra retrocede in seconda divisione, tornando a disputare il massimo campionato nella stagione 1963-1964. Questa si conclude per\u00f2 con un'altra retrocessione, ma il Mechelen torna immediatamente al livello superiore, e nel 1967 disputa un'altra finale di Coppa, venendo per\u00f2 nuovamente sconfitto dallo Standard. Due anni dopo si assiste ad una nuova caduta in seconda divisione, e anche negli anni settanta la squadra non riesce ad esprimersi ad alti livelli, cos\u00ec come nella prima parte degli anni ottanta, tornando stabilmente in prima divisione nel 1983.\nLe cose cambiano decisamente verso la fine del decennio: il Mechelen ottiene un secondo posto nel campionato 1986-1987, e nella stessa stagione conquista anche la Coppa nazionale per la prima volta, battendo 1-0 il Liegi in finale. Grazie a questo trofeo il club disputa la Coppa delle Coppe 1987-88: grazie anche ai gol di Eli Ohana e Piet den Boer, e all'apporto, tra gli altri, di giocatori come Michel Preud'homme e Erwin Koeman la squadra centra al primo tentativo la vittoria del prestigioso trofeo. I belgi incontrano in semifinale una sorprendente Atalanta, squadra disputante in quella stagione il campionato di Serie B, e vince entrambe le partite per 2-1. Il Mechelen accede cos\u00ec alla finale di Strasburgo, dove incontra l'Ajax, e conquista la coppa vincendo la partita 1-0 con un gol dell'olandese den Boer al 53'.\nLa stagione successiva si apre con la conquista della Supercoppa europea, che il Mechelen conquista sconfiggendo nel doppio confronto un'altra squadra olandese, il , in cui milita Ronald Koeman, fratello di Erwin. I belgi partecipano nuovamente alla Coppa delle Coppe da campioni in carica, eliminando tra gli altri i connazionali dell'Anderlecht, ma si devono arrendere in semifinale alla Sampdoria, che riesce a rimontare con un 3-0 a Genova il 2-1 subito in Belgio. Ad ogni modo la stagione si conclude con la conquista del quarto titolo nazionale. La squadra pu\u00f2 cos\u00ec partecipare alla Coppa dei Campioni 1989-1990, dove viene per\u00f2 eliminato nei quarti dal Milan: nella partita di andata in casa il Mechelen ottiene uno 0-0 contro i campioni in carica, ma nella partita di ritorno al Meazza gli italiani riescono a vincere la partita 2-0 ai tempi supplementari.\nNegli anni immediatamente successivi la squadra disputa altre due finali di Coppa del Belgio, mentre in campionato riesce in un primo tempo a classificarsi nella parte alta della classifica, riuscendo anche a disputare nella prima met\u00e0 degli anni novanta quattro edizioni della Coppa UEFA; tra queste quella in cui riesce ad avanzare maggiormente \u00e8 l'edizione 1993-94, l'ultima, dove viene eliminato negli ottavi dal Cagliari, che esce vincitore in entrambe le gare.\nLa squadra retrocede per\u00f2 al termine del campionato 1996-1997. Gli anni seguenti sono caratterizzati da continui cambi di categoria tra la prima e la seconda divisione, fino al 2003 quando, retrocesso in seconda divisione non riesce ad iscriversi al campionato, ed \u00e8 costretto a ripartire dalla terza divisione. Il 10 giugno 2007 la squadra viene promossa nella Jupiler League, mentre nel 2009 torna in finale nella coppa nazionale, ma viene sconfitto 2-0 dal Genk.\nIl club fiammingo torna a vincere un trofeo soltanto nel 2019: la seconda Coppa del Belgio della sua storia viene vinta in finale contro il Genk per 2-1.\nStatistiche.\nPartecipazioni alle coppe europee.\nTabella aggiornata al termine della stagione 2016-2017.\nRosa 2021-2022.\n\"Aggiornata al 13 gennaio 2022.\""}
{"id": "1191122", "revid": "84604", "url": "https://it.wikipedia.org/wiki?curid=1191122", "title": "Fairylands festival", "text": ""}
{"id": "1191124", "revid": "120959649", "url": "https://it.wikipedia.org/wiki?curid=1191124", "title": "Aiuto alla chiesa che soffre", "text": "Aiuto alla chiesa che soffre (ACS) \u00e8 una Fondazione di diritto pontificio, fondata nel 1947 fra le rovine e le devastazioni della seconda guerra mondiale dal sacerdote olandese padre Werenfried van Straaten. La peculiarit\u00e0 delle sue iniziative \u00e8 portare soccorso alla Chiesa cattolica laddove la mancanza di mezzi economici o la violazione della libert\u00e0 religiosa ne rendano difficile o impossibile la sua missione evangelizzatrice.\nL'opera \u00e8 stata riconosciuta come fondazione di diritto pontificio da papa Benedetto XVI il 1\u00ba dicembre 2011.\nAttivit\u00e0.\n\u00c8 presente con sedi nazionali in 23 Paesi (in Europa, America del Nord e del Sud, Asia e Oceania):\nLa sezione italiana di ACS dal 1999 realizza annualmente il \"Rapporto sulla libert\u00e0 religiosa nel mondo\".\nOgni anno realizza circa 6.000 progetti in 150 Paesi del mondo. Tra le tipologie di progetti sostenute: aiuti ai rifugiati, formazione per seminaristi e novizie; costruzione di chiese, seminari e conventi; borse di studio per sacerdoti e suore; sostegno a radio ed emittenti televisive di ispirazione cristiana; fornitura di mezzi di trasporto per la pastorale; diffusione di testi religiosi, bibbie e catechismi; sostegno a monasteri di clausura, sacerdoti bisognosi, famiglie in difficolt\u00e0."}
{"id": "1191126", "revid": "124123", "url": "https://it.wikipedia.org/wiki?curid=1191126", "title": "Ren\u00e9-Prosper Tassin", "text": "Biografia.\nPrese i voti presso l'Abbazia di Jumi\u00e8ges nel 1718. Fu unito da grande amicizia con il suo confratello, Don Toustain, insieme al quale lavor\u00f2 a una nuova edizione delle opere di Teodoro Studita, il che li port\u00f2 anche a visitare a Roma. Il lavoro venne interrotto da una disputa tra l'Abbazia di Saint-Ouen (benedettina) e il capitolo di Rouen, che era assistito dall'erudito Jean Saas. Tassin e Toustain scrissero contro le tesi di Saas in difesa dei loro confratelli.\nRisiedettero presso l'Abbazia di Rouen dove rimasero fino al 1747, quando vennero trasferiti presso il monastero di Saint-Germain-des-Pr\u00e9s, a Parigi, dal generale del loro ordine. Per difendere l'autenticit\u00e0 degli atti della loro abbazia furono obbligati ad effettuare uno studio approfondito di diplomatica, dei diplomi, delle lettere e di altri documenti ufficiali, che Mabillon gi\u00e0 aveva preparato nella famosa opera in latino \"De re diplomatica\".\nCome risultato dei loro studi scrissero il \"Nouveau trait\u00e9 de diplomatique\", sei volumi in quarto, che furono pubblicati tra il 1750 e il 1765. Toustain mor\u00ec prima che il secondo volume fosse finito di stampare, Tassin quindi complet\u00f2 la grande opera da solo, ma volle che il nome del suo amico fosse presente in tutti i volumi; questi di conseguenza, come i primi due, sono conosciuti come l'opera dei \"due Benedettini\".\nSuccessivamente Tassin scrisse la \"Histoire litt\u00e9raire de la Congr\u00e9gation de Saint-Maur\" (Parigi e Bruxelles, 1770, in quarto), una storia modello che contiene le vite e la lista dei lavori, stampati o manoscritti, di tutti gli autori istruiti dalla Congregazione, dalla sua formazione (1618) fino al tempo in cui Tassin lo ha scritto. Parecchi opere manoscritte di Tassin sono presso la biblioteca nazionale a Parigi.\nFonti.\n\"Questo articolo comprende testo proveniente dalla Catholic Encyclopedia del 1913 (pubblico dominio).\""}
{"id": "1191128", "revid": "201394", "url": "https://it.wikipedia.org/wiki?curid=1191128", "title": "Into the Macabre", "text": "Into the Macabre \u00e8 il primo album del gruppo thrash metal italiano Necrodeath, pubblicato nel 1987."}
{"id": "1191134", "revid": "1573940", "url": "https://it.wikipedia.org/wiki?curid=1191134", "title": "Nophodoris", "text": "Nophodoris \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1191135", "revid": "116944", "url": "https://it.wikipedia.org/wiki?curid=1191135", "title": "Ren\u00e9 Prosper Tassin", "text": ""}
{"id": "1191136", "revid": "78273", "url": "https://it.wikipedia.org/wiki?curid=1191136", "title": "Marco Servio Onorato", "text": ""}
{"id": "1191144", "revid": "327794", "url": "https://it.wikipedia.org/wiki?curid=1191144", "title": "Eristica", "text": "Leristica (dal greco \"er\u00eczein\", \u201cbattagliare\u201d, probabilmente per indicare l'arte di battagliare con le parole) \u00e8 una evoluzione della Prima Sofistica di Protagora e di Gorgia. All'eristica, infatti, non interessa se un discorso possa essere vero o falso n\u00e9 le definizioni delle parole che vengono impiegate; il suo unico fine \u00e8 quello di confutare il proprio avversario e di persuaderlo mediante la retorica a cambiare opinione. Per questo i sofisti della scuola eristica, detti eristi, si vantavano di poter confutare qualsiasi cosa che si dica esser vera o esser falsa.\nA causa di queste caratteristiche l'eristica ha finito per influenzare in modo eccessivamente negativo la percezione della figura del sofista, in particolare quelle di Protagora e di Gorgia, il cui contributo importante alla storia della filosofia occidentale \u2013 in particolare il relativismo culturale e il fenomenismo epistemico \u2013 \u00e8 stato riconosciuto solo di recente.\nEutidemo e Dionisodoro.\nL'eristica viene presentata abbastanza dettagliatamente nell\"Eutidemo\", dialogo giovanile di Platone.\nQui Platone mostra come i sofisti Eutidemo e Dionisidoro, due fratelli originari di Chio, usino giochi di parole col fine di confutare il proprio avversario dialettico senza, tuttavia, minimamente interessarsi della validit\u00e0 oggettiva delle proprie affermazioni o sul significato delle parole che vengono impiegate. Ne emerge, cos\u00ec, un personaggio a cui non interessa la conoscenza delle cose, ma solo la vittoria dialettica sugli altri. Non a caso questo uso della ragione \u00e8 stato definito \u00abdistruttivo\u00bb:\nLa confutazione socratica.\nChiaramente ci\u00f2 \u00e8 in pieno contrasto con la filosofia socratica che concepisce la conoscenza come un momento di dialogo costruttivo nel quale gli interlocutori rinunciano (o, perlomeno, mettono tra parentesi) ai propri pregiudizi per ricercare insieme la verit\u00e0.\nLa disputa dialettica per questi sofisti \u00e8, al contrario, semplicemente un gioco che simula una battaglia nella quale \u00e8 necessario avere la meglio a prescindere da ci\u00f2 che si sostiene. In tal senso gli eristi estremizzano la dottrina dei \"discorsi doppi\" di Protagora.\nSe, infatti, in Protagora essa veniva utilizzata per dimostrare la relativit\u00e0 di valori culturali ed etici, gli eristi la usano solamente per dimostrare in toto che l'interlocutore ha torto e che si pu\u00f2 asserire il vero, e il contrario, di qualsiasi cosa.\nLa tecnica eristica.\nIl termine retorica assumer\u00e0 connotazioni negative anche a causa dell'eristica, considerata come mera arte della persuasione, ovvero intesa come strumento di seduzione capace di adottare \"abbellimenti\" del linguaggio puramente formali nel discorso. Platone sviluppa antiteticamente questa contrapposizione tra eristica e dialettica a vantaggio di quest'ultima come tecnica per il raggiungimento della conoscenza vera (quella delle idee).\nUn'altra tecnica eristica utilizzata \u00e8 la \"reductio ad absurdum,\" che consiste nel costringere il proprio interlocutore, mediante un procedimento logico, apparentemente valido, ma che in realt\u00e0 non \u00e8 che un sofisma, ad affermare il contrario di ci\u00f2 che precedentemente aveva sostenuto: ovvero a dedurre una conclusione che contraddice le premesse che aveva messo a base del suo ragionamento.\nDal punto di vista del profilo umano gli eristi sono presentati da Platone come arroganti e sicuri di s\u00e9, probabilmente a causa delle loro capacit\u00e0 di confutare ogni avversario. Cos\u00ec \u00e8 abbastanza facile che deridano il proprio avversario appena confutato.\nGli eristi: sapienti e politici inferiori.\nIn realt\u00e0 per Platone essi non possono essere dei sapienti, e di conseguenza non possono neanche insegnare la \u00abvirt\u00f9\u00bb, proprio perch\u00e9 possono dire di tutto il contrario. In fin dei conti, sostiene Platone, essi sono sia \u00abfilosofi\u00bb sia \u00abpolitici\u00bb e proprio per questo sono inferiori sia agli uni che agli altri.\nSono filosofi in quanto trattano di questioni filosofiche, ma sono anche inferiori ai veri pensatori perch\u00e9 non ricercano la virt\u00f9 o la verit\u00e0 ma si limitano a controbattere ci\u00f2 che afferma l'avversario dialettico.\nSono politici in quanto cercano di persuadere pi\u00f9 persone possibili dei propri ragionamenti, ma sono anche inferiori ad essi perch\u00e9 a loro non interessa il bene della citt\u00e0 e dei propri cittadini.\nUn aspetto positivo dell'eristica.\nPer quanto possa essere negativo il giudizio che Platone ha degli eristi, occorre ricordare che essi, per lo stesso Platone, hanno anche una funzione positiva.\nDifatti con i loro discorsi doppi fanno spostare l'attenzione sull'ambiguit\u00e0 che le parole assumono a seconda dei contesti e dell'uso che se ne fa e quindi sulla necessit\u00e0 di stabilire dei significati chiari e distinti: \u00abIn primo luogo [\u2026] bisogna imparare la correttezza dei nomi; appunto questo ti mostrano i due forestieri [Eutidemo e Dionisodoro]\u00bb.\nAnche se quest'ultimo compito non viene adempiuto dall'eristica giacch\u00e9 completamente disinteressata nei confronti della vera conoscenza che consiste, secondo Socrate, nel raggiungimento della \u00abdefinizione comune\u00bb della cosa discussa.\nScuole socratiche minori.\nNella storia della filosofia le scuole socratiche minori dei cinici e dei megarici, che per Diogene Laerzio sono gli eristi per antonomasia, vengono ricondotte all'eristica. \nFondate tra il IV e il III secolo a.C., queste scuole filosofiche partivano dal presupposto che non vi \u00e8 alcuna possibilit\u00e0 per la conoscenza umana di giungere alla verit\u00e0.\nPer questo motivo qualsiasi opinione era sul medesimo piano di verit\u00e0, ovvero di qualsiasi cosa, con opportune dimostrazioni e confutazioni, era possibile dimostrare il contrario.\nCi\u00f2 implicava anche l'impossibilit\u00e0 della comunicazione intersoggettiva e l'abbandono di qualsiasi interesse politico.\nQueste scuole erano dette socratiche poich\u00e9 i loro fondatori erano stati discepoli di Socrate che da lui avevano acquisito soprattutto la tecnica dell'ironia, la quale consisteva nel confutare le opinioni del proprio interlocutore facendolo contraddire e rendere consapevole della propria ignoranza, dell'impossibilit\u00e0 di definire una volta per tutte una verit\u00e0.\nPer Socrate l'ironia era solo la prima fase del suo metodo (\"pars destruens\"), per i socratici minori era invece il punto di arrivo.\nA queste scuole si devono anche degli importanti studi sul linguaggio e sulla logica. In particolare i megarici, come Eubulide di Mileto, elaborarono dei dilemmi sui quali s'interrogarono per secoli i logici."}
{"id": "1191145", "revid": "21880", "url": "https://it.wikipedia.org/wiki?curid=1191145", "title": "Doridinae", "text": ""}
{"id": "1191147", "revid": "125606004", "url": "https://it.wikipedia.org/wiki?curid=1191147", "title": "Lingue africane", "text": "Con l'espressione lingue africane si indicano le lingue indigene native dell'Africa. I linguisti ne hanno classificate oltre un migliaio, la maggior parte delle quali \u00e8 parlata da gruppi etnici numericamente molto ristretti, fino a poche centinaia o addirittura decine di persone. Fra quelle complessivamente pi\u00f9 diffuse ci sono l'amarico, il berbero, l'oromo, lo swahili, l'hausa, l\u2019Igbo e lo yoruba, parlate ciascuna da diversi milioni di persone.\nLa considerevole frammentazione linguistica del continente ha numerose ripercussioni. Un fenomeno che ne discende direttamente \u00e8 la presenza di numerose lingue franche, alcune delle quali (come il gi\u00e0 citato swahili) si sono poi consolidate diventando predominanti in alcune regioni. In secondo luogo, il multilinguismo \u00e8 un fenomeno comune e che ha avuto un ruolo politico importante nel periodo coloniale e postcoloniale. Molti paesi africani indipendenti hanno elevato uno o pi\u00f9 idiomi locali al ruolo di lingua ufficiale, e l'Unione Africana (UA) considera lingue ufficiali praticamente tutte le lingue indigene del continente. \nFamiglie di lingue africane.\nLa classificazione delle lingue africane attualmente in uso presso la comunit\u00e0 scientifica \u00e8 largamente basata sull'opera fondamentale di Joseph Greenberg \"The Languages of Africa\"; la maggior parte delle famiglie di lingue oggi considerate tali dai linguisti erano gi\u00e0 presenti nella suddivisione proposta da Greenberg.\nLingue afro-asiatiche.\nIn diverse parti del Nordafrica e dell'Africa Orientale si parlano lingue appartenenti a un vasto gruppo correlato alle lingue semitiche parlate anche nell'Asia sudoccidentale; le lingue di questo gruppo sono complessivamente note come lingue afro-asiatiche. I principali sottogruppi sono le lingue semitiche (Nordafrica e Corno d'Africa), le lingue cuscitiche (Corno d'Africa), le lingue berbere (Nordafrica, Sahara e Sahel) e le lingue ciadiche (Africa Occidentale e Centrale). Le lingue pi\u00f9 diffuse della famiglia sono l'arabo (semitica), l'amarico (semitica), l'oromo (cuscitica) e lo hausa (ciadica).\nLingue nilotico-sahariane.\nIl gruppo nilotico-sahariano include pi\u00f9 di un centinaio di lingue non del tutto omogenee, la cui classificazione \u00e8 tuttora controversa presso i linguisti. Vi appartengono lingue parlate in Sudan, Etiopia, Uganda, Kenya, Tanzania settentrionale e anche alcune lingue dell'Africa Centrale e Occidentale. I principali sottogruppi sono le lingue komuz, le lingue sahariane, le lingue songhai, le lingue fur, le lingue maban, le lingue centro-sudanesi, le lingue kunama, le lingue berta, e le lingue sudanesi orientali. Le lingue sudanesi orientali includono due importanti sottogruppi, le lingue nilotiche e le lingue nubiane. Fra le lingue di questa famiglia ci sono il luo, l'ateker e il masai.\nLingue niger-kordofaniane.\nLe lingue niger-kordofaniane sono il gruppo linguistico pi\u00f9 numeroso dell'Africa (e probabilmente del mondo). I tre principali sottogruppi il cosiddetto gruppo Niger-Congo A, il gruppo Niger-Congo B (anche noto come gruppo delle lingue bantu), e le lingue kordofaniane. La classificazione di queste lingue \u00e8 controversa, e in particolare non tutti i linguisti considerano corretto classificare separatamente le lingue kordofaniane e non (per esempio) le lingue mande. A questo gruppo appartengono tra l'altro le lingue mande, il wolof, il fula, il dogon, le lingue gbe, le lingue bantu (fra cui lo swahili e lo zulu), lo yoruba e l'igbo.\nLingue khoisan.\nIl gruppo delle lingue khoisan include circa 50 idiomi, parlati complessivamente da meno di 200.000 persone fra Namibia, Botswana e Angola. Si considerano appartenenti al gruppo anche due lingue presenti in Tanzania, il sandawe e lo hadza. Anche in questo caso la classificazione del gruppo \u00e8 tuttora discussa.\nLe lingue khoisan sono caratterizzate dalla peculiarit\u00e0 fonetica delle cosiddette \"consonanti clic\", un gruppo di consonanti occlusive con un suono simile a uno schiocco. Questo tipo di suoni si trova anche in alcune lingue bantu (come lo zulu e lo xhosa), ma si tratta sempre del risultato dell'influenza delle lingue khoisan.\nLingue austronesiane.\nLe lingue indigene del Madagascar hanno un'origine completamente diversa da quelle diffuse nel continente, e appartengono al ceppo delle lingue austronesiane.\nNon classificate.\nUna classificazione definitiva delle lingue africane non \u00e8 ancora stata realizzata, e numerose lingue rimangono difficili da ascrivere ai gruppi citati sopra. Fra le lingue ancora non chiaramente classificate si possono citare l'ongota, lo shabo, il laal e il jalaa.\nLingue di origine coloniale.\nIl colonialismo ha dato origine a numerose lingue creole derivate in parte o completamente da lingue indoeuropee. Di particolare rilievo \u00e8 l'afrikaans, derivato dalla lingua olandese e parlato in Sudafrica e in Namibia, soprattutto dalla popolazione bianca. Fra le lingue creole derivate dall'inglese ci sono il krio (Sierra Leone) e il pidgin english dell'Africa Occidentale (Camerun e Nigeria); di derivazione lingua portoghese sono il creolo di Capo Verde e il creolo della Guinea-Bissau (parlato anche in Senegal); dal francese derivano il creolo delle Seychelles e il creolo di Mauritius; dall'arabo il juba (Sudan) e il nubi (Uganda e Kenya).\nLingue africane per numero di parlanti madrelingua.\nLa tabella seguente mostra il numero di parlanti madrelingua per alcune delle maggiori lingue parlate in Africa:"}
{"id": "1191149", "revid": "36426", "url": "https://it.wikipedia.org/wiki?curid=1191149", "title": "Torre di San Pancrazio (Ansedonia)", "text": "La Torre di San Pancrazio si trova sul promontorio di Ansedonia, nel comune di Orbetello, in una posizione a picco sul mare all'interno di un complesso privato.\nStoria.\nLa torre venne costruita nel Cinquecento dai Senesi e poi potenziata Spagnoli per rafforzare il sistema difensivo costiero dello Stato dei Presidi.\nLa fortificazione ha svolto funzioni di avvistamento, di difesa ed offesa fino agli inizi dell'Ottocento, epoca in cui inizi\u00f2 la graduale dismissione a seguito dell'annessione dell'intero territorio al Granducato di Toscana.\nNel corso del secolo scorso, la torre \u00e8 rimasta inglobata all'interno di un complesso privato, trovandosi adesso quasi addossata a edifici di epoca pi\u00f9 recente.\nDescrizione.\nLa Torre di San Pancrazio si presenta a sezione circolare, con possente basamento a scarpa cordonato. La porta di accesso si trova al piano rialzato, sopra il cordone del basamento, ed \u00e8 raggiungibile attraverso una rampa di scale esterna munita di ponte levatoio finale.\nLe pareti scialbate presentano alcune finestrelle che si aprono ad altezze diverse, mentre la parte alta risulta priva di coronamenti sommitali."}
{"id": "1191150", "revid": "21880", "url": "https://it.wikipedia.org/wiki?curid=1191150", "title": "Doridigitata", "text": ""}
{"id": "1191153", "revid": "21880", "url": "https://it.wikipedia.org/wiki?curid=1191153", "title": "Austrodoris", "text": ""}
{"id": "1191154", "revid": "1632387", "url": "https://it.wikipedia.org/wiki?curid=1191154", "title": "Fragments of Insanity", "text": "Fragments of Insanity \u00e8 il secondo album del gruppo thrash metal italiano Necrodeath del 1989."}
{"id": "1191160", "revid": "1684799", "url": "https://it.wikipedia.org/wiki?curid=1191160", "title": "Wallis", "text": ""}
{"id": "1191163", "revid": "1632387", "url": "https://it.wikipedia.org/wiki?curid=1191163", "title": "Mater of All Evil", "text": "Mater of All Evil \u00e8 il terzo album del gruppo thrash metal italiano Necrodeath, uscito nel 1999."}
{"id": "1191166", "revid": "729019", "url": "https://it.wikipedia.org/wiki?curid=1191166", "title": "Det som engang var", "text": "Det som engang var \u00e8 il secondo album di Burzum pubblicato nell'agosto 1993. Venne registrato nell'aprile 1992 e originariamente distribuito attraverso l'etichetta personale di Varg Vikernes, la Cymophane Productions, in 950 copie (pi\u00f9 tardi ristampato dalla Misanthropy Records).\nIl disco.\nVarg Vikernes registr\u00f2 i primi quattro album del progetto Burzum tra il gennaio 1992 e il marzo 1993 presso i Grieghallen Studios di Bergen. Tuttavia, la pubblicazione dei vari lavori fu diluita nel tempo, con molti mesi trascorsi tra l'incisione e l'effettiva uscita di ciascun album.\nIl titolo provvisorio dell'album era \"P\u00e5 svarte troner\" ma venne cambiato poco prima della pubblicazione. Il titolo (in italiano significa: \"Ci\u00f2 che un tempo fu\") ha lo stesso nome di una canzone che verr\u00e0 pubblicata nel successivo \"Hvis lyset tar oss\", curiosamente con una grafia diversa (\"Det som en gang var\") che invece vuol dire: \"C'era una volta\" . Le tracce \"Key to the gate\" e \"Snu mikrokosmos tegn\" sono state successivamente ri-registrate da Vikernes per l'inclusione nella raccolta \"From the Depths of Darkness\" del 2009.\nStile musicale e testi.\nLo stesso Vikernes giudica l'album migliore del debutto anche se i due dischi sono molto simili; perch\u00e9 egli compose le tracce di entrambi gli album contemporaneamente, e in un certo senso secondo lui, \"Det som engang var\" pu\u00f2 essere definito la seconda parte dell'album di debutto. Vikernes aggiunse che \u00e8 il pi\u00f9 pesante e pi\u00f9 strano dei suoi album.\nBj\u00f6rn Springorum della rivista \"Metalglory\", tuttavia, ritiene che \"Varg abbia fatto salire di livello il suo progetto Burzum, partendo dal burbero debutto allo \"spuntino\" altrettanto assurdo costituito da \"Aske\", arrivando a un livello molto pi\u00f9 compiuto e trascendente, motivo per cui \"Det som engang var\" significa il passaggio da un Black Metal relativamente originale a ritmi meditativi e tentacolari e all'evocazione di atmosfere disperate\".\nSebbene Vikernes abbia mostrato un forte interesse per Tolkien, esiste solo un collegamento diretto con le sue opere in \"Det som engang var\" con la terza canzone \"En Ring til \u00e5 herske\" (\"un anello per dominarli\"). Il titolo si basa sull'iscrizione nell'anello di Sauron ne \"Il Signore degli Anelli\". Pi\u00f9 tardi Vikernes dichiar\u00f2, tuttavia, che la canzone parlava dei popoli germanici e dell'anello Draupnir di Odino. Egli sottoline\u00f2 anche come vi siano spesso elementi di mitologia norrena nelle opere di Tolkien.\nIn \"Lost Wisdom\", Vikernes fa riferimento a livelli di realt\u00e0 oltre il livello percepibile. Tuttavia, questi livelli di conoscenza sarebbero negati dalla \"chiesa cattolica cieca\" perch\u00e9 non sono parola di Dio. Per Vikernes il Dio degli ebrei e dei cristiani, brucia la conoscenza, escludendo l'uomo da essa.\nNella traccia \"Snu mikrokosmos tegn\", l'autore lamenta lo stato del suo ambiente, della foresta, in cui non c'\u00e8 pericolo e non si trovano pi\u00f9 orsi, lupi o troll, e non si respira nulla. Egli annuncia di fare escursioni di notte fino a quando non se ne andr\u00e0 all'inferno. L'album si chiude con il pezzo strumentale \"Svarte troner\".\nCopertina.\nLa copertina dell'album \u00e8 ispirata ad un modulo di \"Advanced Dungeons &amp; Dragons\" (prima edizione) chiamato \"Il tempio del Male Elementale\". L'illustrazione di copertina \u00e8 opera di Jannicke Wiese-Hansen, che si era occupato di disegnare anche la copertina del primo album di Burzum.\nPubblicazione.\nIl disco usc\u00ec in diversi formati: CD limitato per Cymophane; CD digipack per Misantrophy; LP limitato a 1000 copie per Misantrophy con allegato il poster della copertina; LP limitato a 1000 copie ristampato nel 2005 per la Back on Black. La Cymophane Productions, era stata creata da Vikernes quando decise di abbandonare la Deathlike Silence Productions di Euronymous. Anche se i due erano ancora amici all'epoca, quando \"Det som engang var\" fu pubblicato, avevano chiuso malamente i rapporti per vari dissidi di carattere finanziario e ideologico. Il 10 agosto 1993, Vikernes accoltell\u00f2 a morte Euronymous fuori dal suo appartamento di Oslo. Fu arrestato qualche giorno dopo e, nel maggio 1994, condannato a 21 anni di carcere per l'omicidio e per i roghi delle chiese.\n\"Det som engang var\" \u00e8 stato ristampato nel 1994 dalla Misanthropy Records, in due formati: CD e LP. Una successiva ristampa \u00e8 arrivata nel 2010 per la Byelobog Productions."}
{"id": "1191168", "revid": "4175", "url": "https://it.wikipedia.org/wiki?curid=1191168", "title": "Coppa FIRA 1978-1979", "text": "La Coppa FIRA 1978-79 (), anche Coppa Europa 1978-79, fu il 19\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nIl trofeo fu vinto per la sedicesima volta dalla che si impose a punteggio pieno; si segnala l'esordio nella prima divisione dell', che inaugur\u00f2 il suo torneo a Tolosa contro la venendo sconfitta soltanto nei minuti finali.\nLa stessa Unione Sovietica, che colse la sua prima vittoria a Roma contro l', si classific\u00f2 terza assoluta.\nLa and\u00f2 invece incontro alla sua peggiore sconfitta di sempre, un disastroso 0-92 contro la Francia a Oloron, solo preludio alla retrocessione in seconda divisione con cinque sconfitte in altrettante partite.\nNella seconda divisione, che si tenne a gironi, a primeggiare nei rispettivi gruppi furono e , che quindi si incontrarono in finale unica per decidere la squadra da promuovere; a Hilversum gli \"Oranje\" cedettero in casa contro la formazione nordafricana 17-21."}
{"id": "1191170", "revid": "2178", "url": "https://it.wikipedia.org/wiki?curid=1191170", "title": "Wolfe Tone", "text": ""}
{"id": "1191172", "revid": "1632387", "url": "https://it.wikipedia.org/wiki?curid=1191172", "title": "Black as Pitch", "text": "Black as Pitch \u00e8 il quarto album del gruppo thrash metal italiano Necrodeath uscito nel 2001."}
{"id": "1191174", "revid": "599013", "url": "https://it.wikipedia.org/wiki?curid=1191174", "title": "Torre di San Biagio (Ansedonia)", "text": "La Torre di San Biagio si trova sul promontorio di Ansedonia, nel comune di Orbetello, in una posizione a picco sul mare all'interno di un complesso privato, non lontano dal caratteristico Spacco della Regina.\nStoria.\nLa torre venne costruita in epoca medievale con funzioni di avvistamento lungo il tratto costiero a sud del promontorio di Ansedonia.\nNella seconda met\u00e0 del Cinquecento la struttura pass\u00f2 agli Spagnoli che la integrarono nel sistema difensivo costiero dello Stato dei Presidii; nello stesso periodo furono fatti lavori di ampliamento e di ulteriore fortificazione del complesso per renderlo pi\u00f9 funzionale.\nTuttavia, nei secoli successivi ci fu una graduale dismissione della torre, ritenuta meno strategica rispetto a quelle vicine; fu l'inizio del lento ed inesorabile declino della fortificazione costiera.\nNel secolo scorso, il suo inglobamento all'interno di un complesso privato ha permesso di salvare e conservare dignitosamente l'imponente rudere rimasto in piedi.\nDescrizione.\nLa Torre di San Biagio si presenta sotto forma di rudere ben recuperato e conservato, addossato sul lato che guarda verso il mare ad una costruzione pi\u00f9 recente.\nLa fortificazione conserva benissimo l'altissimo e imponente basamento a scarpa, cordonato nella parte sommitale, che si presenta a forma di piramide tronca a sezione quadrangolare.\nLe pareti esterne, rivestite in pietra, presentano alcune finestre ad arco ribassato che si aprono in coppia, disponendosi su tre distinti livelli; esse sono il frutto di interventi di epoca successiva a quella della torre.\nAl di sopra del grosso basamento a scarpa, risultano appena abbozzate le strutture murarie che costituivano le pareti esterne della torre, con gli evidenti segni del lungo periodo di degrado dei secoli passati. Tutto ci\u00f2 lascia immaginare che la torre fosse, in passato, una delle pi\u00f9 alte e imponenti dell'intera costa maremmana."}
{"id": "1191177", "revid": "228587", "url": "https://it.wikipedia.org/wiki?curid=1191177", "title": "Songhai", "text": ""}
{"id": "1191178", "revid": "1632387", "url": "https://it.wikipedia.org/wiki?curid=1191178", "title": "Ton(e)s of Hate", "text": "Ton(e)s of Hate \u00e8 il quinto album del gruppo thrash metal italiano Necrodeath pubblicato nel settembre del 2003."}
{"id": "1191180", "revid": "1318658", "url": "https://it.wikipedia.org/wiki?curid=1191180", "title": "Lough Swilly", "text": "Il Lough Swilly (\"Loch S\u00fail\u00ed\" in gaelico irlandese) \u00e8 una vasta e stretta insenatura dell'Irlanda settentrionale. Situata tra le penisole di Inishowen, ad est, e di Fanad, ad ovest, \u00e8 una massa stretta di acqua salata che s'inoltra nelle coste del Donegal, nella Repubblica d'Irlanda. \nL'insenatura \u00e8 delimitata nelle sue estremit\u00e0 settentrionali da Capo Fanad e da Capo Dunaff, mentre i principali centri abitati che vi si affacciano sono Buncrana, su Inishowen, e Rathmullan nella zona invece occidentale. La cittadina di Letterkenny, invece, non si affaccia sul Lough Swilly, ma \u00e8 situata a breve distanza.\nA seconda delle maree, l'aspetto dell'insenatura cambia notevolmente, creando con l'acqua alta vari isolotti, tra cui Inch Island, talmente vicina ad Inishowen da esservi collegata con un ponte.\nBaia, lago o fiordo?\nLa particolare forma del Lough Swilly ha creato vari nomi alternativi ed identificazioni sbagliate: appare, per molti, simile ad un fiordo, anche se non pu\u00f2 essere definito tale, il prefisso \"lough\" dovrebbe indicare un lago, mentre in realt\u00e0, oltre che essere formata da acqua salata, la baia non \u00e8 assolutamente chiusa, ma ha uno stretto sbocco sul mare\nStoria.\nNel Lough Swilly si sono verificati alcuni episodi storici interessanti di notevole spicco per la storia irlandese.\nNel settembre del 1607, a seguito della disfatta nella Battaglia di Kinsale Hugh O'Neill, secondo conte di Tyrone, e Rory O'Donnell, 1\u00ba Conte di Tyrconnell, salparono da Rathmullan con novanta dei loro seguaci, nell'episodio che viene chiamato \"Volo dei Conti\", dopo il quale nessuno di loro avrebbe mai pi\u00f9 visto l'Irlanda. Pi\u00f9 di un secolo dopo, una flotta francese, che trasportava anche il leader ribelle Wolfe Tone e giunta con delle truppe alleate ai confederati per combattere nella Ribellione Irlandese del 1798, fu intercettata e sconfitta proprio all'ingresso del Lough Swilly nell'ottobre del 1798.\nIl Lough fu usato come avamposto navale dalla \"Royal Navy\" britannica durante la Prima guerra mondiale. I britannici costruirono inoltre un discreto numero di fortificazioni per proteggere la baia, i resti delle quali sono tutt'oggi visibili a Lenan Head, Dunree (oggi un museo) e Buncrana. Il Lough Swilly era anche uno dei \"Treaty Ports\" specificati nel Trattato Anglo-Irlandese."}
{"id": "1191181", "revid": "14691", "url": "https://it.wikipedia.org/wiki?curid=1191181", "title": "Songhay", "text": ""}
{"id": "1191182", "revid": "124123", "url": "https://it.wikipedia.org/wiki?curid=1191182", "title": "Charles-Fran\u00e7ois Toustain", "text": "Biografia.\nApparteneva ad una famiglia molto conosciuta. Il 20 luglio 1718 prese i voti dell'ordine a Jumi\u00e8ges. Dopo aver terminato il corso di filosofia e teologia presso l'Abbazia di F\u00e9camp, fu trasferito al monastero di Bonne-Nouvelle a Rouen, per imparare l'ebreo ed il greco. Allo stesso tempo studi\u00f2 italiano, inglese, tedesco ed olandese, per potere capire gli scritti in queste lingue. Non fu ordinato sacerdote fino al 1729 ed anche allora soltanto per ordine espresso del suo superiore. Celebr\u00f2 sempre messa con molto trepidazione e solo dopo una lunga preparazione. Nel 1730 fu mandato presso l'Abbazia di St-Ouen a Rouen, \u00e8 successivamente a St-Germain-des-Pr\u00e9s e a Blancs-Manteaux. Mori mentre si sottoponeva alla cura del latte a St-Denis. Aveva esaurito il suo organismo digiunando e con uno stile di vita ascetico.\nTeologicamente era propenso al giansenismo. Come uno studioso si \u00e8 fatto un nome onorato. Ha lavorato per venti anni con un confratello, Don Tassin, su un'edizione delle opere San Teodoro Studita. Il lavoro non fu mai dato alle stampe, in quanto non fu trovato un editore. Un'altra impresa comune dei due \u00e8 il \"Nouveau trait\u00e9 de diplomatique\" (6 volumi, 1750-65) in cui approfondirono i temi presenti nel capolavoro di Mabillon \"De re diplomatica\". La pubblicazione di Toustain e di Tassin \u00e8 un lavoro ancora attuale. Gli ultimi quattro volumi sono stati pubblicati dal solo Tassin in seguito alla morte di Toustain.\nDi grande interesse tra gli scritti di Toustain sono \"La v\u00e9rit\u00e9 pers\u00e9cut\u00e9e par l'erreur\" (2 volumi, 1733), una collezione di scritti dei Padri sulle persecuzioni dei primi otto secoli; e \"L'authorit\u00e9 de miracles dans l'\u00c9glise\" (nessuna data), in cui espone l'opinione di Sant'Agostino. Tassin riporta che era molto zelante nei suoi doveri, modesto e sinceramente religioso."}
{"id": "1191186", "revid": "767487", "url": "https://it.wikipedia.org/wiki?curid=1191186", "title": "Waterloo (film 1970)", "text": "Waterloo (\"Waterloo\") \u00e8 un film del 1970, diretto da Sergej F\u00ebdorovi\u010d Bondar\u010duk.\nLa pellicola \u00e8 ambientata durante il periodo dei \"cento giorni\" che, dopo il rientro in Francia di Napoleone, seguito alla sua abdicazione ed al suo breve esilio all'Isola d'Elba, ebbe termine con la sua sconfitta nella battaglia di Waterloo. Il film, nel ricostruire fedelmente gli ambienti e le tecniche militari del tempo, presenta alcuni aspetti che meritano attenzione, come ad esempio il ritratto dei personaggi, in particolare di Napoleone e di Wellington, la raffigurazione dei due modelli di esercito che si affrontano sul campo di battaglia, le tecniche militari, il modo con il quale i generali osservano le manovre e decidono le strategie, e le grandiose scene della battaglia.\nTrama.\nLa prima sequenza del film si svolge nel castello di Fontainebleau, dove nell'aprile 1814 Napoleone, sconfitto, \u00e8 costretto ad abdicare. L'imperatore saluta commosso la Vecchia Guardia; i titoli di testa scorrono sulla sequenza del suo viaggio verso l'esilio nell'Isola d'Elba. Una didascalia avvisa che il re Luigi XVIII ne ordina l'arresto. Dopo soli dieci mesi, per\u00f2, Napoleone fugge dall'Elba, e quando si trova faccia a faccia con i vecchi compagni d'arme che dovrebbero arrestarlo, la situazione si capovolge a suo favore: acclamato come un eroe, rientra trionfalmente a Parigi, mentre Luigi XVIII scappa e tutte le potenze europee si mettono di nuovo in allarme. Il duca di Wellington, il grande antagonista di Napoleone, viene avvisato durante una festa che Napoleone ha invaso il Belgio e si \u00e8 insinuato tra le sue truppe e quelle prussiane. Valutata la situazione decide immediatamente la strategia e sceglie il campo di battaglia: Waterloo. Tutta la seconda parte del film \u00e8 occupata da una lunga sequenza che ricostruisce la battaglia che segn\u00f2 la fine di Napoleone.\nAccoglienza.\nBotteghino.\nIl film si rivel\u00f2 un insuccesso commerciale, non riuscendo a rientrare delle spese di produzione.\nCritica.\nIl film ha ricevuto delle critiche positive. Sul sito Internet Movie Database ha un punteggio di 7.3 su dieci su un totale di 5.701 voti. Su MyMovies ha una media di 3.9 du 5 su un totale di 13 recensioni. Nel sito Comingsoon ha un punteggio di 4 su 5 su 12 voti, mentre su Rotten Tomatoes, su un totale di 1924 ha un punteggio di 3,9 su 5, pari a un indice di gradimento dell'81%.\nInesattezze storiche.\nIl film rappresenta gli eventi dei Cento Giorni piuttosto fedelmente, tra cui alcune allusioni a scene della Battaglia di Ligny ed a quella di Quatre Bras, ma vi sono pure degli errori, probabilmente nati per propositi artistici:"}
{"id": "1191192", "revid": "116944", "url": "https://it.wikipedia.org/wiki?curid=1191192", "title": "Don Toustain", "text": ""}
{"id": "1191193", "revid": "125078377", "url": "https://it.wikipedia.org/wiki?curid=1191193", "title": "20 Years of Noise 1985 - 2005", "text": "20 Years of Noise 1985 - 2005 \u00e8 una raccolta di brani del gruppo thrash metal italiano Necrodeath pubblicata il 21 maggio 2005."}
{"id": "1191194", "revid": "767487", "url": "https://it.wikipedia.org/wiki?curid=1191194", "title": "Ivan Suardi", "text": "Opera dal 1977 nel campo artistico e in tutti questi anni ha prodotto e composto circa 2500 opere per importanti realt\u00e0 aziendali in Italia e all'estero (Mediaset, Rai, Rcs ecc.). \u00c8 stato nominato socio SIAE e socio onorario e autore di chiara fama dalla UIL (Unione nazionale scrittori e autori).\nBiografia.\nGli inizi.\nOriginario di Azzano San Paolo in provincia di Bergamo e nato a Seriate. Nel 1967 riceve la sua formazione musicale prima in conservatorio poi quale privatista e contemporaneamente suona come pianista e tastierista in molte orchestre e gruppi lombardi, interpretando diversi generi musicali.\nCominci\u00f2 a scrivere nel 1979, lavorando anche quale arrangiatore di musica leggera. Ha firmato diversi brani nei film: \"Amore 14\" e \"Scusa ma ti voglio sposare\" di Federico Moccia, \"Immaturi - Il viaggio\" di Paolo Genovese, \"Non smettere di sognare\" di Luca Biglione e Herbert Simone Paragnani e nei film tv \"Tu mundo y el mio\", \"Helene et les gargons\", \"Call Center. Una banda di svitati\", \"Corse dell'altro mondo\", film sportivo con le emozioni delle grandi gare su due ruote e dei leggendari piloti. Le composizioni di Ivan Suardi sono state utilizzate in numerosissime fiction tv, telepromozioni e spot tv nazionali. Attualmente lavora nello studio di registrazione Trendaudio production di Brembate di Sopra in provincia di Bergamo."}
{"id": "1191195", "revid": "116944", "url": "https://it.wikipedia.org/wiki?curid=1191195", "title": "Don Tassin", "text": ""}
{"id": "1191197", "revid": "278830", "url": "https://it.wikipedia.org/wiki?curid=1191197", "title": "Il figlio del diavolo", "text": ""}
{"id": "1191205", "revid": "1318658", "url": "https://it.wikipedia.org/wiki?curid=1191205", "title": "Kalinga", "text": ""}
{"id": "1191206", "revid": "1632387", "url": "https://it.wikipedia.org/wiki?curid=1191206", "title": "100% Hell", "text": "100% Hell \u00e8 il sesto album del gruppo thrash metal italiano Necrodeath pubblicato il 17 aprile 2006. Andy sostituisce Claudio alla chitarra. Il disco presenta vari ospiti: Cronos dei Venom esegue una parte vocale nel brano \"February 5th, 1984\", Federica Badalini (Soul Takers) suona le tastiere in \"Identity Crisis\" mentre Sonya Scarlet (Theatres des Vampires) duetta con Flegias nella traccia omonima."}
{"id": "1191208", "revid": "9406862", "url": "https://it.wikipedia.org/wiki?curid=1191208", "title": "US Fiumana", "text": ""}
{"id": "1191215", "revid": "121382402", "url": "https://it.wikipedia.org/wiki?curid=1191215", "title": "Ernesto Pascal", "text": "Biografia.\nNacque a Napoli da una famiglia di lontane origini francesi. Pascal si laure\u00f2 all'Universit\u00e0 di Napoli nel 1887 e nei due anni successivi frequent\u00f2 corsi di perfezionamento a Pisa e Gottinga. Soprattutto quest'ultimo corso fu importante per la sua successiva carriera, in quanto lo fece notare da Felix Klein. Al ritorno in Italia, ottenne una Cattedra di calcolo infinitesimale, a Pavia. Nel 1907, poi, torn\u00f2 a Napoli per restarci definitivamente, insegnando all'Universit\u00e0 di Napoli. \nDal 1910 al 1939 diresse la rivista \"Giornale di Matematiche\" fondata da Giuseppe Battaglini.\nPascal fu un forte critico dei \"Costumi e usanze nelle Universit\u00e0 italiane\". Queste critiche portarono ad iniziative concrete quando divenne preside della Facolt\u00e0 di Scienze di Napoli. Tra l'altro, fond\u00f2 il seminario di Matematica e dot\u00f2 ogni cattedra di un proprio laboratorio. Uno di questi laboratori, il \"Gabinetto di Calcolo Differenziale\", si trasform\u00f2 nell'Istituto per le Applicazioni del Calcolo.\nErnesto Pascal svilupp\u00f2 moltissimo la teoria degli integrafi, inventati da Bruno Abdank-Abakanowicz studiandone l'utilizzo nella soluzione grafico-numerica di equazioni differenziali e progett\u00f2 strumenti specifici per questo utilizzo. Molti degli integrafi da lui progettati vennero realizzati da Roberto Marcolongo. Fu relatore della tesi di laurea di Renato Caccioppoli, anche se quest'ultimo diventer\u00e0 molto critico nei suoi confronti.\nFece parte dell'Accademia Nazionale dei Lincei, pur senza conseguire mai il Premio Reale messo in palio dall'Accademia, dell'Istituto Lombardo e dell'Accademia Nazionale delle Scienze. Quest'ultima gli confer\u00ec due volte (nel 1904 e nel 1914) la medaglia d'oro per la Matematica.\nNonostante il carattere autoritario, fu fermamente ostile al fascismo. I due figli, Alberto e Mario, seguirono le orme paterne dedicandosi allo studio e all'attivit\u00e0 accademica, il fratello Carlo fu un importante latinista.\nIl liceo di Pompei \u00e8 intitolato a suo nome.\nOpere.\nLa produzione scientifica di Ernesto Pascal \u00e8 molto ampia e comprende oltre 250 opere . Tra le pi\u00f9 significative si possono ricordare:"}
{"id": "1191222", "revid": "400694", "url": "https://it.wikipedia.org/wiki?curid=1191222", "title": "Yoruba", "text": "Il termine Yoruba pu\u00f2 riferirsi a:"}
{"id": "1191226", "revid": "36426", "url": "https://it.wikipedia.org/wiki?curid=1191226", "title": "Torre di Talamonaccio", "text": "La torre di Talamonaccio si trova sull'omonimo promontorio del comune di Orbetello, che chiude a sud il golfo di Talamone, dominando la spiaggia di Bengodi. La fortificazione si trova nei pressi di un'area dove sono venuti alla luce numerosi reperti etrusco-romani.\nStoria.\nIl complesso fortificato sorse in epoca medievale come torre di avvistamento lungo il tratto costiero a sud di Talamone, quando il territorio era ancora controllato dagli Aldobrandeschi.\nDopo il passaggio sotto la Repubblica di Siena, nella seconda met\u00e0 del Cinquecento la struttura pass\u00f2 agli Spagnoli che, dopo aver effettuato lavori di ristrutturazione per ampliarla e fortificarla ulteriormente, la integrarono nel sistema difensivo costiero dello Stato dei Presidi, in modo da poter comunicare, attraverso segnali visivi, con la Rocca di Talamone e col forte delle Saline.\nNella prima met\u00e0 dell'Ottocento il complesso fu gradualmente dismesso, a seguito dell'annessione dell'intero territorio al granducato di Toscana; nei decenni successivi fu trasformato in abitazione privata, rimanendo poi addossato ad edifici di epoca pi\u00f9 recente.\nDescrizione.\nLa torre di Talamonaccio si presenta a pianta quadrangolare, con imponente basamento a scarpa cordonato; sulle pareti intonacate si aprono alcune finestrelle. La parte sommitale, priva di coronamento, presenta ad un angolo, una piccola costruzione in muratura che si eleva oltre l'altezza della torre.\nIl portoncino d'ingresso, situato ad ovest \u00e8 costruito in legno protetto da una lamiera irrobustita da grossi chiodi in acciaio a forma di piramide. A destra del portoncino vi \u00e8 una mattonella color acqua marina con la scritta \"Casa che guardi il mare, accogli sempre le persone care e dona loro con sincerit\u00e0, pace, letizia ed ospitalit\u00e0\". All'interno, l'edificio \u00e8 costituito da almeno undici vani raggiungibili da un corridoio interno, parte giorno e parte notte, che si richiude su se stesso, formando un quadrato.\nAl piano terreno, oltre alla cucina, si accede a quattro camere, due bagni e ad una stanzina, che in passato ospitava l'armeria: quest'ultima prende luce dal terrazzo grazie alla finestra di \"mattoni\" in vetro, e custodisce una collezione di fucili da caccia di vari calibri (dall'8 fino al 24). A destra dell'ingresso, nel corridoio (parte giorno) attaccati alle pareti, fanno bella mostra di se', vecchi fucili ad avancarica e a pietra focaia, elmi, scudi, spade ed altre armi risalenti al periodo romano: tali reperti furono ritrovati nella battaglia del Camporegio situata non distante dal fiume Osa dove attualmente sorge il moderno complesso turistico \"Corte dei Butteri\". Al mezzanino, \u00e8 presente la vecchia sala da pranzo con austero caminetto in pietra serena e dalla quale, attraverso una stretta e robusta scaletta a chiocciola in ferro, si raggiunge la parte pi\u00f9 alta dell'antica struttura, ossia la torre di avvistamento con parapetto in muratura non orlato, che si eleva sul lato rivolto verso il mare.\nDal corridoio attraverso una scala interna, si va al terrazzo (sopra l'armeria) dove ci accoglie la nuova e grande sala da pranzo. In ambedue le sale, magnificamente arredate con vecchi mobili risalenti al Cinquecento, fa intimorire la vista di due grosse teste imbalsamate di cinghiale alloggiate sopra le rispettive porte delle sale da pranzo.\nSul lato opposto al mare, la torre \u00e8 addossata ad una serie di edifici di epoche successive, che presentano alcuni tratti coronati da merlature sommitali."}
{"id": "1191227", "revid": "818832", "url": "https://it.wikipedia.org/wiki?curid=1191227", "title": "Opus musivum", "text": ""}
{"id": "1191229", "revid": "125996887", "url": "https://it.wikipedia.org/wiki?curid=1191229", "title": "Gen Rosso", "text": "Il Gen Rosso \u00e8 un gruppo musicale e artistico internazionale attivo dal 1966, con sede in Italia.\nIl gruppo nasce all'interno dell'esperienza dei focolarini nella cittadella di Loppiano, su desiderio di Chiara Lubich. Il gruppo vuole diffondere il messaggio della costruzione di un mondo pi\u00f9 giusto, pacifico, solidale e unito.\nLa testimonianza di questi valori viene direttamente dai componenti del gruppo e da tecnici e staff, che vivono in prima persona lo stile di vita di comunione e fratellanza legato all'esperienza del movimento dei focolari.\nDurante la sua attivit\u00e0, il Gen Rosso ha realizzato pi\u00f9 di 1500 concerti e spettacoli, pi\u00f9 di 250 tour in 53 nazioni, 62 album (nelle varie versioni) per un totale di 401 canzoni e oltre 4 milioni di spettatori, oltre a manifestazioni, raduni e workshop.\nStoria.\nNel centro internazionale multiculturale di Loppiano, presso Figline e Incisa Valdarno (FI), l'incontro di migliaia di persone da ogni parte del mondo rendeva necessaria la presenza musicale, con canzoni e danze che si rifacessero allo spirito di reciproca accoglienza e rispetto. Alla neonata formazione di musicisti Chiara Lubich regal\u00f2 nel Natale del 1966 una chitarra e una batteria rossa; il colore di tale strumento diede il nome al gruppo, insieme a \"\"GEN\" che sta per \"Generazione Nuova\". \" \". Dallo stesso stile di vita si sono formati altri complessi GEN, dei quali il pi\u00f9 famoso dopo il GEN rosso \u00e8 il \"GEN verde\".\nNegli anni settanta iniziano i primi show internazionali, caratterizzati da musiche, ritmi e tradizioni di origine diversissima, resa da musicisti professionisti e da \"performance\" coreografiche.\nNegli anni ottanta il gruppo si orienta verso l'opera rock ed il genere \"musical\": prima realizza \"\"Someone lets the sun rise\", portato anche negli Usa, quindi \"Una storia che cambia\", la cui prima avviene nell'Arena di Verona. Dopo 1987 segue un programma tematico, \"In concerto per la pace\", che concludono nel 1990 con la prima tourn\u00e9e negli stati oltre la 'cortina di ferro': DDR, Cecoslovacchia, Unione Sovietica ed Ungheria.\nGli anni novanta vedono il gruppo tornare ai concerti rock, con canzoni sempre pi\u00f9 impegnate e dirette. La tourn\u00e9e \"Music and more\" inizia con un giro in Europa e Sud-America, poi tra il 1996 ed il 1999 girano in tutta Italia. Il 18 gennaio 1997 si organizza un concerto speciale al \"PalaLottomatica\" di Roma: dopo il programma della tourn\u00e9e il Gen Rosso presenta insieme a due fondatori un \"medley\" di 10 canzoni storiche.\nNel 2000 la band presenta il suo secondo musical, \"Streetlight\": \u00e8 la storia di un ragazzo afroamericano di Chicago, che anche nella sua \"gang\" cerca di vivere la sua fede, e per questo viene ucciso; la sua morte mette davanti ad un'ardua scelta etica i suoi amici, la sua gang, il suo mondo. La presentazione di \"Streetlight\" ha portato il Gen Rosso in un tour mondiale: in Europa, negli Stati Uniti (2001), Brasile (2002) e in Africa (2008).\nQuesto musical ha fatto sorgere in Germania l'idea del progetto \"Stark ohne Gewalt\" (\"Forti senza violenza\"), una serie di collaborazioni del Gen Rosso con le scuole superiori, finanziato anche dall'Unione Europea. Cominciato in Germania, il progetto ha coinvolto anche scuole in Austria, Repubblica Ceca, Ungheria, Romania, Jamaica, Filippine, Uruguay Argentina, Bolivia, Paraguay.\nNel 2003 nasce l'album e tour \"Voglio svegliare l'aurora\", che sar\u00e0 portato anche in Vaticano, all'Aula Paolo VI, in occasione del compleanno del Papa con il titolo \" Concerto per il dialogo tra i popoli\", in collaborazione con gli artisti Miriam Meghnagi, Claudia Koll e Giovanni Scifoni.\nDopo l'uscita del disco \"Zenit\" nel 2005, parte lo \"Zenit World Tour\"\" in varie citt\u00e0 d'Italia, in occasione del 40\u00ba anniversario del gruppo. La realizzazione dell'album ha visto la collaborazione di artisti celebri come Francesco Guccini, Cheryl Porter, Antonella Ruggiero, Rosalia Misseri, Francesco Silvestre e Paola Stradi. Per il gruppo hanno scritto tra gli altri: Stefano Jurgens (autore con Marcello Marrocchi di \"Nascer\u00e0\"), Massimiliano Pani (autore insieme a Piero Cassano dei brani \"Davide e Golia\" e \"Cronaca bianca\"), Giancarlo Bigazzi, che ha scritto \"Al centro del presente\" e infine Paolo Vallesi, che insieme a Giuseppe Dati ha scritto \"Vorrei\".\nNell'anno 2012, un nuovo CD \u201c\"Indelible\"\u201c e un nuovo concerto \"\"Dimensione Indelebile\": il concerto rappresenta un omaggio a gente di varie latitudini. Il CD \u00e8 composto da 12 brani, tra cui 9 completamente inediti, frutto di confronti e contaminazioni multiculturali dei paesi di provenienza della band.\nL'anno 2015 \u00e8 segnato dall'uscita di \"CAMPUS the Musical\"\". All'interno di un Campus universitario, in una calma solo apparente, si svelano dinamiche attuali sullo sfondo di culture, tensioni e conflitti. I personaggi, provenienti da contesti geopolitici distanti e in forte contrasto fra loro, attraverso vicende personali che si ispirano a fatti realmente accaduti, si trovano improvvisamente a fare i conti con un evento improvviso che arriva cogliendo ciascuno di sorpresa. Gli impianti scenografici, in una fusione tra palco e realt\u00e0, all\u2019interno di una colonna sonora originale sulla linea di molteplici stili musicali, rinforzano e sottolineano la dinamicit\u00e0 e drammaticit\u00e0 della storia. Il musical si avvale della collaborazione per la scenografia di Jean Paul Carradori, per la regia di Sarah Finch e per gli arrangiamenti musicali di Emanuele Chirco.\nNei due anni successivi parte il tour italiano di \"CAMPUS\" che tocca tante citt\u00e0 e viene rappresentato in location importanti, tra cui il Teatro della Luna a Milano e il Mandela Forum a Firenze.\nDiscografia.\nAlbum speciali e collaborazioni.\n2000- Streetlight (singolo)"}
{"id": "1191232", "revid": "287204", "url": "https://it.wikipedia.org/wiki?curid=1191232", "title": "Scottish Division One 1959-1960", "text": "La Scottish Division One 1959-1960 \u00e8 stata la 63\u00aa edizione della massima serie del campionato scozzese di calcio, disputato tra il 19 agosto 1959 e il 7 maggio 1960 e concluso con la vittoria degli , al loro quarto titolo. \nCapocannoniere del torneo \u00e8 stato Joe Baker () con 42 reti.\nClassifica finale.\nLegenda:\nRegolamento:"}
{"id": "1191233", "revid": "15756", "url": "https://it.wikipedia.org/wiki?curid=1191233", "title": "John Lithgow", "text": "Negli Stati Uniti d'America deve molta della sua popolarit\u00e0 al ruolo di Dick Solomon, il protagonista della sitcom \"Una famiglia del terzo tipo\" (1996-2001), trasmessa dalla NBC, e anche al ruolo di Arthur Mitchell/Trinity Killer nella serie televisiva \"Dexter\". Le sue interpretazioni teatrali, cinematografiche e radiofoniche, lo hanno portato a vincere 6 Emmy Award, 3 Golden Globe e 2 Tony Award, oltre a ricevere 2 candidature ai Premi Oscar.\nAlla carriera di attore ha affiancato anche quella di cantante, ricevendo 4 candidature ai Grammy Award.\nBiografia.\nSua madre, Sarah Jane Price, era un'attrice ritirata dalle scene, mentre suo padre, Arthur Lithgow, era un produttore teatrale nonch\u00e9 un direttore di teatro. Ottenuta una borsa di studio per la prestigiosa Harvard, vi si laurea nel 1967 (magna cum laude). Successivamente rimane ad Harvard come membro del Board of Overseers.\nDecide di intraprendere la carriera artistica dopo aver recitato a Harvard nell'opera \"Utopia, Limited\" di Gilbert e Sullivan. Nel 1973 debutta a Broadway nella commedia \"Lo spogliatoio\" di David Storey. Per questa sua interpretazione riceve sia il Tony che il Drama Desk Award come miglior attore. L'anno seguente recita a fianco di Lynn Redgrave nella commedia \"My Fat Friend\" e nel 1976 con Meryl Streep nella commedia \"A Memory of Two Mondays\" di Arthur Miller. Successivamente ottiene ancora due candidature al Tony Award per \"Una faccia piena di pugni\" nel 1985 e \"M. Butterfly\" nel 1988.\nDurante la sua carriera cinematografica Lithgow ottiene due candidature al premio Oscar al miglior attore non protagonista, la prima nel 1983 per la sua interpretazione di Roberta Muldoon in \"Il mondo secondo Garp\", la seconda l'anno seguente, quando interpreta la parte di Sam Burns in \"Voglia di tenerezza\". Nel 1983 interpreta John Valentine in \"Ai confini della realt\u00e0\", remake di un famoso episodio dell'omonima serie classica, \"Nightmare at 20,000 Feet\". Nel 1984 \u00e8 il dottor Emilio Lizardo/Lord John Whorfin, uno psicotico fisico italiano posseduto da un alieno malvagio, nel film \"Buckaroo Banzai\", quindi interpreta l'ingegnere aerospaziale Walter Curnow nel film \"2010 - L'anno del contatto\", sequel del classico di fantascienza \"\".\nLithgow partecipa anche al film-documentario \"The Day After - Il giorno dopo\" (1983), interpretando il Dr.Huxley, ruolo che gli vale una candidatura per l'Emmy come Miglior attore non protagonista in una mini-serie TV. Altre due candidature per l'Emmy, come Miglior attore protagonista in una mini-serie TV, gli arrivano per \"Resting Place\" (1986) e \"My Brother's Keeper\" (1995). Nel 1986 riceve l'Emmy come \"Miglior attore non protagonista in una serie drammatica\" per la sua interpretazione nell'episodio \"La bambola\" nella serie \"Storie incredibili\". Nel 1992 ha il ruolo di protagonista nel thriller psicologico \"Doppia personalit\u00e0\", diretto da Brian De Palma. Nel 1993 interpreta il cattivo Eric Qualen nel film \"Cliffhanger\" di Sylvester Stallone. Dal 1987 al 1991 \u00e8 il protagonista della sitcom \"Harry e gli Henderson\", in cui una tipica famiglia americana si ritrova a convivere con un bigfoot che lentamente (e non senza problemi) diventa un membro effettivo della famiglia.\nDal 1996 al 2001 interpreta Dick Solomon, probabilmente il personaggio che pi\u00f9 gli ha dato notoriet\u00e0, nella sitcom \"Una famiglia del terzo tipo\". La serie dura 6 stagioni e per ognuna di esse Lithgow ottiene la candidatura per l'Emmy come \"Miglior attore protagonista in una sitcom\" vincendolo 3 volte (1996, 1997, 1999). Inizia la sua carriera musicale nel 1999, anno del lancio del suo primo disco per bambini \"Singin' in the Bathtub\". Tre anni dopo pubblica il suo secondo album \"Farkle and Friends\", disco prodotto per accompagnare il libro per bambini da lui scritto \"The Remarkable Farkle McBride\". Alla registrazione partecipa Bebe Neuwirth con accompagnamento della Bill Elliott Swing Orchestra.\nNel 2001 d\u00e0 la voce al personaggio di Lord Farquaad nel film di animazione \"Shrek\". Nel 2002 John vince ancora il Tony per la sua interpretazione di J.J. Hunsecker, protagonista nell'adattamento teatrale del film drammatico \"Piombo rovente\" (1957), mentre nel 2005 riceve una nuova candidatura per lo stesso premio con il musical \"Dirty Rotten Scoundrels\" (che aveva avuto gi\u00e0 una trasposizione cinematografica nella commedia \"Due figli di...\"). Dal 2005 John Lithgow fa parte dell'American Theatre Hall of Fame.\nNel 2006 \u00e8 co-protagonista con Jeffrey Tambor nella sitcom della NBC \"Twenty Good Years\" e, nell'agosto, pubblica \"The Sunny Side of the Street\", il suo terzo album per bambini, che contiene anche delle versioni rivisitate di alcuni brani classici presi dal Great American Songbook. \u00c8 il presentatore di Paloozaville, un programma per bambini sulla TV via cavo, basato sui libri da lui scritti. Nel 2009 entra nel cast della quarta stagione di \"Dexter\", nel ruolo del serial killer Trinity, per il quale vince il Golden Globe 2010 come Miglior attore non protagonista in una serie, miniserie o film tv.\nInterprete del padre di Barney Stinson in \"How I Met Your Mother\", pubblica vari libri per l'infanzia, tra cui \"The Remarkable Farkle McBride\" e \"Marsupial Sue\", che sono stati nella bestseller list del New York Times. Altri libri da lui pubblicati sono \"Marsupial Sue Presents \"The Runaway Pancake\"\", \"Lithgow Party Paloozas!: 52 Unexpected Ways to Make a Birthday, Holiday, or any Day a Celebration for Kids\", \"The Carnivale of Animals\", \"A Lithgow Palooza: 101 Ways to Entertain and Inspire Your Kids\", \"I'm a Manatee\", \"Micawber\", e \"Mahalia Mouse Goes to College\". John Lithgow lavora anche alla radio, dando voce a Yoda per la trasposizione radiofonica di \"Guerre stellari\" in \"L'Impero colpisce ancora\" e \"Il ritorno dello Jedi\".\nTra il 2016 e il 2019 prende parte alla serie televisiva \"The Crown\", in cui interpreta la figura del Primo Ministro del Regno Unito Winston Churchill.\nVita privata.\nSi \u00e8 sposato due volte: prima nel 1966 con Jean Taynton, da cui ha avuto un figlio, Ian (1972); dal 1981 \u00e8 sposato con la docente Mary Yeager, da cui ha avuto due figli: Phoebe (1982) e Nathan (1983).\nRiconoscimenti.\nPremi Oscar\nGolden Globe\nAmerican Comedy Award\nBAFTA\nCritic's Choice Television Award\nDrama Desk Awards\nPremi Grammy\nLos Angeles Film Critics Association\nNew York Film Critics Circle Award\nPeople's Choice Award\nPremi Emmy\nSatellite Award\nSaturn Award\nScreen Actors Guild Award\nTony Award\nDoppiatori italiani.\nNelle versioni in italiano dei suoi film, John Lithgow \u00e8 stato doppiato da:\nDa doppiatore \u00e8 sostituito da:"}
{"id": "1191236", "revid": "287204", "url": "https://it.wikipedia.org/wiki?curid=1191236", "title": "Scottish Division One 1960-1961", "text": "La Scottish Division One 1960-1961 \u00e8 stata la 64\u00aa edizione della massima serie del campionato scozzese di calcio, disputato tra il 24 agosto 1960 e il 2 maggio 1961 e concluso con la vittoria dei , al loro trentaduesimo titolo. \nCapocannoniere del torneo \u00e8 stato Alex Harley () con 42 reti.\nClassifica finale.\nLegenda:\nRegolamento:"}
{"id": "1191238", "revid": "287204", "url": "https://it.wikipedia.org/wiki?curid=1191238", "title": "Scottish Division One 1961-1962", "text": "La Scottish Division One 1961-1962 \u00e8 stata la 65\u00aa edizione della massima serie del campionato scozzese di calcio, disputato tra il 23 agosto 1961 e il 28 aprile 1962 e concluso con la vittoria del , al suo primo titolo. \nCapocannoniere del torneo \u00e8 stato Alan Gilzean () con 24 reti.\nClassifica finale.\nLegenda:\nRegolamento:"}
{"id": "1191239", "revid": "4175", "url": "https://it.wikipedia.org/wiki?curid=1191239", "title": "Coppa FIRA 1979-1980", "text": "La Coppa FIRA 1979-80 (), anche Coppa Europa 1979-80, fu il 20\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nIl trofeo fu vinto per la diciassettesima volta dalla che si impose a punteggio pieno.\nAl secondo posto, a pari punti, si classificarono , e , ciascuna delle quali autrice di una vittoria contro una delle altre due; per differenza punti, tuttavia, gli azzurri finirono fuori dal podio della competizione.\nLa seconda divisione vide la vittoria a punteggio pieno della , cos\u00ec tornata nella massima serie dopo un solo anno.\nNella terza si registr\u00f2 l'esordio di e , che guadagn\u00f2 l'accesso alla seconda divisione rimpiazzando la retrocessa ."}
{"id": "1191243", "revid": "287204", "url": "https://it.wikipedia.org/wiki?curid=1191243", "title": "Scottish Division One 1962-1963", "text": "La Scottish Division One 1962-1963 \u00e8 stata la 66\u00aa edizione della massima serie del campionato scozzese di calcio, disputato tra il 22 agosto 1962 e il 27 maggio 1963 e concluso con la vittoria dei , al loro trentatreesimo titolo. \nCapocannoniere del torneo \u00e8 stato Jimmy Millar (Rangers) con 27 reti.\nClassifica finale.\nLegenda:\nRegolamento:"}
{"id": "1191250", "revid": "14691", "url": "https://it.wikipedia.org/wiki?curid=1191250", "title": "Nuvole barocche (album)", "text": ""}
{"id": "1191252", "revid": "287204", "url": "https://it.wikipedia.org/wiki?curid=1191252", "title": "Scottish Division One 1963-1964", "text": "La Scottish Division One 1963-1964 \u00e8 stata la 67\u00aa edizione della massima serie del campionato scozzese di calcio, disputato tra il 21 agosto 1963 e il 21 aprile 1964 e concluso con la vittoria dei , al loro trentaquattresimo titolo, il secondo consecutivo. \nCapocannoniere del torneo \u00e8 stato Alan Gilzean () con 32 reti.\nClassifica finale.\nLegenda:\nRegolamento:"}
{"id": "1191253", "revid": "129019", "url": "https://it.wikipedia.org/wiki?curid=1191253", "title": "Opera spicata", "text": "L'opera spicata (\"opus spicatum\") \u00e8 un tipo di paramento costituito da laterizi collocati di taglio secondo la disposizione di una lisca di pesce o di una spiga di grano, utilizzata in epoca romana antica. Questo sistema sembra avere origine in quei luoghi dove si trovavano pietre piatte, quindi nelle vallate fluviali. Disporre le pietre in questo modo, e cio\u00e8 con un'inclinazione di 45\u00b0 cambiando la direzione dell'inclinazione ad ogni filare, era molto pi\u00f9 agevole ed inoltre era una tecnica costruttiva che dava maggiore stabilit\u00e0 alla struttura la quale resisteva meglio ai movimenti sismici. \nIn altre epoche riguarda la disposizione di mattoni o blocchetti in pietra, o ciottoli di forma allungata nelle murature, o degli elementi di una pavimentazione, a scopo soprattutto decorativo. Negli ultimi anni c'\u00e8 stata la riscoperta di tale tipo di decorazione soprattutto stradale, utilizzata molto nei selciati dei centri storici delle citt\u00e0.\nMolto raro nelle opere edilizie, si trova per esempio nelle mura esterne della villa delle grotte di Catullo a Sirmione. Si pu\u00f2 osservare anche nell'area archeologica dell'antica Lilibeo (l'odierna citt\u00e0 di Marsala), sul pavimento del santuario di et\u00e0 romano-imperiale dedicato ad Iside ed Esculapio."}
{"id": "1191256", "revid": "287204", "url": "https://it.wikipedia.org/wiki?curid=1191256", "title": "Scottish Division One 1964-1965", "text": "La Scottish Division One 1964-1965 \u00e8 stata la 68\u00aa edizione della massima serie del campionato scozzese di calcio, disputato tra il 19 agosto 1964 e il 28 aprile 1965 e concluso con la vittoria dei , al loro primo titolo. Per la seconda volta nella storia del campionato scozzese una squadra si aggiuca la vittoria grazie al quoziente reti.\nCapocannoniere del torneo \u00e8 stato Jim Forrest () con 30 reti.\nClassifica finale.\nLegenda:\nRegolamento:"}
{"id": "1191263", "revid": "287204", "url": "https://it.wikipedia.org/wiki?curid=1191263", "title": "Scottish Division One 1965-1966", "text": "La Scottish Division One 1965-1966 \u00e8 stata la 69\u00aa edizione della massima serie del campionato scozzese di calcio, disputato tra il 25 agosto 1965 e il 7 maggio 1966 e concluso con la vittoria dei , al loro ventunesimo titolo.\nCapocannonieri del torneo sono stati Joseph McBride (Celtic) e Alex Ferguson () con 31 reti ciascuno.\nClassifica finale.\nLegenda:\nRegolamento:"}
{"id": "1191264", "revid": "38120", "url": "https://it.wikipedia.org/wiki?curid=1191264", "title": "Alla ricerca della valle incantata", "text": ""}
{"id": "1191267", "revid": "594414", "url": "https://it.wikipedia.org/wiki?curid=1191267", "title": "Agger viae", "text": "L'Agger viae (o anche Dorsum) era il lastricato delle strade romane realizzato con grosse pietre poligonali in pietra lavica o calcarea, levigate sulla superficie (i cosiddetti \"basoli\"), accostate le une alle altre per pavimentare tutto il selciato stradale. Questo veniva realizzato lievemente bombato, di poco pi\u00f9 alto verso il centro, allo scopo di far defluire le acque piovane verso i lati, dove due bordi paralleli simili a piccoli marciapiedi (le \"crepidines\") racchiudevano il basolato e delimitavano la strada.\nEsempi visibili ancora oggi sono:\nTecnica a Sampietrini.\nLa tecnica attuale di porre i sampietrini per pavimentare le strade parrebbe derivare dal lastricato delle strade romane."}
{"id": "1191269", "revid": "2519", "url": "https://it.wikipedia.org/wiki?curid=1191269", "title": "Her\u00f8y (M\u00f8re og Romsdal)", "text": "Her\u00f8y \u00e8 un comune norvegese della contea di M\u00f8re og Romsdal."}
{"id": "1191270", "revid": "278830", "url": "https://it.wikipedia.org/wiki?curid=1191270", "title": "L'Immortale (manga)", "text": " \u00e8 un manga scritto e disegnato da Hiroaki Samura e pubblicato in Giappone da K\u014ddansha nella rivista \"Afternoon\" tra il 1993 ed il 2012. Il manga \u00e8 stato tradotto in diverse lingue tra cui inglese, italiano, francese e spagnolo. Dalla serie sono stati tratti alcuni romanzi, un \"artbook\" ed una serie animata di 13 episodi ed un film live action diretto da \"Takashi Miike\".\nL'opera \u00e8 ambientata in Giappone durante la met\u00e0 dello shogunato Tokugawa, iniziato nel secondo anno dell'era Tenmei, nel 1782.\nTrama.\nManji \u00e8 un abile r\u014dnin che ha compiuto l'omicidio di cento samurai ed \u00e8 quindi ricercato dai soldati dello sh\u014dgun. Lo spadaccino \u00e8 infestato dal verme \"kessenchu\", un parassita che vive in simbiosi col suo corpo, che blocca il naturale processo d'invecchiamento ed ha inoltre la capacit\u00e0 di rigenerare qualunque tipo di ferita che gli venga inflitta. Per liberarsi da questa maledizione Manji deve uccidere mille uomini che hanno compiuto atti criminali.\nDurante il suo cammino incontra la giovane Rin Asano, unica sopravvissuta alla strage della propria famiglia per mano degli uomini dell'Itto-ryu, un dojo rivale. Rin chieder\u00e0 quindi all'abile spadaccino di aiutarla. I due intraprendono cos\u00ec un viaggio alla ricerca dei membri dell'Itto-ryu e del loro capo Kagehisa Anotsu in quello che si prospetta un lungo percorso di redenzione e vendetta.\nMedia.\nManga.\n\"L'immortale\" \u00e8 stato pubblicato in Giappone sulla rivista \"Afternoon\" di K\u014ddansha tra il dicembre 1993 e il dicembre 2012 con 219 capitoli, poi risuddivisi in 207, con questi raccolti in 30 volumi \"tank\u014dbon\" dal settembre 1994 al 22 febbraio 2013. All'estero il manga \u00e8 stato pubblicato da Dark Horse Comics negli Stati Uniti col titolo \"Blade of the Immortal\" tra l'11 marzo 1997 ed il 25 marzo 2015 in 31 volumi e con una particolare rivisitazione delle tavole per garantire una lettura occidentale ma senza il ribaltamento delle pagine, da Egmont in Germania col titolo \"Blade - Den Ud\u00f8delige\" tra il luglio 2002 ed l'ottobre 2013, da Casterman in Francia col titolo \"L'Habitant de l'infini\" ed in Spagna da Gl\u00e9nat, Norma Editorial e Planeta DeAgostini col titolo \"La espada del inmortal\".\nIn Italia il manga \u00e8 stato licenziato da Comic Art col primo volume pubblicato il 1\u00ba ottobre 1997. Comic Art ha poi pubblicato regolarmente i volumi fino al nono uscito il 18 giugno 1999 momento in cui la casa editrice giunge al fallimento. In seguito la serie \u00e8 stata ripresa da Planet Manga che ha pubblicato il decimo volume il 17 aprile 2002 e completando la serie il 22 febbraio 2013, mentre contemporaneamente sono stati pubblicati, tra il 10 marzo 2005 ed il 16 novembre 2006, una nuova edizione dei primi 9 volumi.\nAnime.\nAnnunciata il 25 marzo 2008 sulla rivista \"Afternoon\", \u00e8 composta da 13 episodi diretti da K\u014dichi Mashimo e prodotti congiuntamente dagli studio Bee Train e Production I.G, Hiroyuki Kawasaki \u00e8 lo sceneggiatore mentre K\u014d \u014ctani si occupa delle musiche. Tomokazu Seki e Rina Satou sono i doppiatori dei personaggi principali Manji e Rin Asano mentre Kagehisa Anotsu \u00e8 doppiato da Hirofumi Nojima. La serie \u00e8 andata in onda sul canale AT-X tra il 13 luglio ed il 28 dicembre 2008, con il primo trailer trasmesso durante il Tokyo International Anime Fair 2008. La sigla d'apertura \u00e8 \"Akai usagi\" di Makura no S\u014dshi mentre la sigla di chiusura \u00e8 \"Wants\" interpretata da GRAPEVINE. La serie \u00e8 stata raccolta in 7 DVD venduti dal 29 agosto 2008 al 27 febbraio 2009.\nAltri media.\nUna light novel, scritta da Junichi \u014csako ed illustrata dallo stesso Samura nel luglio del 2008 ed a cui \u00e8 seguita una seconda pubblicata il 20 febbraio 2013.\nIl 28 marzo 1996 \u00e8 stato pubblicato un \"poster book\" con alcune illustrazioni dal manga intitolato . Sono stati pubblicati inoltre un \"artbook\" contenente i disegni dello staff dell'anime il 21 novembre 2008 ed uno illustrato dall'autore originale.\nIl film.\nNel maggio 2017 \u00e8 stato presentato, fuori concorso, il film \"Mugen no j\u016bnin\" tratto dal fumetto e diretto da Takashi Miike.\nL'omonimo film \u00e8 uscito in italia il 29 dicembre 2017 su Netflix col titolo italiano \"L'immortale\".\nAccoglienza.\nLa serie ha venduto pi\u00f9 di 5 milioni di copie, vendendo oltre 56.000 copie col volume 27, oltre 40.000 col volume 29 e quasi 60.000 col volume 30. Sul sito AnimeClick.it, la serie \u00e8 valutata con un 8,8 mentre ha un voto di 9,4 basato su 12 recensioni di utenti, mentre risulta al sesto posto tra i seinen pi\u00f9 apprezzati degli anni novanta. Negli Stati Uniti ha vinto il premio Eisner per la miglior edizione di un fumetto estero nel 2000, viene inoltre candidato alla stessa categoria nel 2001 per l'Harvey Award. Nel Regno Unito ha vinto nel 2006 il premio alla categoria per il miglior manga del Eagle Award.\nLorenzo de Iorio, critico di Everyeye.it, lo ha reputato una delle migliori opere a sfondo storico per la cura dei dettagli dell'ambientazione e per capacit\u00e0 di proporre una narrazione veloce, oltre che per la capacit\u00e0 artistica di Samura che riproduce nel pi\u00f9 minimo dettaglio sia i personaggi sia gli sfondi. Il manga \u00e8 stato criticato nei primi volumi per la lentezza dello svolgimento della storia, che consente per\u00f2 un maggiore approfondimento della psicologia dei personaggi, mentre a partire dal quinto volume la trama perde staticit\u00e0 e la narrazione acquista pi\u00f9 velocit\u00e0. La serie animata ha invece ottenuto consensi pi\u00f9 freddi a causa della trasposizione non completa della storia. Lorenzo Campanini di MangaForever ha classificato \"L'Immortale\" come il secondo migliore manga con protagonista un assassino.\nIl personaggio di Manji ha anche ottenuto una \"action figure\" in edizioni limitata da 800 pezzi creata dallo scultore Motor Ken e commercializzata da Medicom Toy."}
{"id": "1191272", "revid": "287204", "url": "https://it.wikipedia.org/wiki?curid=1191272", "title": "Scottish Division One 1966-1967", "text": "La Scottish Division One 1966-1967 \u00e8 stata la 70\u00aa edizione della massima serie del campionato scozzese di calcio, disputato tra il 10 settembre 1966 e il 15 maggio 1967 e concluso con la vittoria del , al suo ventiduesimo titolo, il secondo consecutivo.\nCapocannoniere del torneo \u00e8 stato Steve Chalmers (Celtic) con 21 reti.\nClassifica finale.\nLegenda:\nRegolamento:"}
{"id": "1191275", "revid": "123081871", "url": "https://it.wikipedia.org/wiki?curid=1191275", "title": "Gormenghast (trilogia)", "text": "Gormenghast \u00e8 una trilogia di romanzi gotico-fantastici composta da \"Tito di Gormenghast\" (1946), \"Gormenghast\" (1950) e \"Via da Gormenghast\" (1959), tutti scritti da Mervyn Peake.\nGenere e stile.\nLa trilogia di Gormenghast \u00e8 di solito inquadrata nel genere fantasy, nonostante nel corso della storia non compaiano mai alcuni degli elementi che lo caratterizzano, come la magia e la presenza di razze diverse da quella umana. Un'altra classificazione valida potrebbe essere quella che si rif\u00e0 al luogo in cui si svolge la storia - il castello di Gormenghast appunto - che ha marcate influenze gotiche e surrealiste.\nIn particolare i primi due romanzi, pur avendo come protagonista Tito de Lamenti, possono essere considerati corali. L'elemento che davvero li accomuna \u00e8 il luogo in cui le vicende si svolgono. Gormenghast \u00e8 meno incentrato su un protagonista centrale di molti romanzi: anche se Tito e Ferraguzzo sono spesso considerati i personaggi principali, essi condividono la narrazione con molti degli altri abitanti del castello. In un certo senso, il personaggio principale potrebbe essere visto come la stessa impostazione, con il castello e la struttura sociale di Gormenghast che assumono un ruolo centrale ed unificante nella storia.\nAmbientazione.\nGormenghast \u00e8 una citt\u00e0-castello collocata in una regione remota e isolata, e governata da tempo immemorabile dalla nobile famiglia de Lamenti. Nei romanzi non \u00e8 mai chiaro se si trovi sulla Terra o in qualche altro mondo. La citt\u00e0 prende nome dall'omonimo monte che si staglia a ridosso di essa e che a sua volta contribuisce a isolare il castello dal mondo esterno. Gormenghast \u00e8 circondata da regioni inospitali. A nord ci sono desolate terre paludose, a sud le paludi grigio sale (e presumibilmente poi l'oceano), ad est sabbie mobili e il mare senza maree, ad ovest pietre e rocce all'infinito.\nL'enorme castello di Gormenghast, circondato da possenti mura, \u00e8 posto al centro della regione e ha un'estensione talmente ampia che molti dei suoi abitanti non si sono mai avventurati al di fuori di esso. Il castello viene descritto nei romanzi come una immensa isola di pietra dove ad est svetta, pi\u00f9 alta di tutte le altre, il Torrione delle Selci, abitato da un gran numero di gufi. Fuori dal castello, raggruppate sotto le mura del nord, vi \u00e8 un miscuglio di abitazioni di fango abitate dagli Scultori radiosi, il cui unico scopo \u00e8 quello di ritagliare elaborate statue in legno colorato che vengono presentate una volta l'anno alla famiglia de Lamenti in una apposita cerimonia. La vita del castello e dei suoi abitanti \u00e8 scandita da riti millenari di cui si sono ormai persi origine e significato.\nTrama.\nL'arco narrativo si sviluppa nel corso di tre romanzi.\nTito di Gormenghast.\nLa storia inizia con la nascita di Tito, l'erede al trono del Casato de' Lamenti, e termina poco pi\u00f9 di un anno pi\u00f9 tardi con la sua investitura formale a settantasettesimo Conte di Gormenghast, dopo la prematura e misteriosa morte di suo padre Sepulcrio. In questo primo romanzo Tito \u00e8 solo un bambino in fasce ed interpreta un ruolo minore. La trama segue quindi gli abitanti del Castello e in particolare racconta l'ascesa al potere di Ferraguzzo, un ragazzo senza passato che, grazie ad astuzie ed inganni, partendo come sguattero in cucina riesce ad assumere un ruolo importante nella vita di Gormenghast. In questo primo volume vengono inoltre narrate le vicende di Fucsia, sorella di Tito, del medico di corte Floristazio, delle due zie paterne di Tito (le contesse Cora e Clarice), del fedele servitore di corte Lisca e del cuoco Sugna. Il libro si conclude con la morte del conte Sepulcrio, settantaseiesimo conte Gormenghast e padre di Tito, reso pazzo dall'incendio che distrugge la sua amata biblioteca.\nGormenghast.\nIl secondo libro segue Tito a partire dall'et\u00e0 di sette anni fino ai 17. Come settantasettesimo conte e signore di Gormenghast, Tito deve presidiare lo svolgimento dei rituali del castello, funzione che riesce a sopportare sempre meno. Il suo desiderio di libert\u00e0 \u00e8 risvegliato in particolare dalla vista della sua sorella di latte, conosciuta con il solo nome \"La Cosa\", una bambina selvaggia che vive nei boschi fuori dal castello di Gormenghast e che terrorizza gli Scultori radiosi che abitano le case di fango al di fuori delle mura. Sar\u00e0 la sua vita fatta di selvaggia libert\u00e0 a far capire a Tito che \u00e8 possibile un'esistenza diversa dalla formale rigidit\u00e0 del castello. Nel frattempo, Ferraguzzo continua la sua ascesa al potere uccidendo Barbacane, il Maestro del Rituale, e subentrando al suo posto, ma viene alla fine smascherato e riconosciuto come un traditore e assassino. Nell'ultima parte del romanzo il castello \u00e8 invaso da un terribile temporale che lo sommerge d'acqua, e in un duello fatto di strategie e guizzi di coraggio Tito uccide Ferraguzzo, guadagnando cos\u00ec la gloria e fama tra i suoi sudditi. Tuttavia, il suo desiderio di lasciare Gormenghast \u00e8 ormai schiacciante e fugge via dal castello contro il volere di sua madre, rinunciando al trono di Gormenghast.\nVia da Gormenghast.\nLa storia segue Tito mentre viaggia lontano da Gormenghast e trova un mondo futuristico di industriali e tecnologie avanzate (in qualche modo assimilabile al genere steampunk). Questa terza parte della trilogia \u00e8 meno strutturata delle precedenti, la narrazione \u00e8 articolata secondo pi\u00f9 tracciati, in modo casuale e senza un unico protagonista.\nPersonaggi della serie.\nL'immaginario di Peake \u00e8 popolato da una vasta schiera di personaggi. Di seguito i principali:\nTito de' Lamenti.\nTito \u00e8 il personaggio principale della serie, assume il titolo di settantasettesimo Conte di Gormenghast dopo la morte di suo padre Sepulcrio mentre \u00e8 ancora un bambino. Crescendo, Tito svilupper\u00e0 sentimenti ambivalenti verso la sua casata, restando combattuto tra l'orgoglio del suo lignaggio e il desiderio di fuggire dal castello e le sue tradizioni. Finir\u00e0 per abbandonare Gormenghast scoprendo un mondo diverso e lontano dove il castello e i suoi abitanti sono sconosciuti.\nSepulcrio de' Lamenti.\nSettantaseiesimo conte di Gormenghast, padre di Tito e marito della contessa Gertrude, Sepulcrio \u00e8 un uomo malinconico che \u2013 come Tito - si sente incatenato dai suoi doveri di signore di Gormenghast, anche se a differenza di suo figlio non si \u00e8 mai posto domande sulla sua condizione n\u00e9 tantomeno ha mai pensato di sfuggirle. La sua unica via di fuga \u00e8 la lettura.\nLa contessa Gertrude.\nSettantaseiesima contessa di Gormenghast, moglie di Sepulcrio e madre di Tito, Gertrude \u00e8 un immenso donnone con lunghi capelli rosso intenso che trascorre la maggior parte del suo tempo nelle sue stanze circondata dai suoi amati gatti bianchi e uccelli di ogni tipo. I suoi animali sono l'unica cosa verso cui sembra dimostrare affetto, per il resto si disinteressa quasi completamente della vita del castello. Tuttavia, dopo la morte di suo marito il suo animo cambia, prende consapevolezza del suo ruolo di regnante ed assume il ruolo di leader durante l'allagamento del castello.\nFucsia de' Lamenti.\nFiglia di Sepulcrio e Gertrude e sorella di Tito, Fucsia \u00e8 una ragazza impaziente e immatura. In un primo momento non accetta la nascita di suo fratello Tito, ma ben presto finir\u00e0 per sviluppare un legame profondo con lui. Fucsia \u00e8 la persona con cui Tito svilupper\u00e0 un legame pi\u00f9 profondo e sincero. Fucsia matura anche un legame molto stretto, ma di breve durata, con il padre Sepulcrio, che avr\u00e0 il suo apice durante l'esplodere della sua pazzia a seguito dell'incendio della biblioteca. In et\u00e0 pi\u00f9 matura si avviciner\u00e0 sentimentalmente a Ferraguzzo, salvo poi scoprire la sua vera natura malvagia.\nTemi principali.\nPer quanto diversi tra loro per stile e narrazione, i tre romanzi che compongono la trilogia hanno dei temi comuni costantemente richiamati nel corso della storia e declinati di volta in volta alle esigenze della trama.\nLibert\u00e0 contro la tradizione.\nIl topos eterno della libert\u00e0 personale contro il dovere sociale e la tradizione \u00e8 il tema principale del romanzo. Questo si evolve principalmente attraverso il personaggio centrale del libro, Tito de Lamenti, che anela ad essere libero e seguire il suo corso nella vita, ma \u00e8 legato a Gormenghast come l'erede al trono della Casa de Lamenti e alle antiche leggi e tradizioni del castello. In misura minore le sue frustrazioni sono condivise da sua sorella Fucsia. La maggior parte degli altri personaggi del libro sono invece apparentemente ignari del mondo esterno, oppure sono fieri sostenitori delle leggi millenarie del castello.\nIl seguito della trilogia.\nL'autore aveva progettato di continuare la serie, ma ci\u00f2 gli fu impedito dall'avanzare della sua malattia (la sindrome di Parkinson)."}
{"id": "1191277", "revid": "787565", "url": "https://it.wikipedia.org/wiki?curid=1191277", "title": "Silvano Abba", "text": "Partecip\u00f2 ai Giochi olimpici di Berlino del 1936, classificandosi al terzo posto nella gara di pentathlon moderno, vincendo la medaglia di bronzo. Successivamente prese parte alla guerra di Spagna dove si distinse come tenente del 1\u00ba battaglione carri da combattimento del Corpo Truppe Volontarie, venendo decorato con la Medaglia d'argento al valor militare. Durante la seconda guerra mondiale combatte durante l'invasione della Jugoslavia e poi sul fronte russo dove fu decorato con la Medaglia di bronzo al valor militare. Partecip\u00f2 alla Carica di Isbuscenskij per la quale fu insignito della Medaglia d'oro al valor militare alla memoria.\nBiografia.\nNacque a Rovigno il 3 luglio 1911, rimase orfano di padre in giovane et\u00e0, in quanto il genitore decedette nel corso della prima guerra mondiale. La madre Maria Millanch, di professione maestra, lo fece studiare a costo di grandi sacrifici. Dopo avere frequentato l'Istituto Tecnico di Rovigno entr\u00f2 alla Regia Accademia Militare di Modena da cui usc\u00ec con il grado di sottotenente, assegnato all'Arma di Cavalleria. Frequent\u00f2 poi i corsi di perfezionamento, dapprima presso la Scuola di applicazione di Pinerolo e poi presso quella di Tor di Quinto (Roma). Al termine degli studi entr\u00f2 in servizio presso il 10\u00ba Reggimento \"Lancieri di Vittorio Emanuele II\" di stanza a Bologna, segnalandosi per le sue qualit\u00e0 di atleta, tanto da essere selezionato per partecipare ai Giochi olimpici di Berlino, nel 1936.\nIl 2 agosto di quell'anno, sul campo di Truppen\u00fcbungsplatz si classific\u00f2 al primo posto nella gara di equitazione della specialit\u00e0 pentathlon moderno, che gli valse il terzo posto assoluto e la medaglia di bronzo, divenendo cos\u00ec il primo italiano a salire sul podio in questa discliplina.\nTenente del 1\u00ba battaglione carri da combattimento durante la guerra di Spagna al comando della sua compagnia entr\u00f2 per primo a Mazale\u00f3n, Gandesa e Tortosa, venendo decorato con la Medaglia d'argento al valor militare. All'atto dell'entrata in guerra dell'Italia, il 10 giugno 1940, fu assegnato al 3\u00ba Reggimento \"Savoia Cavalleria\" inquadrato nella 3\u00aa Divisione celere \"Principe Amedeo Duca d'Aosta\", con cui combatte sul fronte francese e poi in Jugoslavia, nell'aprile 1941. Nel corso del 1940, tra le due campagne militari, divenne campione italiano di pentathlon moderno e vinse la Coppa Ceccarelli.\nPromosso capitano part\u00ec per il fronte russo come comandante del 4\u00ba squadrone del suo Reggimento, assegnato alla Corpo di Spedizione Italiano in Russia (CSIR). Nel maggio 1942 il suo reggimento, assieme ad altri reparti, fu assegnato al neocostituito Raggruppamento Truppe a Cavallo, posto alle dirette dipendenze del comando dell'8\u00aa Armata.\nCadde in combattimento il 24 agosto 1942, alla testa del suo squadrone - appiedato per l'occasione - nel corso dei combattimenti dell'epica carica di Isbuscenskij, ritenuta l'ultima carica di cavalleria di un esercito occidentale. Dopo la fine della guerra gli fu conferita la Medaglia d'oro al valor militare alla memoria.\nGli sono state intitolate una via a Roma, e una piazza a Civitanova Marche, lo stadio della scuola militare della Cecchignola di Roma, le Sezioni dell'Arma di Cavalleria di Gorizia e Civitanova Marche. Il circolo ippico di Trieste ha istituito un trofeo per cavalieri ed amazzoni, che porta in suo nome, mentre nel museo di Pinerolo \u00e8 custodita la sua Medaglia d'oro al valor militare, mentre la sciabola ed il cappello sono custoditi presso la sezione d'arma di Cavalleria di Voghera.\nNel 2017 il veterano della carica di Isbuscenskij Giancarlo Cioffi ha narrato i fatti accaduti nello scontro nel documentario \"la carica di Isbuscenskij\".\nPalmar\u00e8s.\nIn carriera ha conseguito i seguenti risultati:"}
{"id": "1191278", "revid": "287204", "url": "https://it.wikipedia.org/wiki?curid=1191278", "title": "Heroy (More og Romsdal)", "text": ""}
{"id": "1191279", "revid": "293377", "url": "https://it.wikipedia.org/wiki?curid=1191279", "title": "Scottish Division One 1967-1968", "text": "La Scottish Division One 1967-1968 \u00e8 stata la 71\u00aa edizione della massima serie del campionato scozzese di calcio, disputato tra il 9 settembre 1967 e il 30 aprile 1968 e concluso con la vittoria dei , al loro ventiteesimo titolo, il terzo consecutivo.\nCapocannoniere del torneo \u00e8 stato Robert Lennox (Celtic) con 32 reti.\nClassifica finale.\nLegenda:\nRegolamento:"}
{"id": "1191280", "revid": "16066", "url": "https://it.wikipedia.org/wiki?curid=1191280", "title": "Assorbivit\u00e0", "text": ""}
{"id": "1191282", "revid": "3535", "url": "https://it.wikipedia.org/wiki?curid=1191282", "title": "Imbrago", "text": ""}
{"id": "1191283", "revid": "287204", "url": "https://it.wikipedia.org/wiki?curid=1191283", "title": "Scottish Division One 1968-1969", "text": "La Scottish Division One 1968-1969 \u00e8 stata la 72\u00aa edizione della massima serie del campionato scozzese di calcio, disputato tra il 7 settembre 1968 e il 1\u00ba maggio 1969 e concluso con la vittoria del , al suo ventiquattresimo titolo, il quarto consecutivo.\nCapocannoniere del torneo \u00e8 stato Kenny Cameron () con 26 reti.\nClassifica finale.\nLegenda:\nRegolamento:"}
{"id": "1191284", "revid": "36426", "url": "https://it.wikipedia.org/wiki?curid=1191284", "title": "Torre del Lazzaretto", "text": "La torre del Lazzaretto si trova lungo la costa orientale dell'isola del Giglio, in una posizione a picco sul mare a nord della frazione di Giglio Porto.\nStoria.\nLa torre costiera fu fatta costruire da Cosimo I de' Medici nella seconda met\u00e0 del Cinquecento, su progetto dell'ingegnere militare Alessandro Pieroni, con lo scopo di proteggere ulteriormente la costa orientale dell'isola dalle continue incursioni dei predoni turchi. I lavori di completamento della struttura difensiva costiera si protrassero tuttavia per vari decenni, venendo ultimati soltanto nel 1624.\nNel corso del secolo successivo vi fu costruito anche il lazzaretto (struttura per fare stazionare in quarantena i viaggiatori provenienti da zone a rischio di epidemie) da cui l'attuale denominazione della struttura.\nTra la fine del Settecento e gli inizi dell'Ottocento furono gradualmente dismessi sia la torre di guardia che il lazzaretto. Divenuta di propriet\u00e0 demaniale dopo l'Unit\u00e0 d'Italia, la torre fu venduta a privati soltanto verso la fine dell'Ottocento.\nDurante il secolo scorso, la struttura originaria \u00e8 stata inclusa nell'area di un complesso privato.\nDescrizione.\nLa torre del Lazzaretto si presenta a sezione quadrangolare, con basamento a scarpa cordonato su cui trova appoggio la parte rialzata dell'edificio turriforme. La particolarit\u00e0 della struttura architettonica \u00e8 l'arrotondamento degli angoli che mettono in continuit\u00e0 le pareti dei lati contigui.\nLe strutture murarie esterne sono completamente intonacate, con alcune feritoie e finestre quadrangolari di dimensioni diverse che si aprono ad altezze diverse.\nLa parte alta, completamente rifatta, culmina con un tetto di copertura a quattro fornici, che ha sostituito l'originaria terrazza sommitale, delimitata da parapetti, dalla quale le sentinelle effettuavano gli avvistamenti ed emettevano segnali luminosi in caso di allarme."}
{"id": "1191285", "revid": "3535", "url": "https://it.wikipedia.org/wiki?curid=1191285", "title": "Imbracatura", "text": ""}
{"id": "1191286", "revid": "116089406", "url": "https://it.wikipedia.org/wiki?curid=1191286", "title": "Nicola Matteucci", "text": "Biografia.\nFormazione e attivit\u00e0 accademica.\nDurante gli anni scolastici 1943-44 e 1944-45 le scuole rimangono chiuse per buona parte del tempo. Per il giovane Matteucci la guerra diventa l'occasione per studi autonomi e fortemente motivati. Non \u00e8 attratto n\u00e9 dal marxismo n\u00e9 dal nazionalsocialismo, ma si sente animato da autentiche passioni liberali. Comincia cos\u00ec la lettura delle principali opere del pensiero liberale, che pu\u00f2 trovare nella fornita libreria di famiglia, o anche grazie al prestito di amici.\nAll'indomani della fine della guerra, nel maggio 1945, il padre Lionello Matteucci viene assassinato, a dire del figlio Nicola, da un partigiano di Massa Lombarda vicino al PCI, senz'altra ragione che l'odio di classe. Il suo corpo non verr\u00e0 mai ritrovato. Il tragico episodio, di cui Matteucci non parler\u00e0 mai in pubblico, costitu\u00ec senza dubbio uno spartiacque nella sua vita.\nSi laurea all'Universit\u00e0 di Bologna in giurisprudenza nel 1948 con una tesi su \"Il diritto nella Filosofia dello spirito di Benedetto Croce\" e nel 1950 in filosofia con una tesi su \"Antonio Gramsci e la Filosofia della prassi\".\nAllievo e collaboratore di Felice Battaglia, dopo la laurea frequenta come borsista l'Istituto italiano per gli studi storici di Napoli, fondato da Benedetto Croce e diretto dallo storico Federico Chabod.\nInizia la carriera accademica nel 1950 come docente di Filosofia del diritto. Dopo un breve periodo a Ferrara, nel 1966 \u00e8 nominato professore ordinario in Storia delle dottrine politiche a Bologna. Dopo il 1974 decide di passare dalla Facolt\u00e0 di Scienze Politiche a quella di Lettere, nella cattedra di Filosofia morale. \nDal giugno 1966 al novembre 1969 \u00e8 stato presidente dell'Istituto Carlo Cattaneo; poi \u00e8 stato presidente dell'Associazione di cultura e politica \u201cIl Mulino\u201d per due mandati: dal gennaio all'ottobre 1969 e dal settembre 1980 all'ottobre 1983.\nIl pensiero.\nDurante gli anni della formazione, Matteucci affianca i saggi sui maestri liberali con gli studi su Gramsci, poi sul giornalista ginevrino Mallet du Pan e su Machiavelli.\nSe la formazione crociana lo ha reso aperto mentalmente, il mondo universitario bolognese rende Matteucci attento alla precisione scientifica; sicch\u00e9 dialogare con persone di idee diverse gli sar\u00e0 sempre connaturale: la collaborazione con Norberto Bobbio, per esempio, \u00e8 stata una di quelle pi\u00f9 durature ed efficaci. In politica le loro opinioni divergevano notevolmente: secondo Matteucci la costituzione \u00e8 il quadro entro cui si rende possibile lo sviluppo delle libert\u00e0 individuali; Bobbio invece era un fautore del positivismo giuridico, di quella corrente gius-filosofica per cui l'unico diritto esistente \u00e8 quello posto in essere da autorit\u00e0 legittimate a creare norme vincolanti secondo procedure predeterminate.\nCon Matteucci il liberalismo italiano evolve dal pensiero di Benedetto Croce, ormai inadeguato ai nuovi assetti mondiali postbellici, al liberalismo di matrice anglosassone, che oggi rappresenta il filone dominante nel pensiero politico liberale. Matteucci si interessa molto alla cultura americana, in quanto distante e contrapposta sia al pensiero marxista-comunista che a quello corporativista della destra. Il suo interesse verso il pensiero anglosassone nasce inoltre dal fatto che, storicamente, il costituzionalismo liberale ha preso forma proprio con la Costituzione americana del 1787 e la successiva Dichiarazione dei diritti (\"Bill of Rights\").\nNon si deve dimenticare che tra i classici che pi\u00f9 contribuiscono alla formazione del suo pensiero, un ruolo decisivo spetta ad Alexis de Tocqueville, di cui lo stesso Matteucci cura la traduzione in italiano delle opere. L'autore de \"La democrazia in America\" ha aiutato Matteucci ad approfondire le proprie riflessioni sulle istituzioni, e soprattutto l'ha portato a delineare la sua visione anglosassone del liberalismo, attenta al rapporto del tutto speciale che religione e libert\u00e0 coltivano negli Stati Uniti. Tra i suoi autori preferiti compaiono anche Hannah Arendt, Carl Schmitt e Friedrich von Hayek.\nAccademicamente Matteucci fu sempre un laico, ma la sua cultura politica non fu mai nutrita di anticlericalismo o avversione per la Chiesa.\nAttivit\u00e0 editoriale.\nNel 1951, con alcuni amici conosciuti al liceo, Matteucci d\u00e0 vita alla rivista Il Mulino. Tre anni dopo, nel 1954, viene fondata la casa editrice omonima. Dirige la rivista per tre mandati: nei periodi 1959-60, 1970-73 ed infine tra il 1984 ed il 1990. \u00c8 stato sempre membro del consiglio editoriale della casa editrice.\nMatteucci ha coinvolto attorno al Mulino molti intellettuali del suo tempo, tra cui Angelo Panebianco, Lorenzo Ornaghi, Carlo Galli, Alessandro Dal Lago, Angelo Petroni, Carlo Rossetti ed Edmondo Berselli.\nMatteucci ha fondato altre due riviste scientifiche: nel 1968 \u00abIl pensiero politico\u00bb; nel 1987 la rivista \u00abFilosofia politica\u00bb, di cui \u00e8 stato anche direttore.\nAttivit\u00e0 pubblicistica.\nIl libro che segna il distacco di Matteucci dal crocianesimo, e probabilmente il suo libro maggiore, \u00e8 \"Il liberalismo in un mondo in trasformazione\", pubblicato nel 1972. Sfidando il marxismo allora dominante \u2013 specie nella sua versione \u201cfrancofortese\u201d \u2013 Matteucci si appoggia inizialmente al pensiero idealistico di stampo crociano, per poi distaccarsene adottando una prospettiva empirica.\nDopo alcuni anni di collaborazione con \"Il Resto del Carlino\", il giornale della sua citt\u00e0, nel 1974 Matteucci viene chiamato da Indro Montanelli alla fondazione del suo nuovo quotidiano, \"Il Giornale\". Comincia una feconda collaborazione che proseguir\u00e0 anche dopo il 1994, quando Montanelli stesso lascia per dare vita a \"La Voce\".\nNel 1976 esce il celebre \"Dizionario di politica\", codiretto da Matteucci, Gianfranco Pasquino e Norberto Bobbio. Verr\u00e0 pi\u00f9 volte riedito e ristampato per diventare un \"classico\" della pubblicistica in Scienze politiche.\nImpegno politico.\n\u00c8 sempre stato marginale per Matteucci che, dopo gli infruttuosi tentativi di organizzare la giovent\u00f9 liberale a Bologna, ha sempre privilegiato \u201cIl Mulino\u201d come sede per il dialogo con i cattolici e i socialisti democratici. L'elenco delle sue partecipazioni attive alla politica \u00e8 breve:"}
{"id": "1191287", "revid": "838137", "url": "https://it.wikipedia.org/wiki?curid=1191287", "title": "Her\u00f8y", "text": "Her\u00f8y pu\u00f2 riferirsi a:"}
{"id": "1191290", "revid": "174925", "url": "https://it.wikipedia.org/wiki?curid=1191290", "title": "Faentino", "text": ""}
{"id": "1191295", "revid": "2208340", "url": "https://it.wikipedia.org/wiki?curid=1191295", "title": "T\u014d-ji", "text": "Il \u00e8 un tempio buddhista giapponese della corrente Shingon situato a Minami-ku, Ky\u014dto (antica Heian). Alcuni edifici del tempio si devono al progetto di K\u016bkai cos\u00ec come alcune delle sculture buddhiste ivi conservate.\nNon \u00e8 costruito in maniera simmetrica. La sala principale (k\u014dd\u014d) contiene 21 statue disposte in modo da creare un ma\u1e47\u1e0dala scultoreo.\nLa pagoda a cinque piani.\nLa pagoda a cinque ordini del tempio, tesoro nazionale del periodo Edo, \u00e8 cos\u00ec famosa che concentra tutto il Giappone in Kyoto e nel Toji. Con i suoi 55 metri \u00e8 la struttura in legno e la pagoda pi\u00f9 alta del Giappone e uno dei simboli di Kyoto. Fu costruita da Kobo-daishi nell'826 d.C. e bruci\u00f2 ben 4 volte prima di essere abbattuta da un fulmine. La presente pagoda fu costruita dal terzo Sh\u014dgun Tokugawa Iemitsu nel 1644. Dentro vi sono le immagini di 4 Buddha e dei loro seguaci, i grandi otto Bosatsu."}
{"id": "1191297", "revid": "1573940", "url": "https://it.wikipedia.org/wiki?curid=1191297", "title": "Colobinae", "text": "Le Colobinae o scimmie mangiafoglie sono una sottofamiglia della famiglia delle scimmie del Vecchio Mondo che comprende 61 specie suddivise in 11 generi, che comprendono il guereza, la nasica e i langur grigi. Alcune classificazioni dividono le scimmie colobine in due trib\u00f9, mentre altre le dividono in tre gruppi. Entrambe le classificazioni mettono i tre generi africani \"Colobus\", \"Piliocolobus\" e \"Procolobus\" in un unico gruppo; questi generi sono distinti in quanto hanno i pollici mozzi (dal greco \u03ba\u03bf\u03bb\u03bf\u03b2\u03cc\u03c2kolob\u00f3s = \"mozzato\"). I vari generi asiatici sono collocati in uno o due gruppi. L'analisi del DNA mitocondriale conferma che le specie asiatiche formano due gruppi distinti, uno dei langur e l'altro delle specie \"dal naso strano\", ma sono incoerenti per quanto riguarda le relazioni degli entelli grigi; alcuni studi suggeriscono che gli entelli grigi non siano strettamente imparentati con nessuno di questi gruppi, mentre altri li collocano saldamente all'interno del gruppo dei langur.\nCaratteristiche.\nLe colobine sono primati di medie dimensioni dotate di lunghe code (tranne il langur dalla coda di maiale) e una gran variazione di colore della pelliccia. La colorazione di quasi tutti i giovani differisce notevolmente da quella degli adulti.\nLa maggior parte delle specie sono arboree, sebbene alcune conducano una vita perlopi\u00f9 terrestre. Si possono trovano in molti habitat diversi di diverse zone climatiche (foreste pluviali, mangrovie, foreste di montagna e savane), tranne che nei deserti e in altre aree aride. Vivono in gruppi familiari che possono arrivare a contare decine di individui, ma la struttura del gruppo varia da specie a specie.\nLe colobine sono folivore, anche se la loro dieta pu\u00f2 comprendere anche fiori, frutti e occasionalmente insetti e piccoli vertebrati. Per favorire la digestione, in particolare delle foglie difficili da digerire, hanno stomaci complessi e dotati di pi\u00f9 camere, che li rendono gli unici primati con fermentazione dell'intestino crasso. Per fare ci\u00f2 utilizzano dei batteri per disintossicare i composti vegetali prima che raggiungano l'intestino, dove vengono assorbite le tossine. La fermentazione \u00e8 anche associata a una maggiore estrazione di proteine e ad un'efficiente digestione delle fibre; \u00e8 la forma dominante di digestione in diversi taxa erbivori, tra cui la maggior parte degli Artiodattili (ad esempio cervi, bovini, antilopi), bradipi e canguri. Al contrario, le scimmie urlatrici del Nuovo Mondo si affidano alla fermentazione dell'intestino posteriore, che si verifica pi\u00f9 in basso nel colon o nel cieco, proprio come nei cavalli e negli elefanti. A differenza dell'altra sottofamiglia di scimmie del Vecchio Mondo, i Cercopithecinae, non possiedono tasche guanciali.\nLa gestazione dura in media dai 6 ai 7 mesi. I giovani vengono svezzati a circa un anno e raggiungono la maturit\u00e0 sessuale dai 3 ai 6 anni. La loro aspettativa di vita \u00e8 di circa 20 anni.\nTassonomia.\nColobinae \u00e8 divisa in due trib\u00f9, Colobina che comprende i generi africani, e Presbytina che comprende i generi asiatici. Sulla base dei reperti fossili, le trib\u00f9 si sono divise tra i 10 e i 13 milioni di anni fa. La trib\u00f9 Colobina comprende tre generi, i colobi bianco-nero, i colobi rossi e colobi olivastri, tutti presenti in Africa. I Presbytina asiatici comprende sette generi divisi in due cladi, il gruppo \"dal naso strano\" e il gruppo dei langur."}
{"id": "1191300", "revid": "4175", "url": "https://it.wikipedia.org/wiki?curid=1191300", "title": "Coppa FIRA 1980-1981", "text": "La Coppa FIRA 1980-81 (), anche Coppa Europa 1980-81, fu il 21\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nIl trofeo fu vinto per la quarta volta dalla che si impose a punteggio pieno, guadagnando il titolo con una gara d'anticipo; a retrocedere in seconda divisione furono e .\nA salire in prima divisione fu la sola , secondo il progetto della FIRA di abbassare le squadre partecipanti da 6 a 5.\nTra le due divisioni inferiori vi fu l'avvicendamento tra il , promosso dalla terza, e la , altres\u00ec ultima della seconda categoria di merito."}
{"id": "1191301", "revid": "770634", "url": "https://it.wikipedia.org/wiki?curid=1191301", "title": "Antonio Carboni", "text": "Antonio Carboni \u00e8 un piccolo centro argentino nel partido di Lobos, provincia di Buenos Aires. All'ultimo censimento, risultavano 310 abitanti, aumentati del 4,7% rispetto al censimento del 1991. "}
{"id": "1191302", "revid": "11626", "url": "https://it.wikipedia.org/wiki?curid=1191302", "title": "Disuguaglianza di Fr\u00e9chet-Cram\u00e9r-Rao", "text": ""}
{"id": "1191307", "revid": "599013", "url": "https://it.wikipedia.org/wiki?curid=1191307", "title": "Brian McBride", "text": "Carriera.\nClub.\nMcBride milita nella squadra della Buffalo Grove High School, per la quale segna 80 reti in quattro anni, vincendo nel 1988 il campionato scolastico dell'Illinois. Nei quattro anni alla Saint Louis University, McBride segna 72 goal in 89 partite. Inoltre, nel 1993, ottiene anche la laurea.\nLa prima squadra in cui milita McBride sono i Milwaukee Rampage. Con questo club, nel 1994, segna 17 reti in 18 partite. Queste prestazioni convincono il , squadra della Seconda Divisione tedesca, a ingaggiare McBride. In Germania il calciatore statunitense segna 2 reti e al termine della stagione decide di tornare negli Stati Uniti, dove di l\u00ec a poco verr\u00e0 fondata la Major League Soccer.\nNel 1996 viene inaugurata la Major League Soccer (MLS). McBride vi prende parte con la maglia dei Columbus Crew, nei quali disputer\u00e0 8 campionati, totalizzando 62 goal e 45 assist in 161 gare. Nel 2005, McBride viene nominato come uno dei migliori undici giocatori di sempre della MLS. Durante la sua carriera coi Columbus Crew, McBride trascorre due brevi periodi in prestito in Inghilterra, prima nel Preston North End e poi nell'Everton. Entrambi i club, soddisfatti dalle prestazioni dell'attaccante statunitense, tentano di acquistare McBride, ma la Major League Soccer respinge le offerte, non ritenendole all'altezza del valore del giocatore.\nNel 2004, la Major League Soccer accetta di vendere McBride al club inglese del per 1,5 milioni di dollari. McBride segna il suo primo goal in Premiership proprio nella gara d'esordio contro il Tottenham e dall'agosto 2007 McBride diventa anche il capitano del club londinese.\nIl 28 maggio 2008 viene poi annunciato dal Fulham e dallo stesso giocatore la fine della sua esperienza con la maglia dei \"cottagers\" ed il suo ritorno negli Stati Uniti. Nel 2012 gioca per un brevissimo periodo al Wembley.\nNazionale.\nUno dei pi\u00f9 grandi calciatori statunitensi non poteva non essere uno dei simboli della Nazionale a stelle e strisce. \u00c8 infatti il quinto cannoniere di tutti i tempi in nazionale e ha partecipato ai Mondiali francesi del 1998, ai Mondiali nippo-coreani del 2002 e ai Mondiali tedeschi del 2006, sempre da protagonista.\nLa sua prima apparizione con la nazionale maggiore risale al 25 marzo 1993, nella sconfitta per 4-1 contro l'Honduras. Il primo goal \u00e8 invece datato 3 novembre 1996, nella vittoria per 2-1 sul Guatemala. In Italia \u00e8 ricordato soprattutto per essere stato colpito da De Rossi con una violenta gomitata durante l'incontro Italia-USA nel corso dei Mondiali di calcio 2006, gesto per il quale il giocatore italiano fu espulso e squalificato per quattro giornate. McBride, al termine del Mondiale in Germania, ha annunciato il suo addio alla nazionale.\nNel 2008 venne chiamato per un'ultima volta dal ct Piotr Nowak per rappresentare la Nazionale olimpica di calcio degli Stati Uniti d'America per i Giochi Olimpici di Pechino. Nonostante la prima vittoria contro il Giappone per 1-0 (gol di Stuart Holden), gli U.S.A. escono al primo turno prima con un 2-2 contro l'Olanda (gol di Sacha Kljestan e Jozy Altidore) e poi la sconfitta 2-1 contro la Nigeria (gol su rigore di Sacha Kljestan)."}
{"id": "1191309", "revid": "125487055", "url": "https://it.wikipedia.org/wiki?curid=1191309", "title": "Peter Mayhew", "text": "\u00c8 noto per aver interpretato il personaggio di Chewbecca nella saga di \"Guerre stellari\", per il quale ha vinto il \"premio alla carriera\" agli MTV Movie Awards del 1997. Era alto 2,21\u00a0m: l'altezza abnorme era dovuta alla sindrome di Marfan.\nCarriera.\nChewbecca.\nMentre era impegnato nella ricerca del cast per il primo film di \"Guerre stellari\", George Lucas si rese conto di aver bisogno di un attore molto alto per il personaggio del peloso alieno Chewbecca. Inizialmente pens\u00f2 di far interpretare il ruolo al bodybuilder David Prowse, che per\u00f2 scelse di interpretare Dart Fener. Ci\u00f2 port\u00f2 Lucas a scovare Mayhew, il quale raccont\u00f2 a posteriori che per ottenere la parte gli bast\u00f2 stare in piedi davanti a Lucas. Era alto 2,18 metri.\nQuando fu scritturato per il ruolo, Mayhew studi\u00f2 i movimenti di molti animali in uno zoo per cercare di dare un autentico senso del movimento a Chewbecca. La sua interpretazione fu talmente degna di nota ed apprezzata che, quando Mayhew si ammal\u00f2 durante le riprese de \"L'impero colpisce ancora\" e dovette essere rimpiazzato da un altro attore, il sostituto non fu in grado di replicare la mimica e le movenze di Mayhew e le scene dovettero essere rigirate quando lui si ristabil\u00ec. Mayhew non forn\u00ec la voce a Chewbecca; sebbene recitasse le battute del copione, la voce del personaggio, un unico lamentoso barrito, fu aggiunta in post-produzione dal tecnico del suono Ben Burtt, e mixata insieme a versi di svariati animali.\nMayhew interpret\u00f2 il ruolo di Chewbecca in diversi film della serie di \"Star Wars\": la trilogia originale (\"Guerre stellari\", \"L'Impero colpisce ancora\" e \"Il ritorno dello Jedi\"), il terzo capitolo prequel ' e il primo capitolo della trilogia sequel, iniziata con '. In ', secondo capitolo della trilogia, a causa dell'aggravamento delle sue condizioni di salute Mayhew non vest\u00ec i panni di Chewbecca, ma venne comunque inserito nei crediti come \"Consulente\". Joonas Suotamo, che gi\u00e0 si era diviso il ruolo di Chewbecca con Mayhew per ', prese definitivamente il suo posto nel costume dello Wookiee.. Mayhew recit\u00f2 nel ruolo anche in occasione dello speciale televisivo del 1978 \"The Star Wars Holiday Special\" e in un cameo al \"Muppet Show\", senza contare le numerose partecipazioni ad eventi di beneficenza e convention. \n\u00c8 morto il 30 aprile 2019 a 74 anni nella sua casa in Texas per un attacco cardiaco."}
{"id": "1191311", "revid": "287204", "url": "https://it.wikipedia.org/wiki?curid=1191311", "title": "Midsund", "text": "Midsund \u00e8 un ex comune norvegese della contea di M\u00f8re og Romsdal. Dal 1\u00ba gennaio 2020 fa parte del comune di Molde."}
{"id": "1191313", "revid": "547034", "url": "https://it.wikipedia.org/wiki?curid=1191313", "title": "Ulrico di Augusta", "text": "Biografia.\nDopo essere stato fino al 908 nell'abbazia di San Gallo, grazie all'influenza dello zio duca di Svevia Burcardo II, nel 923 fu eletto vescovo della diocesi di Augusta da Enrico I di Sassonia.\nMiglior\u00f2 la condizione del clero e rafforz\u00f2 l'osservanza delle leggi della chiesa; allo fece inoltre costruire numerose chiese e comp\u00ec varie visite pastorali.\nAll'epoca delle invasioni magiare nei territori di Baviera e Svevia, Ulrico fece fortificare la citt\u00e0 tedesca ed in seguito fece ricostruire le chiese distrutte negli scontri.\nNel 954 fu tra gli artefici della pace intercorsa tra Liudolfo di Svevia ed il padre di questi, Ottone I, che gli concesse di battere moneta; Ulrico partecip\u00f2 anche a quattro sinodi: a Ingelheim nel 948 e nel 972, ad Augusta nel 952 e a Roma nel 972.\nCulto.\nSant'Ulrico fu il primo santo ad essere stato canonizzato da un papa (per la cronaca da papa Giovanni XV), durante un sinodo romano tenutosi in Laterano il 31 gennaio 993, evento ratificato ai vescovi francesi e tedeschi con una bolla datata 3 febbraio.\nCulto in Italia.\nIl santo \u00e8 particolarmente venerato ad Ivrea e a Lavis, che al tempo di Ulrico apparteneva all'imperatore del Sacro Romano Impero: il torrente Avisio segnava proprio il confine con tale e impero e, fino al XVI secolo, fu anche un confine linguistico. Secondo una leggenda, Ulrico mor\u00ec a Lavis e il suo cadavere venne sviscerato e imbalsamato per essere poi trasportato ad Augusta in Baviera, ove la storiografia vuole sia veramente morto. Del resto, gi\u00e0 alla fine del X secolo, a Lavis sorse una cappella con lo scopo di custodire le reliquie del santo; anche l'antica cappella del castello di Sigmundskron presso Bolzano \u00e8 dedicata al santo.\nAttualmente la chiesa di Sant'Ulrico di Lavis \u00e8 tra i migliori esempi del barocco in Trentino: ricostruita verso la met\u00e0 del XVIII secolo inglobando l'antica cappella de X secolo, la grande e luminosa aula ospita stupendi affreschi del pittore veronese Bartolomeo Zeni e del figlio Domenico. Nel presbiterio, oltre a \"Sant'Udalrico in gloria\", si pu\u00f2 ammirare il \"Miracolo del pesce\" che il vescovo Ulrico comp\u00ec a Costanza.\nIl santo \u00e8 patrono della chiesa parrocchiale di Ortisei che, non a caso, in tedesco \u00e8 denominata \"St. Ulrich\".\nVita di San Ulrico.\nBassorilievi di Ludwig Moroder-Lenert sulla vita di san Ulrico nella chiesa parrocchiale di Ortisei"}
{"id": "1191319", "revid": "729019", "url": "https://it.wikipedia.org/wiki?curid=1191319", "title": "Venera 15 e 16", "text": "Venera 15 e 16 (in russo: \u0412\u0435\u043d\u0435\u0440\u0430-15 e \u0412\u0435\u043d\u0435\u0440\u0430-16) erano due sonde gemelle inviate su Venere dall'Unione Sovietica e basate su modifiche degli orbiter delle precedenti missioni Venera 9-14.\nLe due sonde vennero disegnate per orbitare attorno a Venere e mappare l'emisfero nord del pianeta fino ai 30\u00b0 N di latitudine (approssimativamente il 25% della superficie di Venere) con una risoluzione di e furono le prime sonde ad utilizzare un radar ad apertura sintetica per raccogliere delle immagini di un altro pianeta.\nLe sonde.\nCiascuna sonda consisteva in un cilindro lungo e avente un diametro di 0,6\u00a0m che terminava con un'antenna parabolica alta 1,4\u00a0m (utilizzata per il radar ad apertura sintetica) e un'antenna parabolica di 1\u00a0m di diametro utilizzata per l'altimetro radar. L'antenna del radar era disposta con un'angolazione di 10\u00b0 dall'asse della sonda e illuminava ogni 0,3\u00a0secondi un punto della superficie con un fascio di microonde per un tempo di 3,9\u00a0millisecondi. Sull'estremit\u00e0 inferiore del cilindro si trovavano le unit\u00e0 di propulsione e il serbatoio del carburante. Ai lati c'erano due pannelli solari quadrati e sul fianco della sonda c'era un'antenna per le comunicazioni da 2,6\u00a0m che trasmetteva a una velocit\u00e0 di . Le sonde avevano un peso di (senza carburante).\nAltri strumenti presenti erano uno spettrometro infrarosso (rilevatosi danneggiato nella Venera 16), sensori per i raggi cosmici e sensori per il plasma.\nLa missione.\nLa Venera 15 venne lanciata il 2 giugno 1983 alle 2:38:39 UTC e raggiunse Venere il 10 ottobre 1983, mentre la Venera 16 venne lanciata il 7 giugno 1983 alle 2:32:00 UTC e raggiunse Venere il 14 ottobre 1983.\nLe sonde si inserirono in orbite polari ellittiche, sfasate di circa 4\u00b0 l'una dall'altra, con un'altezza minima di sopra i 62\u00b0 N di latitudine e un periodo di 24 ore. Poich\u00e9 Venere ruota su se stesso di 1,48\u00b0 ogni 24 ore, le sonde riuscirono a fotografare l'emisfero nord in un tempo di 8 mesi (da novembre a luglio). Mentre Venere si trovava fuori contatto radio poich\u00e9 era situato dietro il Sole (rispetto alla Terra) una porzione di superficie non venne mappata. In seguito il piano orbitale della Venera 16 venne modificato di 20\u00b0 per poter mappare la sezione mancante.\nAd ogni orbita si ricavava un'immagine radar che ricopriva una striscia della superficie larga 120\u00a0km e lunga 7500\u00a0km. L'immagine veniva immagazzinata nella memoria di bordo (2 registratori a nastro) fino al suo completamento e solo dopo veniva inviata a Terra, dove veniva in seguito elaborata. Le immagini ottenute vennero poi unite in un singolo mosaico.\nL'altimetro radar venne invece puntato direttamente verso la superficie sottostante la sonda e produsse una mappa dell'altitudine con un'accuratezza di 50\u00a0m.\nLa maggiore scoperta delle due sonde fu l'esistenza delle corone, cupole tettoniche collassate su vaste camere magmatiche che si presentano come larghi cerchi o anelli concentrici ovali, che erano stati erroneamente identificati come crateri da impatto riempiti di lava nelle immagini ottenute in precedenza.\nNell'area mappata si contarono 150 crateri da impatto e questo permise di stabilire che la crosta di Venere ha un'et\u00e0 di soli 750\u00a0\u00b1\u00a0250 milioni di anni."}
{"id": "1191333", "revid": "287204", "url": "https://it.wikipedia.org/wiki?curid=1191333", "title": "Contea di Catoosa", "text": "La contea di Catoosa (in inglese Catoosa County ) \u00e8 una contea dello Stato della Georgia, negli Stati Uniti. La sua fondazione risale al 3 dicembre 1853 ed il capoluogo di contea \u00e8 Ringgold.\nGeografia fisica.\nLa contea ha un'area totale di 421 km\u00b2, dei quali 420 km\u00b2 sono formati da terra e 1 km\u00b2 (corrispondente allo 0,27% dell'area totale) \u00e8 formato da acqua.\nLe citt\u00e0 principali, oltre alla capitale Ringgold, sono Fort Oglethorpe, Indian Springs e Lakeview.\nStrade principali.\nLe strade principali sono l'Interstate 75, le Autostrade USA 27 e 41 e le Georgia State Route (Strade statali della Georgia) 2 e 3.\nSociet\u00e0.\nEvoluzione demografica.\nLa popolazione al censimento del 2000 era di 53 282 abitanti. La densit\u00e0 di popolazione \u00e8 di 127 ab/km\u00b2. La composizione etnica comprende per il 96,3% bianchi, per l'1,26% neri o afroamericani, per lo 0,31% nativi americani, per lo 0,020% provenienti dalle isole del Pacifico, per lo 0,71% asiatici, per lo 0,39% persone di altre razze, per lo 0,93% persone di due o pi\u00f9 razze e per l'1,17% ispanici e latini."}
{"id": "1191334", "revid": "131358", "url": "https://it.wikipedia.org/wiki?curid=1191334", "title": "Cercle Brugge", "text": ""}
{"id": "1191337", "revid": "131358", "url": "https://it.wikipedia.org/wiki?curid=1191337", "title": "Cercle Brugge KSV", "text": ""}
{"id": "1191338", "revid": "1812835", "url": "https://it.wikipedia.org/wiki?curid=1191338", "title": "Antonietta Stella", "text": "Biografia.\nCompie gli studi con il maestro Aldo Zeetti a Perugia. Nel 1950, a soli 20 anni, vince il concorso del Teatro lirico sperimentale \"Adriano Belli\" di Spoleto, dove debutta con \"Il trovatore\". Nel 1951 \u00e8 gi\u00e0 al Teatro dell'Opera di Roma, a fianco di Mario Del Monaco, ne \"La forza del destino\", che la lancia definitivamente nello \"star system\".\n\u00c8 il maestro Tullio Serafin, suo grande estimatore, che la esorta, soprattutto nei primi anni di carriera, ad affrontare le grandi eroine verdiane. Dopo un felice \"Aroldo\" nella stagione 1952-53 al Maggio Musicale Fiorentino, si propone in \"Aida\", \"Luisa Miller\", \"I vespri siciliani\", \"Un ballo in maschera\", \"La traviata\", \"Don Carlo\", \"Otello\".\nDel 1954 \u00e8 l'esordio alla Scala come Desdemona e del 1955 gli importanti debutti alla Royal Opera House di Londra, alla Staatsoper di Vienna e negli Stati Uniti alla Lyric Opera di Chicago. Nel 1956 debutta con \"Aida\" al Metropolitan di New York (accanto a Carlo Bergonzi, pure debuttante al Met), dove apparir\u00e0 regolarmente fino al 1960. Continuano inoltre le apparizioni alla Scala, in particolare in alcune serate inaugurali: \"Aida\" nel 1956, \"La battaglia di Legnano\" nel 1961, \"Il trovatore\" nel 1962.\nArtista dotata di notevole eclettismo, sonda ben presto altri autori fra i pi\u00f9 diversi, interpretando Elsa in \"Lohengrin\", Elisabetta in \"Tannh\u00e4user\", Donna Anna in \"Don Giovanni\", \"Linda di Chamounix\", \"Norma\", \"La fiamma\". Spazia inoltre nel campo dell'opera verista con \"Cavalleria rusticana\", \"Andrea Ch\u00e9nier\", \"Fedora\", ma soprattutto nell'universo pucciniano con \"Manon Lescaut\", \"Tosca\", \"La boh\u00e8me\", \"La fanciulla del West\", \"Suor Angelica\", \"Madama Butterfly\". Proprio nel ruolo di Cio-Cio-San si esibisce nel marzo del 1958 al teatro Metropolitan, con la direzione di Dimitri Mitropoulos e una regia molto accurata proveniente dal teatro giapponese Kabuki, riscuotendo un successo fa il giro del mondo ed \u00e8 testimionato da una registrazione live. Sul finire degli anni 1960 si nota una lieve flessione nella carriera dovuta a un'intensissima attivit\u00e0, ma fino al 1974, anno del ritiro, la parabola artistica continua ancora senza tregua.\nAntonietta Stella \u00e8 stata interprete di primo piano della seconda met\u00e0 del Novecento nel repertorio dell'opera italiana, caratterizzandosi come soprano lirico-spinto, dotato di notevole agilit\u00e0 ed estensione, e immediatamente riconoscibile per il particolare e suggestivo timbro."}
{"id": "1191341", "revid": "131358", "url": "https://it.wikipedia.org/wiki?curid=1191341", "title": "Cercle Bruges", "text": ""}
{"id": "1191350", "revid": "33689", "url": "https://it.wikipedia.org/wiki?curid=1191350", "title": "Anastasia (figlia di Costanzo Cloro)", "text": "Biografia.\nAnastasia spos\u00f2 Bassiano, un matrimonio con scopi dinastici, visto che Costantino elev\u00f2 nel 314 Bassiano al rango di cesare per l'Italia. L'imperatore della parte occidentale dell'impero invi\u00f2 al suo collega orientale, Licinio, Flavio Costanzo, allo scopo di ottenere il riconoscimento della nomina del cognato.\nLicinio riusc\u00ec a convincere Bassiano a ribellarsi contro Costantino, consigliato dal proprio fratello Senecio, stretto collaboratore di Licinio stesso; Costantino venne a sapere del complotto e mise a morte Bassiano. Quando per\u00f2 chiese a Licinio di consegnargli Senecio, ricevutone un rifiuto, mise fine alla pace e attacc\u00f2 il collega.\nA Costantinopoli, nella nona regione, c'era un complesso termale a lei intitolato."}
{"id": "1191352", "revid": "125262237", "url": "https://it.wikipedia.org/wiki?curid=1191352", "title": "Jeremy", "text": "Jeremy \u00e8 un singolo dei Pearl Jam; il brano \u00e8 contenuto anche nel loro album di debutto \"Ten\". Il brano ricevette la nomination ai Grammy come Best Rock Song e Best Hard Rock Performance nel 1993. Lo stesso anno, il video di \"Jeremy\" ricevette quattro premi agli MTV Video Music Awards, tra i quali \"Best Video of the Year\". La canzone fu inclusa nella tracklist di \"\".\nIl brano.\nA livello musicale, la canzone \u00e8 caratterizzata da un uso prominente del basso Hamer a 12 corde di Jeff Ament. \u00c8 proprio il bassista ad aprire il brano, eseguendo il riff principale che accompagner\u00e0 tutte le strofe. Ad Ament \u00e8 anche affidata la chiusura del brano, questa volta tramite la tecnica dell'arpeggio. \nSignificato del testo.\nLa canzone fu ispirata da un articolo di giornale che trattava di un sedicenne chiamato Jeremy Wade Delle di Richardson, Texas che si spar\u00f2 sotto gli occhi della sua classe la mattina dell'8 gennaio 1991 alle 9:45 circa. Delle venne descritto dai compagni di scuola come \"veramente calmo\" e conosciuto per \"fingersi triste\". Dopo essere venuto a lezione in ritardo quella mattina, a Delle fu chiesto di recarsi in segreteria per avere un permesso. Lasci\u00f2 la classe e ritorn\u00f2 con un revolver .357 Magnum. Delle cammin\u00f2 di fronte alla classe e disse: \"Professoressa, ecco ci\u00f2 per cui sono realmente venuto\". Si mise la canna dell'arma da fuoco in bocca e premette il grilletto prima che la sua insegnante o i compagni di classe potessero reagire. Una ragazza chiamata Lisa Moore, la quale conosceva Jeremy grazie al programma scolastico di sospensione, dichiar\u00f2: \"Lui ed io ci passavamo spesso bigliettini in cui lui parlava della sua vita e cose cos\u00ec. Firmava tutti i suoi bigliettini con \"Write Back\" (\"Rispondi\"), ma luned\u00ec scrisse \"Later days\" (\"Arrivederci\"). Non sapevo cosa volesse dire. Ma non avrei immaginato che sarebbe successa una cosa simile.\".\nOnline esistono diversi siti e blog dedicati a Jeremy, il cui scopo \u00e8 quello di raccontare la sua storia e che persona fosse. Diverse persone che lo conoscevano davvero hanno dato il loro contributo durante gli anni, permettendo di poter distinguere tra il vero Jeremy e il suo alter ego della canzone.\nQuando furono chieste ad Eddie Vedder notizie su questa canzone, egli dichiar\u00f2:\nEddie Vedder chiarisce ulteriormente la genesi del brano in un'intervista del 1991:\nVideo musicale.\nIl video originale.\nNel luglio del 1991, Vedder conobbe il fotografo Chris Cuffaro. Andarono d'accordo immediatamente ed Eddie sugger\u00ec all'amico di filmare un video per la band. Sulle insistenze del frontman, la Epic diede il permesso a Cuffaro di usare qualche canzone di \"Ten\". Scelse Jeremy, la cui uscita come singolo non era programmata. La Epic rifiut\u00f2 di finanziare Chris, costringendolo a finanziarsi da solo.\nCuffaro guadagn\u00f2 soldi con un prestito e vendendo tutta la sua attrezzatura e met\u00e0 della sua collezione di chitarre. Prima riprese numerose scene di un giovane attore, Eric Schubert, che recitava la parte di Jeremy. Chris e il suo team impiegarono un giorno per filmare Eric; le scene con i Pearl Jam furono filmate in un magazzino sulla Pico Boulevard di Los Angeles il 4 ottobre 1991. Una piattaforma girevole fu posta al centro del set e su questa la band suon\u00f2, mentre girava in tondo. Vedder indossa una fascia nera attorno al suo bicipite sinistro, in segno di lutto per il vero Jeremy.\nPer risparmiare soldi, Cuffaro fece tutta la post-produzione da solo. Fin\u00ec il video dopo sei mesi, ma alla fine fu rifiutato dalla Epic. Questa versione non fu mai mandata in onda, ma fu disponibile solo su bootleg. Attualmente \u00e8 disponibile sul suo sito web.\nIl video ufficiale.\nDa quando Cuffaro aveva finito il proprio video, la Epic aveva messo su l'idea di pubblicare Jeremy come singolo. L'esperto Mark Pellington fu scelto come direttore del progetto. Il regista e la band si incontrarono a Londra nel giugno del 1992 per filmare una nuova versione del video di \"Jeremy\".\nL'alto budget per il video di Pellington incluse un fuoco rapido, una giustapposizione di immagini trovate, suoni e testi che con la sequenza video creavano un effetto collage. Trevor Wilson interpret\u00f2 Jeremy. Il video contiene anche dei primi piani di Vedder, che canta la canzone, con gli altri membri della band mostrati per poco tempo. Alcune delle immagini del video furono simili a quelle dell'originale, ma per quanto riguarda la band si concentr\u00f2 solo su Eddie.\nLa prima del video risale al 1\u00ba agosto 1992 e fu rapidamente inserito nella rotazione musicale di MTV. Il successo di Jeremy fu aiutato dal raggiungimento della fama dei Pearl Jam. Il video vinse quattro premi all'MTV Video Music Awards nel 1993, cio\u00e8 Best Video of the Year, Best Group Video, Best Metal/Hard Rock Video e Best Direction.\nRiassunto del video.\nNel video di Pellington, Jeremy viene mostrato come schernito dai compagni di classe a scuola, in corsa in una foresta e urlante con i suoi genitori mentre cenano. Sullo schermo appaiono frequentemente scritte parole come \"problem\", \"peer\", \"harmless\", \"bored\", \"ignored\" e \"child\". Come la canzone diventa pi\u00f9 frenetica, i comportamenti di Jeremy diventano sempre pi\u00f9 agitati. Le luci aiutano a rendere inquietudine alle scene. Jeremy viene mostrato con le braccia alzate a forma di V (come viene cantato nella canzone) di fronte ad una parete di fiamme. Successivamente viene mostrato in camera sua coperto da una bandiera degli Stati Uniti, circondato dal fuoco.\nLa scena finale del video mostra Jeremy che entra in aula camminando a grandi passi, gettando una mela all'insegnante e stando in piedi davanti ai suoi compagni. Si china e prende una pistola dalla sua tasca. Nella versione censurata, l'arma non appare mai sullo schermo, ma la spalla di Jeremy \u00e8 visibilmente piegata per il suo peso. Il video fa un estremo primo piano al volto del ragazzo e come chiude gli occhi, dopo un flash la scena diventa nera. L'immagine successiva \u00e8 una panoramica della classe, che mostra gli alunni con il sangue di Jeremy addosso, in stato di shock.\nL'ambiguit\u00e0 di questa scena ha alimentato per tantissimi anni il credo che Jeremy alla fine del video decida di vendicarsi sparando sui suoi compagni di classe, associando cos\u00ec la sua figura a quella degli \"school shooters\".\nNella versione non censurata, in realt\u00e0, si vede chiaramente Jeremy infilarsi la canna di una pistola in bocca e chiudere gli occhi. Ne segue un flash, la scena diventa nera e allora si vedono i suoi compagni di classe ricoperti di sangue e in stato di shock, non perch\u00e9 lui ha sparato su di loro come si \u00e8 infatti creduto per tantissimi anni, bens\u00ec perch\u00e9 si \u00e8 tolto la vita davanti a loro, esattamente come accadde quella triste mattina dell'8 gennaio 1991.\nControversie.\nLe restrizioni di MTV sulle immagini violente non permisero a Mark Pellington di mostrare Jeremy che si metteva l'arma nella bocca e premeva il grilletto nel momento pi\u00f9 drammatico del video. Ironicamente, l'ambiguo primo piano di Jeremy alla fine del video, unito alla postura difensiva dei compagni di classe di Jeremy coperti dal sangue, ha condotto gli spettatori a credere che alla fine il ragazzo uccidesse la sua classe, non se stesso.\nPellington stesso neg\u00f2 questa interpretazione del video; egli aveva filmato una scena nella quale Jeremy porta l'arma nella sua bocca, ma l'immagine fu mutata con uno zoom per la versione di MTV, rendendo la pistola non visibile. Il regista film\u00f2 anche delle scene nelle quali gli alunni facevano alcuni saluti particolari; il saluto nazista ad esempio era visibile anche nella versione per MTV, ma l'originale conteneva anche una svastica sullo sfondo della classe.\nDopo Jeremy, la band non pubblic\u00f2 altri video sino al 1998, quando la band realizz\u00f2 il video completamente animato di \"Do the Evolution\".\nNel 1996, alla Frontier Junior High School di Moses Lake, Washington, Barry Loukaitis uccise 3 persone dichiarando che fu influenzato dalla canzone.\nDopo il massacro della Columbine High School nel 1999, il video fu bandito per un certo tempo. Da allora, MTV e VH1 hanno raramente mandato in onda il video. \u00c8 comunque disponibile su internet, su siti come YouTube. Viene occasionalmente mandato in onda negli Hard Rock Caf\u00e8. Il video \u00e8 tornato in onda su VH1 Classic dal 2006. Anche MTV2 Rock ne ha mandato in onda delle immagini in filmati che contenevano scene di vari video degli anni '90.\nPerformance.\nI Pearl Jam suonarono Jeremy agli MTV Video Music Awards del 1992. La band avrebbe voluto suonare \"Sonic Reducer\" dei Dead Boys, ma MTV insistette affinch\u00e9 suonassero la loro canzone, che era gi\u00e0 nella rotazione musicale. Eddie Vedder nella performance inser\u00ec il primo verso di \"Sonic Reducer\", \"I don't need no... I don't need no mom and dad.\"."}
{"id": "1191354", "revid": "47767", "url": "https://it.wikipedia.org/wiki?curid=1191354", "title": "Carmelo (nome)", "text": "Origine e diffusione.\nRiprende il nome del Carmelo, un monte in Israele; tale toponimo deriva dall'ebraico \u05db\u05b7\u05bc\u05e8\u05b0\u05de\u05b6\u05dc (\"Karmel\") che significa \"giardino\" o \"orto di Dio\"\nIl nome viene generalmente dato per la devozione verso Nostra Signora del Monte Carmelo, che apparve su quel monte a san Simone Stock nel 1251. In Italia \u00e8 diffuso maggiormente in Sicilia. La forma \"Carmine\" rappresenta una re-italianizzazione maschile del femminile spagnolo \"Carmen\".\nOnomastico.\nL'onomastico si festeggia il 16 luglio, in onore della Vergine del Carmelo. Si ricordano con questo nome anche alcuni santi e beati, alle date seguenti:"}
{"id": "1191359", "revid": "73537", "url": "https://it.wikipedia.org/wiki?curid=1191359", "title": "Cincinnati (Ohio)", "text": ""}
{"id": "1191363", "revid": "438678", "url": "https://it.wikipedia.org/wiki?curid=1191363", "title": "Maglia (teoria dei grafi)", "text": ""}
{"id": "1191366", "revid": "767487", "url": "https://it.wikipedia.org/wiki?curid=1191366", "title": "Belfast Lough", "text": "Il Belfast Lough (\"Loch Lao\" o \"Loch Laoigh\" in gaelico irlandese) \u00e8 una stretta insenatura marina dell'Irlanda del Nord, situata nella costa nord-orientale dell'isola d'Irlanda su cui si affaccia la capitale nordirlandese Belfast, da cui prende il nome, come continuazione della foce del fiume Langan. Il Belfast Lough comunica verso est con il canale del Nord.\nSebbene venga chiamato \"lough\" (che significa lago), come succede anche in altri casi in Irlanda (come ad esempio il Lough Foyle e il Lough Swilly), si tratta di una insenatura marina a tutti gli effetti."}
{"id": "1191376", "revid": "124287174", "url": "https://it.wikipedia.org/wiki?curid=1191376", "title": "Greg Oden", "text": "Carriera.\nHigh school e college.\nNella stagione NCAA 2006-07 ha giocato per gli Ohio State Buckeyes chiudendo l'anno con 15,7 punti e 9,6 rimbalzi a partita. \u00c8 cresciuto a Terre Haute, Indiana, giocando a pallacanestro durante il suo 7th grade nella high school \"Sarah Scott Junior\", ma si trasfer\u00ec a Indianapolis per l'8th grade e frequent\u00f2 la high school \"Lawrence North\", dove condusse la squadra a tre titoli statali di fila e a 45 vittorie consecutive, sotto la guida di coach Jack Reefer.\nOden \u00e8 stato nominato \"Parade Magazine High School Player of the Year\" 2005, ovvero uno dei migliori giocatori del 2005 nelle high school (insieme a Monta Ellis) e 2005 \"Gatorade National Boys Basketball Player of the Year\", diventando il primo \"Junior\" oltre a LeBron James ad essere nominato tale.\nNBA.\nIl 28 giugno 2007 \u00e8 stata la prima chiamata assoluta del draft NBA dai Portland Trail Blazers, ma ha saltato l'intera stagione 2007-08 per un intervento chirurgico di \"microfrattura\" alla cartilagine del ginocchio destro.\nBench\u00e9 fosse stata la prima scelta assoluta nel draft del 2007, Oden \u00e8 stato considerato come un rookie per la stagione 2008-09 non essendo mai sceso in campo in quella precedente. Oden ha debuttato in NBA contro i Los Angeles Lakers il 28 ottobre 2008 ma ha lasciato la partita dopo aver giocato tredici minuti a causa di un infortunio al piede. Torna in campo dopo aver saltato due settimane, il 12 novembre, e in questa occasione ha ottenuto i suoi primi punti nel primo quarto contro i Miami Heat. Il 19 gennaio 2009 Oden ha firmato il suo career-high con 24 punti e 15 rimbalzi nella vittoria per 102-85 contro i Milwaukee Bucks. Il 12 febbraio 2009, nella partita contro i Golden State Warriors, ha subito un altro infortunio al ginocchio andando a sbattere contro l'avversario Corey Maggette e ha dovuto saltare tre settimane. Chiude la sua prima stagione NBA con 8,9 punti, 7 rimbalzi e 1,1 stoppate di media a partita.\nGreg inizia bene la sua seconda stagione, mostrando miglioramenti a livello offensivo e confermandosi buon stoppatore e rimbalzista. Gioca la sua migliore partita il 23 novembre 2009, contro i Chicago Bulls: mette a referto 24 punti con 7 su 8 al tiro, 10 su 12 ai tiri liberi, 12 rimbalzi e 2 stoppate. Il 5 dicembre per\u00f2, mentre stava tenendo le medie di 11,1 punti, 8,5 rimbalzi e 2,3 stoppate a partita, la sfortuna si accanisce nuovamente contro di lui: nella gara contro gli Houston Rockets Oden atterra male dopo un salto, rompendosi la rotula del ginocchio sinistro. La gravit\u00e0 dell'infortunio \u00e8 tale da fargli terminare in anticipo la stagione.\nIl 17 novembre 2010, ormai quasi guarito dall'infortunio alla rotula, annuncia di doversi operare nuovamente: dopo aver sentito dolore al ginocchio sinistro, una risonanza magnetica ha evidenziato un danno alla cartilagine. Oden si sottoporr\u00e0 quindi allo stesso intervento di \"microfrattura\" gi\u00e0 eseguito tre anni prima al ginocchio destro: anche stavolta, purtroppo, dovr\u00e0 saltare l'intera stagione. Considerando anche quest'ultimo stop, Oden, che i Blazers avevano selezionato come numero 1 nella speranza di aver trovato un nuovo centro dominante alla Shaquille O'Neal, in 4 anni ha disputato 82 partite, cio\u00e8 l'equivalente di una sola stagione NBA completa. Il 15 marzo 2012 Portland decide di rescindergli il contratto.\nNel maggio 2012 annuncia l'intenzione di saltare tutta la stagione 2012-13 per concentrarsi sul recupero completo dai suoi infortuni. Il 7 agosto 2013 Oden firma un contratto annuale (con opzione per il 2\u00ba anno) con i Miami Heat.\nCBA.\nNell'agosto del 2015 firma un contratto annuale da 1,2 milioni di dollari con i Jiangsu Dragons, squadra del campionato cinese. Dopo una stagione passata in Cina, il 28 ottobre 2016 annuncia il suo ritiro ufficiale dal basket giocato."}
{"id": "1191377", "revid": "729019", "url": "https://it.wikipedia.org/wiki?curid=1191377", "title": "Battaglia di Immae", "text": "La battaglia di Immae fu combattuta nel 272 tra l'esercito romano comandato dall'imperatore Aureliano e quello del Regno di Palmira, condotto dal generale Zabdas per la regina Zenobia; la vittoria di Aureliano sanc\u00ec la riconquista della Siria, passo fondamentale nella riconquista dei territori dello stato secessionista di Palmira e nella ricomposizione dell'impero.\nL'esercito palmireno si ritir\u00f2 tuttavia senza subire gravi perdite e pot\u00e9 quindi opporsi nuovamente ad Aureliano nella battaglia di Emesa, al termine della quale ai palmireni non rest\u00f2 che affidarsi, essendo ormai privi di un esercito, alle sole mura della loro capitale, Palmira.\nContesto storico.\nNel 272 Aureliano aveva intrapreso la riconquista del Regno di Palmira, con un attacco duplice, via mare sull'Egitto e via terra sull'Asia minore; grazie alla sua rapidit\u00e0 e alla sua clemenza verso le citt\u00e0 che gli si erano schierate contro, l'imperatore riconquist\u00f2 rapidamente la penisola anatolica. I Palmireni avevano perso l'Asia minore prima di poter intervenire, ma erano intenzionati a difendere la Siria, cuore del loro dominio. La regina Zenobia e il suo comandante in capo dell'esercito Zabdas decisero di difendere la capitale siriana, Antiochia, e schierarono l'esercito fuori dalla citt\u00e0; Zabdas scelse un terreno adatto alla formidabile cavalleria pesante palmirena, i \"clibanarii\", nei pressi del lago di Antiochia.\nAureliano tent\u00f2 di evitare lo scontro su terreno favorevole ai Palmireni aggirando le posizioni del nemico, ma Zabdas, conscio della necessit\u00e0 di impegnare l'imperatore romano in un luogo in cui fosse possibile sfruttare tutte le potenzialit\u00e0 della cavalleria pesante palmirena, superiore a quella romana, invi\u00f2 i suoi contingenti a intercettare l'esercito di Aureliano lungo la strada per \"Beroea\" (Aleppo).\nBattaglia.\nIn quella che sarebbe passata alla storia come battaglia di \"Immae\" dal nome della localit\u00e0, non lontano da \"Dafne\" (un sobborgo di Antiochia sull'Oronte), Zabdas vide la sua cavalleria pesante sconfitta da un imperatore che era stato, in passato, comandante della cavalleria sotto gli imperatori Gallieno e Claudio II il Gotico. \nSfiancando quindi la cavalleria pesante palmirena, i pi\u00f9 leggeri cavalieri romani si voltarono e contrattaccarono con il sostegno della fanteria, mettendo in rotta i \"clibanarii\" palmireni e facendone strage mentre la fanteria dell'imperatore, attraversato l'Oronte, attacc\u00f2 sul fianco le truppe di Zabdas che cos\u00ec subirono una sconfitta completa. \nZabdas e il suo esercito ritornarono dentro le mura di Antiochia, ma pochi dei loro cavalieri riuscirono a salvarsi.\nConseguenze.\nZenobia e Zabdas, dopo aver lasciato un presidio a Dafne, di notte, si ritirarono da Antiochia e, dopo aver raccolto un secondo esercito, diedero battaglia ad Emesa, venendo sconfitti nuovamente: Aureliano aveva riconquistato il Regno di Palmira, ridando unit\u00e0 all'Impero romano."}
{"id": "1191379", "revid": "287204", "url": "https://it.wikipedia.org/wiki?curid=1191379", "title": "Contea di Chattahoochee", "text": "La contea di Chattahoochee \u00e8 una contea dello Stato USA della Georgia. \u00c8 stata fondata il 13 febbraio 1854 e il suo capoluogo \u00e8 Cusseta. La popolazione nel 2006 era di 14.041 abitanti.\nStoria.\nL'Assemblea generale della Georgia costitu\u00ec la contea di Chattahochee il 13 febbraio 1854 da parti delle contee di Muscogee e Marion. Il suo nome deriva dal fiume Cahattahoochee, che ne segna il confine occidentale. La capitale si chiama Cusseta per ricordare la citt\u00e0 indiana che allora sorgeva l\u00ec vicino.\nGeografia fisica.\nSecondo lo United States Census Bureau, l'area della contea \u00e8 di 651 km\u00b2 (251 miglia quadrate), 644 dei quali sono formati da terra e sei dei quali (corrispondenti allo 0,96% dell'area totale) sono formati da acqua.\nSociet\u00e0.\nEvoluzione demografica.\nSecondo il censimento del 2000 la popolazione era di 14.882 abitanti e la densit\u00e0 era di 23 ab./km\u00b2, nel 2006 la stima \u00e8 di 14.041 abitanti.\nLa popolazione \u00e8 composta pr il 58,08% di bianchi, per il 29,92% di neri o afroamericani, per lo 0,080% di nativi americani, per l'1,80% di asiatici, per lo 0,45% di provenienti dalle isole del Pacifico, per il 5,18% di altre razze, per il 3,77% di due o pi\u00f9 razze e per il 10,42% di ispanici e latini.\nLa popolazione comprendeva un 28,40% di abitanti sotto i 18 anni, un 27,90% di abitanti tra 18 e 24 anni, un 36,40% di abitanti tra 25 e 44 anni, un 5,50% di abitanti tra 45 e 64 anni e un 1,80% di abitanti oltre i 65 anni.\nIl 10,60% della popolazione vive sotto la soglia della povert\u00e0."}
{"id": "1191384", "revid": "1407606", "url": "https://it.wikipedia.org/wiki?curid=1191384", "title": "Pietro Pierini", "text": "Laureato in \"Ottica fisiologica\" all'Universit\u00e0 di Pisa nell'anno accademico 1889-1890, ateneo in cui aveva insegnato il professore Carlo Matteucci, pu\u00f2 essere considerato l'inventore del cinema sonoro anche se si interess\u00f2 principalmente all'impiego dei raggi Roentgen (o raggi x) in campo medico-diagnostico e terapeutico.\nI suoi studi sull'ottica e sulla elettricit\u00e0 in collaborazione con i fisici Angelo Battelli e Angelo Banti e gli ingegneri Francesco Bernieri, Ugo Barroccio, Enea Lamma e Lorenzo Bresciani lo portarono a interessarsi dell'argomento \u2018sincronizzazione\u2019, probabilmente usufruendo dei laboratori di Fisica e Ingegneria dell'Universit\u00e0 di Pisa.\nCi\u00f2 spiegherebbe la presenza del famoso scienziato Antonio Pacinotti - e di altri professori di cui la stampa non fornisce i nominativi (che stavano partecipando al Premio Matteucci) - alla pi\u00f9 antica sperimentazione pubblica di un apparato cinematografico sonoro, avvenuta il 19 ottobre 1906 presso il \"Cinematografo Lumi\u00e8re\" di Palazzo Agostini. L'impianto venne brevettato, costruito e distribuito della societ\u00e0 anonima \"Fabbrica Pisana di Pellicole Parlate\" sotto la dizione \"Sistema elettrico per sincronismo di movimenti\" e, dopo averne migliorato il funzionamento, come \"\u2018Isosincronizzatore\u2019\".\nLa Fabbrica Pisana di Pellicole Parlate chiuse nel 1919 dopo aver prodotto alcuni cortometraggi di canzoni e brani d'opera."}
{"id": "1191386", "revid": "117621821", "url": "https://it.wikipedia.org/wiki?curid=1191386", "title": "Achille Vogliano", "text": "Biografia.\nAllievo di Girolamo Vitelli, Achille Vogliano fu prima insegnante di Letteratura greca all'Universit\u00e0 degli Studi di Cagliari, nel 1927, poi in quella di Bologna nel 1929, in seguito all'Universit\u00e0 degli Studi di Milano nel 1932. Dopo la seconda guerra mondiale, si trasfer\u00ec a Berlino, insegnando alla Freie Universit\u00e4t.\nNel 1934 guid\u00f2 una missione in Egitto, a Tebtynis, dove scopr\u00ec le \"Dieg\u00e8seis\" (\u0394\u03b9\u03b7\u03b3\u03ae\u03c3\u03b5\u03b9\u03c2: riassunti) di poemi di Callimaco. Negli anni successivi, sempre in Egitto, condusse campagne archeologiche a Medinet Madi- Gi\u00e0, dove, nel 1935\u20131939, fece importanti scoperte riportando alla luce il tempio di Amenemhat III. Oggi molte statue egizie e romane che furono da lui ritrovate nel tempio sono esposte al Museo egizio di Milano, nei sotterranei del Castello Sforzesco.\nA lui si deve, nel 1937, l'edizione dei papiri conservati alla Regia universit\u00e0 di Milano e il lavoro di ricostruzione del trattato \"Sulla natura delle cose\" di Epicuro, basato sui frammenti papiracei da Ercolano (in particolare, i libri II, XI, XIV e XV).\nLa sua biblioteca, che include tra il resto diverse rarit\u00e0 e numerosissimi volumi corredati di note autografe, \u00e8 stata acquistata nei primi anni 2000 dall'Universit\u00e0 di Milano.\nAttivit\u00e0 di ricerca.\nAchille Vogliano ha concentrato le sue ricerche principalmente su testi greci di nuova acquisizione, interessandosi all'allora nascente scienza papirologica e intuendone le potenzialit\u00e0 per la conoscenza della letteratura greca antica. Si impegn\u00f2 personalmente per organizzare campagne di scavo in Egitto alla ricerca di nuovi reperti, contribuendo in maniera decisiva alla creazione della collezione di papiri dell'Universit\u00e0 di Milano, il cui centro di papirologia porta oggi il suo nome.\nI suoi contributi riguardano filologia classica, letteratura greca, papirologia, archeologia, epigrafia e papirologia ercolanese. Gli scritti inerenti i primi quattro ambiti di ricerca, assieme a recensioni bibliografiche, segnalazioni inerenti i congressi di papirologia e commemorazioni, sono stati riediti anastaticamente nel 2019, a cura di Claudio Gallazzi dell'Universit\u00e0 di Milano."}
{"id": "1191395", "revid": "1086846", "url": "https://it.wikipedia.org/wiki?curid=1191395", "title": "Cagliari Calcio 2006-2007", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 2006-2007.\nMaglie e sponsor.\nLo sponsor tecnico per la stagione \u00e8 stato Asics, il main sponsor Tiscali con Sky come sponsor secondario sulle maglie.\nIl primo e il secondo completo erano classici: quarti rossobl\u00f9 il primo e bianco con bordi rossobl\u00f9 il secondo.\nIl terzo completo era color acquamarina con pantaloncini e calzettoni rossi."}
{"id": "1191398", "revid": "1305772", "url": "https://it.wikipedia.org/wiki?curid=1191398", "title": "Precious (Depeche Mode)", "text": "Precious \u00e8 un singolo discografico della band synth-pop britannica Depeche Mode, primo estratto dall'album \"Playing the Angel\" (2005); \u00e8 stato pubblicato il 3 ottobre 2005 in Europa e l'11 ottobre dello stesso anno negli Stati Uniti.\n\u00c8 il primo brano della band dopo ben quattro anni di assenza dal panorama musicale (non considerando l'uscita della raccolta di remix avvenuta nel 2004). Le parole della canzone, scritte da Martin Lee Gore, ricordano la difficile situazione familiare dei suoi figli e il suo divorzio con la loro madre.\nFormati.\nMute / CD BONG35\nMute / LCD BONG35\nMute BONG 35\nMute BONG 35\nMute PCD BONG 35\nMute RCD BONG 35\nSire/Reprise/Mute 2-42831\nSire/Reprise/Mute PRO-CDR-101611\nSire/Reprise/Mute PRO-CDR-101656\nSire/Reprise/Mute PRO-CDR-101658\nVideoclip.\nIl video musicale che ha accompagnato l'uscita del singolo discografico \u00e8 stato affidato alla regia di Uwe Flade e la produzione di Mark Entzelmann.\n\u00c8 raffigurata la band, intenta nell'esecuzione del brano, all'interno di una nave realizzata al computer, circondata da atmosfere futuriste.\nAlcuni spezzoni del video compaiono in \"Martyr\"."}
{"id": "1191399", "revid": "486946", "url": "https://it.wikipedia.org/wiki?curid=1191399", "title": "Castamir l\u2019Usurpatore", "text": ""}
{"id": "1191408", "revid": "79454", "url": "https://it.wikipedia.org/wiki?curid=1191408", "title": "Antico norreno", "text": ""}
{"id": "1191409", "revid": "125195218", "url": "https://it.wikipedia.org/wiki?curid=1191409", "title": "Roberta Pellini", "text": "Biografia.\nDurante la sua carriera ha dato la voce a molte attrici, tra le quali Connie Britton Charlize Theron, Cate Blanchett, Diane Lane, Julianne Moore, Nicole Kidman, Diane Keaton, Angelina Jolie, Elizabeth McGovern, Catherine Zeta Jones, Sophie Marceau, Sandra Bullock, Jessica Alba, Pernilla August, Julia Roberts, Uma Thurman e Allison Janney. \nSi \u00e8 aggiudicata diversi importanti riconoscimenti come doppiatrice: nel 2008 ha vinto il \"Gran Premio del Doppiaggio\" come miglior doppiatrice. Nel 2013 ha vinto il \"Leggio d'oro\" per la migliore voce femminile per il doppiaggio di Catherine Zeta Jones in \"Broken City\".\nInfine nel 2015 ha vinto il premio \"Voci nell'ombra\" per la miglior voce femminile."}
{"id": "1191410", "revid": "287204", "url": "https://it.wikipedia.org/wiki?curid=1191410", "title": "Fiocco di neve di Koch", "text": ""}
{"id": "1191411", "revid": "486946", "url": "https://it.wikipedia.org/wiki?curid=1191411", "title": "Aldamir", "text": ""}
{"id": "1191417", "revid": "160926", "url": "https://it.wikipedia.org/wiki?curid=1191417", "title": "Eating Lamb", "text": ""}
{"id": "1191418", "revid": "86599", "url": "https://it.wikipedia.org/wiki?curid=1191418", "title": "Lista di asteroidi (28001-29000)", "text": "2Di seguito una lista di asteroidi dal numero 28001 al 29000 con data di scoperta e scopritore."}
{"id": "1191420", "revid": "287204", "url": "https://it.wikipedia.org/wiki?curid=1191420", "title": "28516 Mobius", "text": ""}
{"id": "1191421", "revid": "486946", "url": "https://it.wikipedia.org/wiki?curid=1191421", "title": "Hyarmendacil II", "text": ""}
{"id": "1191422", "revid": "1924342", "url": "https://it.wikipedia.org/wiki?curid=1191422", "title": "Last Christmas", "text": "Last Christmas \u00e8 una canzone natalizia degli Wham!, uscita come singolo nel 1984, in un doppio \"A-side\" con \"Everything She Wants\".\nStoria.\nIl disco, prodotto per il Natale 1984, fu scritto un pomeriggio a casa di George mentre l'amico Andrew e suo padre guardavano una partita di calcio alla televisione.\nIl singolo usc\u00ec il 15 dicembre 1984. In Italia venne considerato Lato B di \"Everything She Wants\", singolo che era inserito nell'album \"Make It Big\" e, nonostante si ascoltasse per radio solo \"Last Christmas\", nella Hit parade del sabato veniva trasmesso \"Everything She Wants\".\nVideo musicale.\nIl video musicale venne girato in uno chalet e sulle nevi di Saas-Fee, nel Canton Vallese: oltre a George Michael e al chitarrista Andrew Ridgeley (suo compagno di duo negli Wham!) vi compariva anche la modella britannica Kathy Hill, nel ruolo della ragazza mora che faceva invaghire il cantante; curiosamente, la Hill era all'epoca fidanzata con il compositore Vangelis.\nSuccesso commerciale.\nLa canzone, uscita come singolo natalizio, ha raggiunto il numero 2 della classifica inglese, battuta solo da \"Do They Know It's Christmas?\" realizzata dal progetto Band Aid di Bob Geldof, a cui partecip\u00f2 anche lo stesso George Michael. In Gran Bretagna ha venduto pi\u00f9 di un milione di copie il primo anno di distribuzione, diventando il singolo di maggior successo a non raggiungere la vetta ed \u00e8 il 10\u00b0 singolo pi\u00f9 venduto di tutti i tempi nel Regno Unito. L'altra canzone, \"Everything She Wants\", ha raggiunto il numero 1 negli Stati Uniti d'America il maggio seguente.\n\"Last Christmas\" \u00e8 stata ripubblicata con un'altra b-side il Natale seguente, raggiungendo il numero 6 e ancora il Natale seguente, con poco successo. Negli ultimi anni, nel periodo di Natale rientra sempre in classifica in ogni parte del mondo e nel dicembre 2017 ritorna dopo 33 anni dalla sua prima pubblicazione alla posizione n\u00b0 2 nel Regno Unito. Nel gennaio 2021 riesce finalmente a conquistare la vetta delle classifiche britanniche, dopo trentasei anni, stabilendo il record per il maggior tempo impiegato da una canzone ad andare al numero uno.\nI proventi ricavati dalla vendita del singolo sono stati devoluti in beneficenza, per combattere la carestia etiope del 1983-1985.\nCover.\nAltre versioni.\nIl successo della canzone l'ha portata ad essere rifatta da molti artisti negli anni seguenti. Alcuni di questi sono:\nNella cultura di massa.\nA causa dell'eccessiva ripetizione del brano sulle emittenti radiotelevisive, \u00e8 stato lanciato il gioco natalizio \"Whamageddon\" e diffuso nei social media: i giocatori devono \"sopravvivere\" dal primo di dicembre alla mezzanotte del 24 dicembre senza ascoltare la canzone degli Wham! \"Last Christmas\". Nel caso che a un giocatore capiti di ascoltare anche un solo estratto dalla canzone, deve annunciare la sua sconfitta scrivendo \"#whamageddon\" in un social media a sua scelta ed eventualmente specificando le condizioni della sua uscita dal gioco. Solo l'audio della versione originale \u00e8 valido, mentre cover e video senza audio mantengono ancora in gioco. Non \u00e8 noto quando il Whamageddon sia cominciato a essere giocato. Nel 2010 nel forum internet GTPlanet si parl\u00f2 di una versione dal nome \"GTPlanet vs. Wham! - Last Christmas\", ma dai commenti si evince che era gi\u00e0 in voga in qualche ambiente. Nel 2016 fu coniato il nome ufficiale e creata una pagina Facebook; nel 2017 i siti Boing Boing e Lifehacker pubblicizzarono il gioco, mentre la notoriet\u00e0 nei paesi italiofoni arriv\u00f2 nel 2018, soprattutto grazie a giornali e soprattutto radio Le regole, tratte dal sito ufficiale, sono le seguenti:"}
{"id": "1191431", "revid": "768068", "url": "https://it.wikipedia.org/wiki?curid=1191431", "title": "Alif", "text": "La \u2019alif ( ) \u00e8 la prima lettera dell'alfabeto arabo.\nCorrisponde ad un semplice tratto verticale; il suo valore numerico secondo la numerazione abjad \u00e8 1.\nOrigine.\nAssieme alla lettera ebraica \"aleph\" (\u05d0), alla lettera greca \"alfa\" (A,\u03b1) e alla lettera latina \"a\" (A,a), deriva dal fenicio \"\u2019\u0101leph\" , a sua volta derivante dal proto-cananeo \"\u2019alp\" (\"bue\").\nScrittura.\n\u2019Alif viene scritta in varie forme in funzione della sua posizione all'interno di una parola:\nL\u0101m-\u2019alif.\nEsiste una particolare legatura che deve essere obbligatoriamente utilizzata quando una \u2019alif \u00e8 preceduta dalla lettera \"l\u0101m\": per evitare di scrivere \u0644\u0640\u0627 (grafia errata) viene impiegato il simbolo \u0644\u0627, chiamato appunto \"l\u0101m-\u2019alif\" e pronunciato /l\u0101/.\nUtilizzo.\nA differenza delle altre 27 lettere dell'alfabeto arabo, la \u2019alif non corrisponde ad un suono consonantico, ma \u00e8 un segno che viene impiegato con diversi usi, tra cui quello di indice di lunghezza della vocale \"a\", oppure come \"sostegno\" della \"hamza\".\n\u2019Alif come allungamento vocalico.\nQuando ha la funzione di allungamento vocalico la \u2019alif rappresenta sempre l'allungamento di una \"fat\u1e25a\" (vocale breve /a/) che la precede, e viene comunemente trascritta con la grafia \"\u0101\".\n\u2019Alif miniaturizzata.\nVi \u00e8 tuttavia un numero assai ristretto di parole per le quali la \u2019alif, pur fungendo da allungamento vocalico e pur essendo regolarmente pronunciata, non risulta a livello scritto nei testi standard (non vocalizzati). Nei testi vocalizzati viene invece riportata miniaturizzata in cima alla consonante che la precede; arabo viene detta \u0623\u0644\u0641 \u062e\u0646\u062c\u0631\u064a\u0629 \"\u2019alif \u1e2ban\u01e7ariyya\" (\u2019alif pugnale) o \u0623\u0644\u0641 \u0645\u062d\u0630\u0648\u0641\u0629 \"\u2019alif ma\u1e25\u1e0f\u016bfa\" (\u2019alif omessa). \n\u2019Alif con hamza.\nLa \u2019alif pu\u00f2 anche fungere da sostegno grafico per la \u0647\u0645\u0632\u0629 \"hamza\" (\u0621), la consonante occlusiva glottidale sorda che corrisponde al colpo di glottide.\n\u2019Alif wa\u1e63la.\nLe parole che iniziano con una vocale breve, presentando una \u2019alif in posizione iniziale, possono essere precedute da altre che terminano per vocale: nella fattispecie si ha un'aferesi della vocale iniziale e la \u2019alif diventa una \"\u2019alif wa\u1e63la\" (), la quale si scrive ma non si pronuncia. Dal punto di vista grafico, si pone sopra la \"hamza\" un piccolo occhiello terminante con un gancio a sinistra che tuttavia viene considerato un mero segno ortografico e quindi segnato solamente nei rari testi vocalizzati (come il Corano). Foneticamente la \"\u2019alif wa\u1e63la\" viene assimilata dal segno grafico che la precede. La \"\u2019alif wa\u1e63la\" \u00e8 anche chiamata \u0647\u0645\u0632\u0629 \u0627\u0644\u0648\u0635\u0644 (\"hamzatu l-wa\u1e63l\").\nPrendono la \"\u2019alif wa\u1e63la\" categorie grammaticali ben definite:\n1) determinate parole:\nCos\u00ec, per esempio, la frase \u0627\u0628\u0646\u064a \u0648\u0627\u0628\u0646\u062a\u064a (\"ibn\u012b\", \"mio figlio\" + \"wa\", \"e\" + \"ibnat\u012b\", \"mia figlia\") si pronuncia e si traslittera \"ibn\u012b wa-bnat\u012b\" anzich\u00e9 *\"ibn\u012b wa ibnat\u012b\". Allo stesso modo, \u0645\u0627 \u0627\u0633\u0645\u0643 \u061f (\"m\u0101\", \"come\" + \"ismuka\", \"il tuo nome\": frase standard per dire \"come ti chiami?\") si pronuncia e si traslittera \"m\u0101-smuka?\" e non *\"m\u0101 ismuka?\";\n2) le forme verbali dalla VII alla X, con i relativi \"ma\u1e63dar\". Cos\u00ec, \u0648\u0627\u0646\u062a\u0638\u0631\u062a (\"wa\", \"e\" + \"inta\u1e0fartu\", \"aspettai\") si pronuncia e si traslittera \"wa-nta\u1e0fartu\" e non *\"wa-intadhartu\";\n3) gli imperativi che iniziano con \u2019alif e \"hamza\" (indipendentemente dal fatto che la vocale breve sia /a/, /i/ o /u/). Ad esempio, \u0648\u0627\u062c\u0644\u0633 (\"wa\", \"e\" + \"i\u01e7lis\", \"siediti!\") si pronuncia e si traslittera \"wa-\u01e7lis\" e non *\"wa-i\u01e7lis\";\n4) l'articolo \"al-\", la cui /a/ cade regolarmente se la parola precedente non termina per consonante. Es. \u0641\u064a \u0627\u0644\u0641\u0646\u062f\u0642 (ossia \"f\u012b\", \"dentro\" + \"al-funduq\", \"l'albergo\") si pronuncia e si traslittera \"f\u012b-l-funduq\" anzich\u00e9 *\"f\u012b al-funduq\".\n\u2019Alif maq\u1e63\u016bra.\nLa \"\u2019alif maq\u1e63\u016bra\" (\u0627\u0644\u0641 \u0645\u0642\u0635\u0648\u0631\u0629), che significa \"\u2019alif accorciata\", compare solo in fine di parola e viene pronunciata (e generalmente traslitterata) come \u0101. Da un punto di vista grafico, la forma \u00e8 la stessa della \"y\u0101\u2019\" finale, ma senza punti. Se seguita da un pronome suffisso, la \"\u2019alif maq\u1e63\u016bra\" si trasforma in \u2019alif normale.\nNonostante la somiglianza nella forma del tracciato, non va confusa con la \"y\u0101\u2019\" finale: per quest'ultima lettera per\u00f2 in alcuni paesi arabi \u00e8 invalsa l'abitudine tipografica di non segnare i due puntini, il che la rende di fatto identica (ma solo dal punto di vista della scrittura) ad una \"\u2019alif maq\u1e63\u016bra\".\n\u2019Alif madda.\nLa \"\u2019alif madda\" (\u0627\u0644\u0641 \u0645\u062f\u0629), che significa \"\u2019alif allungata\", \u00e8 invece un segno ortografico che si utilizza per evitare di scrivere due \u2019alif consecutive. In questo caso la seconda \u2019alif viene rappresentata graficamente in cima alla prima e in posizione orizzontale; generalmente viene riportata in sede di scrittura e pronunciata (e traslitterata) come /\u0101/.\nLa necessit\u00e0 della \"\u2019alif madda\" sorge qualora vi sia una \u2019alif hamza con vocale breve /a/ seguita da una seconda \u2019alif di allungamento vocalico, oppure nel caso la stessa \u2019alif hamza sia seguita da una seconda \u2019alif hamza, questa volta con assenza di vocale.\nAd esempio, la radice del verbo \"mangiare\" (\u0623\u0643\u0644, \"\u2019akala\") contiene nell'ordine le consonanti \"hamza\"-\"k\u0101f\"-\"l\u0101m\". Per coniugare il verbo alla prima persona del presente indicativo (\"io mangio\"), la grammatica araba prevede che alla radice trilittera sia anteposta una \u2019alif con hamza e vocale breve /a/; ebbene, l'incontro di \u0623\u0643\u0644 + \u0623 darebbe luogo a un cacografico *\u0623\u0623\u0643\u0644 (*\"\u2019a\u2019kul\"), che nella pronuncia \u00e8 stato semplificato in /\u0294a:kul/ (ossia la seconda hamza \u00e8 caduta e la vocale si \u00e8 allungata); per riflettere questo fenomeno \u00e8 stata quindi introdotta la \"\u2019alif madda\": \u0622\u0643\u0644 (\"\u2019\u0101kul\").\nArticolo determinativo.\nAlif \u00e8 una lettera lunare. Ci\u00f2 significa che quando le si antepone l'articolo determinativo esso non subir\u00e0 alcuna modifica."}
{"id": "1191436", "revid": "729019", "url": "https://it.wikipedia.org/wiki?curid=1191436", "title": "Fortezza Nuova", "text": "La Fortezza Nuova \u00e8 una fortificazione di Livorno.\nEssa rappresenta l'antico \"Baluardo di San Francesco\" della citt\u00e0 pentagonale progettata da Bernardo Buontalenti ed in origine inglobava anche il \"Baluardo di Santa Barbera\", fino a quando non fu in parte smantellata per far posto al secondo accrescimento del quartiere della Venezia Nuova. Faceva parte del sistema difensivo posto a nord-est della citt\u00e0 rappresentato dal simmetrico Forte San Pietro d'Alcantara e dal Rivellino di San Marco, posto tra le due fortificazioni, ove si apriva l'antica porta San Marco (piazza dei Domenicani).\nStoria.\nLa costruzione delle Fortezza Nuova risale alla fine del Cinquecento, quando l'architetto Buontalenti fu incaricato dal governo mediceo di stendere un piano per la nuova citt\u00e0 di Livorno.\nIntorno al 1576 l'architetto predispose un disegno per un abitato chiuso da una cinta muraria e da un sistema di fossi a forma pentagonale; tuttavia, il piano non indicava ancora la presenza di una fortezza vera e propria, ma si limitava al semplice tracciamento di un circuito fortificato continuo, caratterizzato da cinque bastioni ai vertici del pentagono e alla mezzeria del lato settentrionale, con il sesto ricavato dalla preesistente Fortezza Vecchia.\nNel 1577 furono avviati i lavori per la costruzione della citt\u00e0 e del suo sistema difensivo, ma solo intorno al 1589 fu deciso di potenziare l'apparato militare con la realizzazione di quella che poi sar\u00e0 chiamata Fortezza Nuova. Il progetto si deve alla collaborazione tra Buontalenti, Don Giovanni de' Medici e altri ingegneri quali Claudio Cogorano e Alessandro Pieroni.\nI lavori cominciarono nel gennaio 1590 con la cerimonia del getto della prima pietra (10 gennaio 1590) adattando due bastioni del progetto buontalentiano (quello di San Francesco, rivolto verso nord - est e quello di Santa Barbara, verso nord) e terminarono nel 1604.\nTuttavia, sul finire del Seicento il complesso fu in gran parte smantellato, riducendolo al solo Bastione San Francesco, al fine di ottenere nuove aree edificabili all'interno della citt\u00e0 e smantellando circa 2/3 della superficie originaria. \nLa trasformazione port\u00f2 all'edificazione di un secondo sistema difensivo adiacente alla fortezza e a protezione del quartiere della Venezia Nuova: il Forte San Pietro.\nAdibita successivamente a caserma e magazzino, nel corso della seconda guerra mondiale la Fortezza Nuova fu duramente colpita dai bombardamenti aerei, che distrussero la maggior parte delle costruzioni interne.\nSuccessivamente ospit\u00f2 gli sfollati del centro cittadino, per essere trasformata, in seguito, in un grande parco pubblico, con una suggestiva veduta sui fossi e sulla piazza della Repubblica.\nDescrizione.\nLa Fortezza Nuova si erge in mezzo ad un grande bacino d'acqua ed \u00e8 collegata alla citt\u00e0 tramite un piccolo ponte e da alcuni pontili mobili realizzati in anni recenti.\nLa cortina muraria, sostanzialmente intatta, presenta una forma assai complessa, con tutti gli elementi tipici dell'architettura militare del tempo, quali i fianchi ritirati concavi, le cannoniere ad intaglio ed un rivellino molto pronunciato verso lo specchio d'acqua antistante.\nL'ingresso principale \u00e8 protetto da un recinto difensivo sovrastato da caratteristiche torrette angolari: in origine qui era presente un ponte levatoio, sostituito poi da un passaggio in muratura. Dal recinto, una galleria conduce al fianco ritirato del bastione ed ai piani superiori del baluardo, dove sono presenti i ruderi di numerosi edifici di servizio, distrutti dagli ultimi eventi bellici ed oggi inseriti all'interno di un parco pubblico.\nVi si trovava una chiesetta per la guarnigione, consacrata alla Concezione di Maria ed officiata da un cappellano fino al 1860. Attraverso un altro cortile interno, circondato da alte cortine fornite di feritoie, si accede, mediante un'altra galleria, ad uno scalo che si affaccia su una piccola darsena alla quale arrivavano via acqua i rifornimenti per la guarnigione. Sul lato opposto si apre ancora oggi una \"porta d'acqua\" che d\u00e0 accesso ai canali interni della citt\u00e0.\nFino ai primi anni del Novecento sul terrapieno al centro della fortezza era posizionato un cannone che veniva fatto sparare per annunciare il mezzogiorno, in ricordo della resistenza dei livornesi nelle giornate del maggio 1849 contro le truppe di occupazione austriache. Ancora oggi all'interno della fortezza \u00e8 possibile trovare un cannone da nave, puntato verso la nuova porta San Marco."}
{"id": "1191437", "revid": "486946", "url": "https://it.wikipedia.org/wiki?curid=1191437", "title": "Vinyarion", "text": ""}
{"id": "1191454", "revid": "22475", "url": "https://it.wikipedia.org/wiki?curid=1191454", "title": "Paolo Castaldi (compositore)", "text": "Biografia.\nHa compiuto studi musicali presso il Conservatorio di Milano, nelle classi di composizione e di direzione d'orchestra, sotto la guida di Antonino Votto e di Carlo Maria Giulini. I suoi interessi non si sono fermati per\u00f2 al solo ambito musicale e lo hanno portato a frequentare per qualche anno il corso di Ingegneria presso il Politecnico di Milano. \nDopo essersi diplomato in composizione nel 1956 e in direzione d'orchestra nel 1959, ha seguito i corsi di perfezionamento presso l'Accademia Chigiana di Siena tra il 1957 e il 1958 e i corsi estivi di Darmstadt tra il 1960 e il 1963, dove ha seguito le lezioni, tra gli altri, di Karlheinz Stockhausen, Pierre Boulez e Mauricio Kagel. La sua formazione prosegue intanto con la frequentazione del pensiero filosofico pi\u00f9 recente, della storia dell'arte e della matematica. Le sue poliedriche conoscenze vengono testimoniate, oltre che da una multiforme attivit\u00e0 pubblicistica e da numerosi interventi pubblici e radiofonici, anche in seno alla sua attivit\u00e0 didattica, che ha svolto, a partire dal 1968, presso i Conservatori di Parma e di Milano nella classe di Lettura della partitura. \nI suoi lavori sono stati eseguiti in importanti rassegne di musica contemporanea, tra le quali Darmstadt, Venezia, Bruxelles e New York, e pubblicati da Ricordi e da Suvini Zerboni.\nLa musica.\nProposito di Castaldi \u00e8 di rimuovere dalla musica l'umanit\u00e0, trasformandola in una maschera, onde sottolineare la mancanza d'arte del nostro tempo: per ottenere questo, ha fatto ricorso alla deformazione di musica del passato (come ad esempio nel collage \"Sch\u00f6nberg A-B-C\" per orchestra del 1967) nonch\u00e9 alla conversione di tale musica in un meccanismo artificioso e grottesco .Servendosi soprattutto del collage musicale, Castaldi si \u00e8 molto occupato, collocandosi perci\u00f2 nel solco dell'avanguardia musicale italiana, della parte pittorica della composizione: in taluni suoi lavori si giunge infatti all'inserimento di paesaggi, castelli ed altro all'interno delle note. Come ha scritto il musicologo Renzo Cresti, \"[...] malgrado abbia frequentato i \"Ferienkurse\" si \u00e8 sempre posto fuori dalla tendenza costruttivista, anzi, la irride; riprende materiali tratti da opere del passato e li sottopone a un ironico \"collage\" che de-soggettivizza l'opera; attraverso la fissit\u00e0 ciclica delle iterazioni di questi materiali, si svuota il senso originario. Compositore di testa, Castaldi mette in opera giochi iconoclastici che rifiutano il concetto di novit\u00e0, gli elementi sonori sono oggetti che vengono riciclati, fra nostalgia del passato e voglia di fare scandalo.\""}
{"id": "1191456", "revid": "161374", "url": "https://it.wikipedia.org/wiki?curid=1191456", "title": "Agusta A.109", "text": ""}
{"id": "1191468", "revid": "1414697", "url": "https://it.wikipedia.org/wiki?curid=1191468", "title": "Fujifilm", "text": "La Fujifilm Holdings Corporation (conosciuta pi\u00f9 semplicemente come Fujifilm o Fuji) \u00e8 una azienda giapponese con sede a Tokyo, attiva nei settori fotografico, ottico, biomedico, biotecnologico e chimico.\nNel mercato della fotografia digitale, la Fujifilm produce fotocamere digitali (sia professionali che semi-professionali) e strumenti per la stampa di tipo professionale mentre nel settore medicale, Fujifilm si occupa di produrre sistemi completi e accessori per la radiografia, endoscopia flessibile e apparecchiature per veterinari.\nStoria.\nFondata con il nome di \"Fuji Photo Film Co.\" attraverso l'acquisizione della \"Dainippon Celluloid Co.\" il 20 gennaio 1934, l'obiettivo principale della Fujifilm era inizialmente la produzione di pellicole fotografiche per il mercato domestico.\nA febbraio dello stesso anno inizi\u00f2 la produzione nella fabbrica di Ashigara. Nel 1948 fu introdotta sul mercato la prima fotocamera, la \"Fujica Six IA\", a cui seguiranno molti altri modelli, anche SLR. Nella prima produzione degli obiettivi per il formato 35mm (AZ) fu scelto l'innesto a vite M42x1. Successivamente, venne introdotto un attacco proprietario a baionetta (\"Fujica-X\", con tiraggio di 43.5mm, per il quale nei primi anni ottanta non era ancora disponibile l'anello adattatore \"T \"M42x0.75 dei produttori di ottiche universali). Gli obiettivi furono marcati \"Fujinon \"e i corpi reflex erano venduti generalmente con un'ottica fissa da 50 o 55 mm f/1.6, le cui lenti avevano un trattamento antiriflesso standard. Nelle illustrazioni del modello di punta \"AX-5,\" l'obiettivo era contrassegnato dalla sigla \"EBC\", trattamento adottato per tutte le ottiche acquistabili separatamente, dal 16 fino al 400mm. Gli obiettivi \"Fujinon\" contrassegnati con la sigla \"DM\" erano abilitati all'automatismo sui diaframmi, disponibile per la sola \"Fujica AX-5\". Un 55mm a f/2.2 fu riservato alla prima versione della \"STX-1, \"l'unica reflex meccanica della serie\". \"Tre ottiche, fra le quali un grandangolo e un 135mm a f/2.8,\" \"destinate a una fascia pi\u00f9 economica, vennero commercializzate col nome\" Fujinar\". La produzione delle reflex e degli obiettivi termin\u00f2 agli inizi degli anni novanta, dopo che alcuni dei modelli precedenti erano stati reintrodotti con modifiche minime.\n\u00c8 del 1982 il \"Minilab\", il sistema di stampa e sviluppo per i laboratori fotografici.\nLa Fujifilm ottenne il primato della prima fotocamera usa e getta, la \"Fujicolor QuickSnap\", introdotta nel 1986.\nA partire dagli anni 2000, la Fujifilm si \u00e8 anche imposta fra le principali marche di fotocamere digitali con il lancio della serie S, che ebbe il suo boom con il lancio della S5000 nel 2003, fotocamera che integrava l'innovativo Super CCD HR (Hight Resolution).\nNel marzo 2009, Fujifilm brevetta e presenta al pubblico il sistema denominato \"Fujifilm 3D Real Image System\", ossia il primo sistema in assoluto al mondo (integrato in una comune macchina fotografica digitale) in grado di scattare e produrre in tempo reale (e senza bisogno di alcuna elaborazione al computer), una foto tridimensionale. La foto scattata, inoltre, \u00e8 apprezzabile ad occhio nudo e senza che ci sia bisogno di indossare alcun tipo di occhiale per la visione.\nNella stessa data inizia anche la produzione della prima macchina fotografica ad alta definizione \"High Definition\" la Fujifilm Finepix S2000HD, che monta il primo sensore \"Super CCD HD\" High Definition a doppia stabilizzazione.\nDal 28 ottobre 2009 la casa inizia a produrre la Fujifilm FinePix S2100HD, una versione molto simile ma migliore rispetto alla S2000HD, sempre con sensore \"Super CCD HD\" High Definition a doppia stabilizzazione e in grado di montare anche schede di memoria fino a 32GB.\nIl 27 gennaio 2010 la Fuji presenta la FinePix REAL 3D W3: la prima fotocamera digitale al mondo in grado di scattare foto 3D, rivoluzionando letteralmente il settore della fotografia digitale.\nNel 2011 presenta la compatta di classe elevata X100, seguita, sul finire dello stesso anno, dalla sorella minore X10, dotata di sensore da 12 MP ed ottica 4x f/2-2,8.\nA giugno 2011 la Fuji lancia la HS-20, una delle primissime macchine fotografiche ad essere dotata di sensore da 16Mpx, display mobile a LED ampio con elevata definizione e ottica DSRL professionale di elevatissima qualit\u00e0.\nDurante i primi giorni di gennaio del 2012 Fujifilm presenta l'annunciata ed innovativa mirrorless ad ottiche intercambiabili X-PRO1, stupendo il mercato. La digitale somiglia in tutto e per tutto alle vecchie telemetro anni sessanta e si distingue per l'innovativo sensore e le ottiche di classe elevata e dalla grande luminosit\u00e0. La X-PRO1 monta infatti un sensore APSC proprietario progettato e costruito interamente da Fuji denominato X Trans da 16,3 milioni di pixel e l'evoluzione del mirino ibrido galileiano opto-elettronico commutabile in mirino puramente elettronico derivato dalla X100 coniugando quindi concetti radicati all'origine della fotografia pi\u00f9 classica, con le innovazioni determinate dall'avvento dell'elettronica. Il corpo macchina nero, solido ed essenziale sul frontale presenta nel retro un monitor LCD da 3 pollici e la pulsantiera di governo tra cui il funzionale tasto Q di accesso rapido ai men\u00f9. Secondo la logica aziendale del Kaizen (cambiamento migliorativo) una successione di nuovi firmware renderanno la X-PRO1 un prodotto estremamente potenziato nel corso degli anni e sotto certi aspetti diverso da quello del primo acquisto. Tale approccio \u00e8 giustamente apprezzatissimo nei forum degli appassionati che vantano un prodotto sempre \"fresco\" ed al passo con i tempi. Nel 2015 il prodotto \u00e8 maturo ma Fujifilm decide comunque di aggiungere un miglioramento al software di conversione dei file RAF prodotti, introducendovi le simulazioni delle \"pellicole\" cos\u00ec come gi\u00e0 definite nel software della fotocamera.\nGi\u00e0 dal giugno 2012 vengono lanciate per il mercato consumer che non ricerca l'ottica intercambiabile ma ambisce ad una qualit\u00e0 di immagine apprezzabile la Fujifilm HS-25 (alimentabile a batterie alcaline, batterie ricaricabili o pacco batterie ricaricabili) e la Fujifilm HS-30 (alimentabile solo con pacco batterie ricaricabili, fornito in dotazione): queste due macchine, oltre ad avere tutte le caratteristiche della HS-20, presentano un sensore e processore migliorati, una nuova ottica fujinon (sempre 11gruppi 15lenti) capacit\u00e0 di scattare foto anche in 3D, ed elevatissima velocit\u00e0 di scatto dell'otturatore (oltre 11fps alla massima risoluzione).\nQueste macchine, che si differenziano solo per il tipo di alimentazione, hanno superato, per la qualit\u00e0 delle foto scattate (oltre che per la qualit\u00e0 generale della macchina stessa) tutte le altre rivali dello stesso segmento, risultando quindi le migliori della categoria delle bridge ad ottica zoom fissa e sensore da 1/2\".\nLe ottiche Fujinon, grazie alla loro qualit\u00e0, vengono spesso utilizzate per le riprese sui set dei film pi\u00f9 famosi, tra cui anche \"\".\nI prodotti della Fujifilm vengono scelti anche dalla CNN e da diversi canali scientifici, per immortalare immagini ad alta definizione dei lanci spaziali.\nLa Fujifilm sul mercato italiano.\nIn relazione al mercato italiano, la Fuji stipul\u00f2 nel 1966 un accordo di importazione con la Onceas di Milano, aprendo poi - nel 1989 - una nuova fabbrica: la \"Onceas-Fuji\" (Onceas Film Industry s.p.a.), in via Nettunense km 23,900, ad Aprilia (Latina). La collaborazione prosegu\u00ec fino alla fine degli anni novanta. Successivamente, con la chiusura della Onceas, e la crisi del polo di Aprilia, la Fuji - attraverso una serie di operazioni di acquisizione di parte della ex Onceas - distribu\u00ec direttamente i propri prodotti."}
{"id": "1191469", "revid": "56588", "url": "https://it.wikipedia.org/wiki?curid=1191469", "title": "Monsignor", "text": ""}
{"id": "1191472", "revid": "1869172", "url": "https://it.wikipedia.org/wiki?curid=1191472", "title": "Fussballclub Triesen", "text": "Il Fussballclub Triesen, noto semplicemente come FC Triesen, \u00e8 una squadra di calcio con sede a Triesen, in Liechtenstein.\nStoria.\nFondato nel 1932, il Triesen partecipa attualmente al campionato di calcio svizzero e milita nella Quarta Lega, la settima divisione. Nonostante la bassa categoria, \u00e8 una delle squadre pi\u00f9 vincenti del piccolo principato alpino: ha raggiunto infatti per ben diciotto volte la finale della Liechtensteiner Cup (la coppa nazionale), conquistandola in otto occasioni.\nL'FC Triesen gioca le proprie partite casalinghe al Blumenau Stadium . Attualmente il presidente della societ\u00e0 \u00e8 Edy Kindle mentre l'allenatore \u00e8 Thomas Hanselmann."}
{"id": "1191478", "revid": "287204", "url": "https://it.wikipedia.org/wiki?curid=1191478", "title": "La leggenda di Huma", "text": "La leggenda di Huma (titolo originale \"The Legend of Huma\") \u00e8 un romanzo fantasy scritto da Richard A. Knaak e pubblicato per la prima volta negli Stati Uniti dalla TSR nel 1988. \u00c8 il primo romanzo della trilogia degli \"Eroi di Dragonlance\".\nLa trama \u00e8 basata sulla versione romanzata dei moduli di avventura per il gioco di ruolo \"Dungeons &amp; Dragons\" della serie DL, pubblicato anch'esso dalla TSR.\nTrama.\nIl libro narra delle avventure di Huma Dragonbane, un Cavaliere della Corona; dal suo incontro con Kaz il Minotauro alla scoperta della Dragonlance. Un'intensa storia d'amore lega l'eroe al drago d'argento Gwynneth, col quale le circostanze lo portano a combattere le armate della regina delle Tenebre; la coppia, nel terribile combattimento contro la Dea nella sua forma di Drago a cinque teste, riesce a risospingerla nell'Abisso e a porre fine alla guerra, morendo per\u00f2 nell'impresa.\nNote.\n\"La Leggenda di Huma\" \u00e8 il primo volume dell'universo di \"Dragonlance\" a non avere come protagonisti gli Eroi delle Lance."}
{"id": "1191485", "revid": "78273", "url": "https://it.wikipedia.org/wiki?curid=1191485", "title": "SAAF", "text": ""}
{"id": "1191488", "revid": "126257", "url": "https://it.wikipedia.org/wiki?curid=1191488", "title": "Old rugby club", "text": ""}
{"id": "1191493", "revid": "287204", "url": "https://it.wikipedia.org/wiki?curid=1191493", "title": "Fane", "text": ""}
{"id": "1191494", "revid": "9410396", "url": "https://it.wikipedia.org/wiki?curid=1191494", "title": "Qomolangma", "text": ""}
{"id": "1191502", "revid": "83531", "url": "https://it.wikipedia.org/wiki?curid=1191502", "title": "Circondario di Gotha", "text": "Il circondario di Gotha (targa GTH) \u00e8 un circondario (\"Landkreis\") della Turingia, in Germania.\nCapoluogo e centro maggiore \u00e8 Gotha."}
{"id": "1191504", "revid": "125373761", "url": "https://it.wikipedia.org/wiki?curid=1191504", "title": "Gargamella", "text": "Gargamella (\"Gargamel\" in originale) \u00e8 un personaggio immaginario e l'antagonista principale delle storie a fumetti e a cartoni animati de \"I Puffi\", creato da Peyo.\nBiografia.\nGargamella \u00e8 un mago sgangherato nonch\u00e9 perfido, malvagio e spietato. Proprio per questo odia i Puffi, tanto che vorrebbe inizialmente catturarli per trasformare il piombo in oro, successivamente per mangiarseli, o, come raccontato nel film, risucchiare la loro gioiosa essenza per diventare il pi\u00f9 grande mago del mondo. Fortunatamente egli fallisce sempre nei suoi intenti. \u00c8 accompagnato dal suo gatto Birba. Il suo primo incontro con i Puffi viene narrato nell'episodio \"Il viaggio nel tempo di Gargamella\" della quinta stagione. Gargamella, da giovane, per evitare di essere cacciato dalla scuola dei maghi, si era recato nel bosco per cercare qualcosa di sensazionale per il suo esame finale. I Puffi in quel momento stavano passeggiando nei boschi e si nascosero al suo arrivo. Tuttavia Birba scov\u00f2 Quattrocchi e lo cattur\u00f2. Non avendo mai visto una creatura simile, Gargamella cerc\u00f2 nel suo libro scolastico e scopr\u00ec non solo che era un Puffo, che era per\u00f2 un ingrediente fondamentale, ricercato dagli alchimisti, per trasformare il piombo in oro. Grande Puffo e gli altri fecero inciampare Gargamella e liberarono Quattrocchi. Successivamente Gargamella venne colpito in testa da una roccia appesa alla vecchia quercia. Nell'episodio si scoprir\u00e0 che quella roccia era stata appesa dal suo alter-ego del futuro nell'intento di farla cadere sui puffi e permettere al giovane s\u00e9 stesso del passato di catturarli. Tuttavia il piano and\u00f2 in fumo a causa di Bue Grasso che scopr\u00ec Gargamella, spezzando l'incantesimo che gli aveva permesso di tornare indietro nel tempo, e tocc\u00f2 la fune che fece cadere la pietra sulla testa del giovane Gargamella. Da qui crebbe la nascita del suo permanente odio per i Puffi. Nella serie TV \u00e8 il figlioccio di Baldassarre, un potentissimo mago, che era, come la madre gli ricordava spesso, considerato la pecora nera della famiglia.\nNel episodio 15 della seconda edizione del cartone animato durante un monologo il personaggio fa intendere che il suo vero nome \u00e8 GargaTetis, una ninfa appartenente al pantheon dell'Impero Romano.\nDalla sesta serie era accompagnato anche dal giovane, pigro e dispettoso aiutante nonch\u00e9 apprendista stregone Lenticchia, espulso da tutte quante le scuole di magia che aveva frequentato e vide in Gargamella l'ultima spiaggia per finire i suoi studi. Nell'ottava serie \u00e8 costretto ad ospitare pi\u00f9 volte anche la piccola e pestifera Denisa, nipote di Baldassarre. Gargamella \u00e8 spesso tiranneggiato da Bue Grasso e dalla strega Agata, che lo odiano con tutto il cuore. Al cinema, nel film dei Puffi del 2011 di Raja Gosnell \u00e8 interpretato dall'attore statunitense Hank Azaria.\nCarattere.\nGargamella \u00e8 un mago irascibile, prepotente, egoista, arrogante, megalomane, aggressivo e crudele. Odia follemente i puffi e puntualmente crea dei piani per riuscire a catturarli per poi mangiarseli, trasformarli in oro o estirpare la loro essenza di felicit\u00e0 per acquisire grandi poteri. Quando \u00e8 vicino a compiere i suoi intenti, si lancia nella sua tipica risata diabolica. Invariabilmente per\u00f2, grazie al coraggio dei puffi ed ai maldestri interventi di Birba, i suoi piani malvagi falliscono, lasciandolo triste e furioso, a consolarsi con il suo barattolo di meringhe. Gargamella non sopporta perfino la primavera. Inoltre, di tanto in tanto si finge generoso e buono nei confronti dei puffi, in modo da poterli avvicinare pi\u00f9 facilmente, salvo poi tornare ad essere cattivo come suo solito."}
{"id": "1191507", "revid": "287204", "url": "https://it.wikipedia.org/wiki?curid=1191507", "title": "Kamov Ka-28", "text": ""}
{"id": "1191508", "revid": "729019", "url": "https://it.wikipedia.org/wiki?curid=1191508", "title": "Kamov Ka-31", "text": "Il Kamov Ka-31 (nome in codice NATO \"Helix\" - elica) \u00e8 un elicottero sovietico impiegato per il controllo radar (in russo: \u041a\u0430-31 \u0440\u0430\u0434\u0438\u043e\u043b\u043e\u043a\u0430\u0446\u0438\u043e\u043d\u043d\u043e\u0433\u043e \u0434\u043e\u0437\u043e\u0440\u0430) progettato per potere essere imbarcato a bordo di unit\u00e0 navali sia in gruppo con altri elicotteri che da solo. Il sistema dei radar sul velivolo permette di individuare gli aerei da combattimento militari ad una distanza di 150\u00a0km e trasmettere via radio in tempo reale le coordinate di 20 bersagli alla base alle unit\u00e0 navali ed agli altri aerei.\nL'elicottero \u00e8 la versione AEW del Kamov Ka-27 su cui \u00e8 stato sviluppata a met\u00e0 degli anni ottanta prima la versione utility e da trasporto denominata Ka-29 e su questa una versione AEW con un prototipo denominato \"Ka-29RLD\" realizzato per la Marina sovietica che successivamente avrebbe dato vita alla versione definitiva denominata Ka-31. Con il collasso dell'Unione Sovietica la realizzazione del progetto sub\u00ec notevoli ritardi e i primi esemplari entrarono in linea solamente nel 1995 nella Marina Russa in un numero limitatissimo a bordo della portaerei Kuznecov e dei cacciatorpediniere della Classe Sovremennyj.\nL'India ha ordinato per la sua Marina 4 elicotteri Ka-31 nel 1999 e altri 5 nel 2001. La produzione in serie di questi elicotteri venne avviata nel 2002. Il primo lotto venne consegnato ad aprile 2003, il secondo nel 2005. Questi elicotteri vengono imbarcati sulle fregate della Classe Talwar che sono la versione indiana delle fregate russe della Classe Krivak.\nNell'agosto del 2009 l'India ha ordinato altri 5 elicotteri Kamov Ka-31 per un valore complessivo di 20 milioni USD secondo la rivista DefenseNews.\nCollegamenti esterni.\n Sito ufficiale del produttore degli elicotteri Kamov \"Kumertau Aviation Production Enterprise S.p.a.\" (KumAPE S.p.a.), Kumertau, Bashkortostan, Russia** "}
{"id": "1191509", "revid": "709565", "url": "https://it.wikipedia.org/wiki?curid=1191509", "title": "Toast Records", "text": "La Toast Records \u00e8 una casa discografica italiana, associata ad AudioCoop.\nStoria.\nLa Toast Records, fondata da Giulio Tedeschi, nasce a Torino nella primavera del 1985 (dalle ceneri della Meccano Records) per diffondere, promuovere e produrre musica popolare contemporanea italiana.\nNel corso degli anni ha pubblicato materiale sonoro esclusivamente italiano, spaziando tra molteplici generi: rock, beat, psichedelia, demenziale, folk, new wave.\nNel catalogo della label torinese (prodotti e/o distribuiti): Statuto, Afterhours, Massimiliano Casacci (pi\u00f9 noto come Max Casacci, futuro chitarrista dei Subsonica), Yo Yo Mundi, Marlene Kuntz, Figli di Guttuso, Powerillusi, Manuel Agnelli, No Strange, Barbieri, Paul Chain, Gang, Officine Aurora, Trenincorsa, Marcello Capra, Fleurs du Mal, Francesco Scalabrino, Jambalaya.\nToast Records &amp; Spittle.\nDal 1986 al 1988 Toast Records collabora con la toscana \"Spittle\" di Massimo Curr\u00f2 per coprodurre e distribuire alcuni titoli del nuovo rock italiano, tra cui: \"Tantra\" dei THELEMA (LP, 1986), \"Ash grove primroses\" di Lenan Sidhe (Mini LP, 1986), Neon \"Sister Shadow\" (Mix, 1986), Not Moving \"Black'n'Wild\" (Mini LP, 1986), Not Moving \"Sinnerman\" (LP, 1986), Not Moving \"Jesus Loves his Children\" (Mili LP, 1987), Sandro Oliva &amp; The Blue Pampurio's \"Aria Malsana\" (LP, 1987).\nBom Shankar Evento.\nDomenica 20 marzo 1988, in un asilo semi-abbandonato in zona La Loggia (nella campagna circostante Torino), viene organizzato dalla Toast Records il \"Bom Shankar Evento\", un free festival privato che dura dall'alba al tramonto. Per l'occasione vengono coinvolti i 4 progetti pi\u00f9 significativi dell'area tardo psichedelica italiana dell'epoca. Tutti legati a Toast Records: No Strange (da Torino), Peter Sellers and the Hollywood Party (da Milano), Afterhours(da Milano), Vegetable Men (da Pescara). Pubblico composto da pochissimi, selezionati, invitati. Due roadies per i lavori di fatica. Immagini ufficiali curate dal rock fotografo Massimo Setteducati. I live vengono registrati da uno studio mobile \"pilotato\" da Massimiliano Casacci. Una parte di questo materiale verr\u00e0 poi edito sulla compilation Oracolo.\nUn assaggio di Toast.\nNell'autunno del 1988 la Toast Records, con la collaborazione delle Edizioni Progetto di Vercelli, pubblica \"Un assaggio di Toast\", mini-album fotografico che raccoglie alcune decine di scatti in bianco &amp; nero del torinese Massimo Setteducati. Protagonisti dei ritratti, svariati artisti legati all'epoca alla Toast, tra cui: Statuto, Afterhours, Vegetable Men, Powerillusi, Difference, Peter Sellers and The Hollywood Party, No Strange. Introduzione firmata da Giulio Tedeschi.\nMoska Records.\nNell'arco dei decenni Toast Records ha creato e supportato alcune etichette parallele. La pi\u00f9 nota e attiva di esse fu la ternana Moska Records, coordinata localmente da Fabio Scipioni, che oltre alla distribuzione si dedic\u00f2 alla produzione della punk band Warhead pubblicando nell'86 il mini-album \"The Black Radio\", nel 1987 il 45 giri \"X Mas Bop\" con la partecipazione straordinaria di Paul Chain e l'anno dopo il sette pollici \"One more time in the jail\"\nPunto Zero (audiorivista).\n25 numeri tra il 1990 ed 1995 (rivista + album in vinile).Tra i quasi 100 progetti musicali pubblicati: Statuto (P.Z 1), Afterhours, Max Casacci (\"Punto Zero\" 2), No Strange (\"Punto Zero\" 3), Paul Chain (\"Punto Zero\" 5/6), Starfuckers (\"Punto Zero\" 7), Pankow (\"Punto Zero\" 8), Marlene Kuntz (\"Punto Zero\" 9/10), Incontrollabili Serpenti (\"Punto Zero\" 11/12), Klasse Kriminale (\"Punto Zero\" 13/14), ACTH, Kenze Neke (\"Punto Zero\" 15), Gang (\"Punto Zero\" 16/17), Fleurs du Mal (\"Punto Zero\" 21/22/23).\nIn allegato a Punto Zero 13/14 il pieghevole: \"Toccatevi l'amore \u00e8 cieco (prima, unica e brevissima storia del rock in Italia 1958-1993)\" di Giulio Tedeschi. Suddiviso in 5 brevi capitoli (1958/1969 - 1970/1975 - 1976/1979 - 1980/1992 - 1993) ripercorre telegraficamente i fatti salienti del rock italiano sino al 1993. In quarta di copertina, particolare del racconto a fumetti \"Morning Glory\" di Stefano Tamburini a cui \u00e8 dedicato il lavoro.\nBuone Nuove Dal Suono.\nNel 2015 per celebrare i 30 anni di attivit\u00e0 di Toast Records, vieni distribuito in tiratura limitata un tributo alla label intitolato \"Buon Nuove Dal Suono\". Il mini libro raccoglie gli interventi di svariati musicisti, produttori e giornalisti del settore musicale, tra cui: Max Casacci, Michael Pergolani, Vittore Baroni, Federico Guglielmi, Gianni Maroccolo, Vito Vita (autore della postfazione)\nPremio Toast.\nIdeato nell'autunno del 2001 da Giulio Tedeschi e promosso dalla Toast Records con l'iniziale e determinante appoggio del MEI (Meeting delle Etichette Indipendenti) il Premio Toast \u00e8 rivolto a tutti i musicisti, gruppi e progetti che esprimono la loro creativit\u00e0 attraverso la pura espressione strumentale. Tra i premiati, Max Casacci, Slivovitz, Ciccio Merolla.\nWanted Primo Maggio.\nWanted Primo Maggio, progettato da Toast Records nel 2011 per festeggiare in musica la Festa dei Lavoratori, \u00e8 un Festival Contest che annualmente, dopo un tour italiano, si conclude a Torino con un concertone che raccoglie ad Hiroshima Mon Amour sia giovani musicisti che band indipendenti. Negli ultimi anni all'evento si \u00e8 aggiunto anche un reading di nuova poesia italiana.\nCritica.\nSimone Stopponi (sommelier professionista, musicista, giornalista part-time) sul periodico \"Rockit Mag\" accosta la Toast Records al noto vino piemontese Barbera, chiudendo il suo articolo descrivendo la label torinese come: \u00ab[...] duratura, integra e genuina, perfetta da abbinare a quel vino rosso rubino brillante, dai sentori di frutta [...]\u00bb.\nAltri critici musicali hanno cos\u00ec definito la Toast Records:\nPremi e riconoscimenti.\nIl 12 febbraio 2005 a Bologna, Giordano Sangiorgi, durante l'assemblea di AudioCoop (coordinamento delle Etichette indipendenti italiane) riconosce alla Toast Records una targa che celebra i 20 anni di attivit\u00e0 della label torinese.\nDiscografia parziale.\nSpecial Edition CD.\nProduzioni Virtuali.\nSvariate le produzioni che vengono proposte e distribuite esclusivamente in rete. Tra queste: Ema Olly \"Icarus\" (Ep, 2015), OfficineAurora \"Anna in piano sequenza\" (Ep, 2017), The Five Faces \"Tempi modesti\" (Ep, 2017) e la compilation \"Purgatorio Rock\" (Album, 2018)."}
{"id": "1191510", "revid": "287204", "url": "https://it.wikipedia.org/wiki?curid=1191510", "title": "Kamov Ka-32", "text": ""}
{"id": "1191511", "revid": "1964823", "url": "https://it.wikipedia.org/wiki?curid=1191511", "title": "Hallescher Fu\u00dfball-Club", "text": "LHallescher FC e V. \u00e8 una societ\u00e0 calcistica tedesca di Halle, Sassonia-Anhalt. Nella stagione 2019-2020 milita nella 3. Liga, la terza divisione del calcio tedesco.\nStoria.\nLa societ\u00e0 \u00e8 nata nel 1948 con il nome di \"SG Glaucha\" dalle ceneri dell\"Hallescher Fu\u00dfball-Club Wacker\" fondato nel 1900. Il \"Wacker\" ha partecipato ai play-off nazionali nel 1921, 1928 e nel 1934.\nCome era frequente nei club della Germania Est, la squadra di Halle cambi\u00f2 nome diverse volte iniziando nel 1948 venendo rinominata \"SG Freiimfelde Halle\". L'anno seguente vinse il campionato nazionale come \"ZSG Union Halle\" e si ripet\u00e9 nel 1952.\nNei quindici anni seguenti la societ\u00e0 and\u00f2 incontro a diversi cambi di denominazione: \"BSG Turbine Halle\" (1953); \"SC Chemie Halle-Leuna\" (1957); \"SC Chemie Halle\" (1958); e \"FC Chemie Halle\" (1966). L'ultimo cambiamento di nome evidenzia la separazione delle squadre di calcio dalle societ\u00e0 polisportive; questo avvenimento \u00e8 dovuto al fatto che i vertici dello Stato volevano costruire una nazionale di calcio veramente competitiva.\nLa squadra vinse la sua prima coppa nazionale nel 1956 con il nome di \"BSG Turbine Halle\"; la seconda invece arriv\u00f2 nel 1962 mentre la squadra aveva come nome \"SC Chemie Halle\".\nLa stagione seguente (1962/63) partecipa alla Coppa delle Coppe dove viene eliminata al primo turno dall'OFK Belgrado. \nEccezion fatta per alcuni anni in seconda serie, il club per la maggior parte degli anni gioc\u00f2 in DDR-Oberliga, la massima divisione del calcio tedesco-orientale, come squadra di met\u00e0 classifica. Il miglior risultato di questi anni fu un terzo posto conquistato alla fine della stagione 1970-71 che fece guadagnare alla squadra una qualificazione in Coppa Uefa.\nDopo la riunificazione tedesca e l'accorpamento delle due leghe il club, dopo essere stata rinominato con la denominazione attuale, si trov\u00f2 in Zweite Bundesliga. La permanenza in seconda divisione fu assai breve e ben presto (1995-96) la squadra si trov\u00f2 in Verbandsliga Sachsen-Anhalt (V). Attualmente la squadra milita in terza serie dopo aver raggiunto la promozione nella stagione 2011/12 ed ha conquistato due volte consecutivamente la Coppa Regionale (2014/15 e 2015/16) guadagnandosi l'accesso alla DFB Pokal.\nOrganico.\nRosa 2020-2021.\n\"Aggiornata al 25 ottobre 2020\"\nRosa 2017-2018.\n\"Aggiornata al 7 ottobre 2017\""}
{"id": "1191512", "revid": "228587", "url": "https://it.wikipedia.org/wiki?curid=1191512", "title": "Stazione Asuka", "text": "La stazione Asuka (in giapponese \u3042\u3059\u304b\u57fa\u5730) era un'installazione antartica giapponese.\nInaugurata nel dicembre 1984 ha funzionato sino al dicembre 1991 quando \u00e8 stata abbandonata e rapidamente ricoperta dalla neve.\nEra localizzata ad una latitudine di 71\u00b031'S e ad una latitudine di 24\u00b008'O ad un'altitudine di 930 metri. La struttura si trovava nella costa della principessa Ragnhild, terra della regina Maud e dipendeva sia logisticamente che amministrativamente dalla base Syowa."}
{"id": "1191515", "revid": "146644", "url": "https://it.wikipedia.org/wiki?curid=1191515", "title": "Base Asuka", "text": ""}
{"id": "1191518", "revid": "125980635", "url": "https://it.wikipedia.org/wiki?curid=1191518", "title": "Society for Worldwide Interbank Financial Telecommunication", "text": "La Society for Worldwide Interbank Financial Telecommunication (in italiano: \"Societ\u00e0 per la Telecomunicazione Finanziaria Interbancaria Mondiale\"), in acronimo SWIFT, \u00e8 una societ\u00e0 cooperativa con sede legale a Bruxelles, in Belgio, fondata nel 1973 dai principali azionisti di Clearstream e Euroclear che agisce come intermediario finanziario esecutore delle transazioni finanziarie, in moneta o di asset diversi, ad esempio titoli, digitali che si svolgono sulla rete SWIFT da lei gestita ed utilizzata dalla quasi totalit\u00e0 delle banche del mondo.\nLo scopo del sistema \u00e8 permettere il pagamento diretto anche quando il debitore e il creditore non sono clienti della stessa banca e il pagamento avviene internazionalmente. Fornisce inoltre software e servizi alle istituzioni socie o clienti. I soci ovverosia i proprietari della cooperativa sono principalmente banche. Prima di Swift le conferme di trasferimento di fondi internazionali venivano fatte via telegramma con tutti gli errori umani conseguenti.\nAttivit\u00e0.\nPer quanto riguarda l'attivit\u00e0 di intermediazione, la societ\u00e0 non trasferisce fondi n\u00e9 per per nome n\u00e9 per conto terzi, non detiene fondi dei soci o clienti e non agisce come camera di compensazione o regolamento. Gestisce unicamente il flusso di ordini e ricevute, sotto forma di messaggi, inviati sulla sua rete. Nel 2021 gli oltre membri collegati a Swift hanno mandato una media giornaliera di di messaggi con un incremento di oltre l'11,4% rispetto al 2020.\nStandard.\nSWIFT \u00e8 diventato uno standard di settore per la sintassi nei messaggi finanziari. I messaggi formattati con standard SWIFT possono essere letti, elaborati da molti sistemi di elaborazione finanziari ben conosciuti, sia che attraversino la rete SWIFT o no. SWIFT coopera con le organizzazioni internazionali per definire gli standard per il formato ed il contenuto dei messaggi. SWIFT \u00e8 anche un'autorit\u00e0 di registrazione (RA) per i seguenti standard ISO:\nNell'RFC 3615 \"urn:swift:\"fu definito come Uniform Resource Names (URNs) per SWIFT FIN.\nRete SWIFTNet.\nSWIFT si trasfer\u00ec alla sua attuale infrastruttura di rete IP, conosciuta come SWIFTNet, dal 2001 al 2005, fornendo una sostituzione totale alla precedente infrastruttura X.25. Il processo coinvolge lo sviluppo di nuovi protocolli per facilitare una comunicazione efficiente, usando i nuovi standard esistenti. La tecnologia adottata per lo sviluppo dei protocolli \u00e8 stata XML, la quale fornisce un involucro per tutti i messaggi.\nI protocolli di comunicazione possono essere suddivisi in:\nServizi.\nCi sono 4 aree chiave in cui i servizi SWIFT ricadono nel mercato finanziario: Sicurezza, Tesoro &amp; Derivati, Servizi commerciali e Pagamenti e Gestione di cassa.\nSWIFTNet Mail.\nSWIFT offre un servizio di messaggistica da persona a persona, SWIFTNet Mail, reso disponibile la prima volta il 16 maggio 2007.\nCoinvolgimento del governo statunitense in SWIFT.\nTerrorist Finance Tracking Program.\nIl Dipartimento del Tesoro degli Stati Uniti, a seguito degli attacchi dell'11 settembre 2001, ha sviluppato un accordo con la Society for Worldwide Interbank Financial Telecommunication al fine di controllare tutte le transazioni finanziarie mondiali. Le comunicazioni avvengono attraverso modelli di messaggi denominati \"Fin message\", contenenti tutte le informazioni sulle transazioni, tra cui dati dell'ordinante, del beneficiario, estremi dei conti. L'accordo \u00e8 rimasto segreto fino al 2006, quando il \"New York Times\" ha pubblicato un articolo in cui segnalava l'acquisizione delle transazioni da parte del Dipartimento del Tesoro. A questo punto l'Unione europea ha intrapreso iniziative per disciplinare e limitare l'acquisizione dei dati di cittadini europei da parte degli USA, concretizzate con la Decisione 2010/412/EU, che ha dato vita al Terrorist Finance Tracking Program (TFTP)."}
{"id": "1191519", "revid": "242434", "url": "https://it.wikipedia.org/wiki?curid=1191519", "title": "Sant'Omobono di Cremona", "text": ""}
{"id": "1191520", "revid": "1573940", "url": "https://it.wikipedia.org/wiki?curid=1191520", "title": "Paradoris mulciber", "text": "Paradoris mulciber \u00e8 un mollusco nudibranchio della famiglia Discodorididae."}
{"id": "1191521", "revid": "399", "url": "https://it.wikipedia.org/wiki?curid=1191521", "title": "Da Vinci (disambigua)", "text": "da Vinci indica la provenienza dal comune fiorentino Vinci. Compare in diversi contesti:"}
{"id": "1191523", "revid": "1573940", "url": "https://it.wikipedia.org/wiki?curid=1191523", "title": "Thordisa pinguis", "text": "Thordisa pinguis () \u00e8 un mollusco nudibranchio appartenente alla famiglia Discodorididae."}
{"id": "1191524", "revid": "486946", "url": "https://it.wikipedia.org/wiki?curid=1191524", "title": "Percunas", "text": ""}
{"id": "1191525", "revid": "486946", "url": "https://it.wikipedia.org/wiki?curid=1191525", "title": "Pupsikus", "text": ""}
{"id": "1191526", "revid": "1573940", "url": "https://it.wikipedia.org/wiki?curid=1191526", "title": "Thorybopus lophatus", "text": "Thorybopus lophatus \u00e8 un mollusco nudibranco appartenente alla famiglia Discodorididae. \u00c8 l'unica specie nota del genere Thorybopus."}
{"id": "1191527", "revid": "1573940", "url": "https://it.wikipedia.org/wiki?curid=1191527", "title": "Doris nucleola", "text": "Doris nucleola \u00e8 un mollusco nudibranchio appartenente alla famiglia Dorididae."}
{"id": "1191528", "revid": "29244", "url": "https://it.wikipedia.org/wiki?curid=1191528", "title": "Thorybopus", "text": ""}
{"id": "1191529", "revid": "486946", "url": "https://it.wikipedia.org/wiki?curid=1191529", "title": "Doriorbis", "text": ""}
{"id": "1191531", "revid": "1522738", "url": "https://it.wikipedia.org/wiki?curid=1191531", "title": "Combot", "text": ""}
{"id": "1191535", "revid": "72182", "url": "https://it.wikipedia.org/wiki?curid=1191535", "title": "Meninos da rua", "text": ""}
{"id": "1191536", "revid": "486946", "url": "https://it.wikipedia.org/wiki?curid=1191536", "title": "Manfredonia Calcio", "text": ""}
{"id": "1191538", "revid": "767487", "url": "https://it.wikipedia.org/wiki?curid=1191538", "title": "Kill City Dragons", "text": "I Kill City Dragons sono una sleaze glam band formata nel 1989 a Londra, Inghilterra.\nBiografia.\nLa band venne formata nel 1989 a Londra dal chitarrista statunitense Steve Von Saint (ex Stiv Bators), Billy G. Bang! alla voce, l'ex batterista dei The Lords of the New Church Danny Fury e l'ex bassista dei Sham 69 e The Lords of the New Church Dave Tregunna.\nDebuttano con l'EP \"Let 'Em Eat Cake!\" nello stesso 1989 per la Wideboy Records, mentre nel 1990 pubblicano il debut omonimo \"Kill City Dragons\" prodotto da Mark Dearnley. L'album conteneva la traccia \"\"Devil Calling\" scritta da Dave Tregunna e Jan Stenfors, ovvero Nasty Suicide (ex Hanoi Rocks) e la cover dei Boyce &amp; Hart \"Stepping Stone\". Nell'ottobre dello stesso anno, il loro brano \"Devil Calling\"\" venne inserito in un CD allegato al giornale Kerrang! chiamato \"Sexy Flexi Sex 4\" nel quale venne inserito anche il brano \"Day By Day\" degli Harlow, gruppo dove all'epoca militava Tommy Thayer ex-Black 'N Blue e oggi nei Kiss.\nNonostante le grezze sonorit\u00e0 e la loro immagine provocante, la band non riusc\u00ec a raggiungere il successo. Billy e Dave quindi raggiunsero poco dopo il chitarrista Andy McCoy (Hanoi Rocks, Suicide Twins, Cheery Bombz) per formare la band Shooting Gallery con il batterista Paul Garisto (Iggy Pop, Psychedelic Furs), mentre Jo Almeida (dei Dogs D'Amour) li raggiunger\u00e0 poco dopo. I Kill City Dragons quindi dovettero sostituire i due con il cantante Johnny Stevenson, ed il bassista Mark 'Stinky' Anthony, ma la formazione ebbe breve durata e il gruppo si sciolse definitivamente nel 1992.\nNel 1993 Danny Fury entr\u00f2 nei Vain. Nello stesso anno Tregunna raggiunse la band giapponese Slumlords con l'ex chitarrista dei Cats in Boots Takashi O'Hashi, il cantante Billy Dragon ed il batterista Paul Garisto (ex Iggy Pop). Steve Von Saint pi\u00f9 tardi si riun\u00ec con Dave Tregunna nei The Endorfiends.\nTregunna cre\u00f2 la band Dog Kennell Hill nei fine anni 90 con l'ex-chitarrista dei The Quireboys Guy Bailey pubblicando l'album \"Sweethearts Of The Rodeo\"."}
{"id": "1191539", "revid": "21880", "url": "https://it.wikipedia.org/wiki?curid=1191539", "title": "Artachaeinae", "text": ""}
{"id": "1191541", "revid": "1573940", "url": "https://it.wikipedia.org/wiki?curid=1191541", "title": "Alloiodoris", "text": "Alloiodoris \u00e8 un genere di molluschi nudibranchi della famiglia Discodorididae.\nTassonomia.\nComprende le seguenti specie:"}
{"id": "1191544", "revid": "158286", "url": "https://it.wikipedia.org/wiki?curid=1191544", "title": "Frank Scalise", "text": ""}
{"id": "1191545", "revid": "158286", "url": "https://it.wikipedia.org/wiki?curid=1191545", "title": "Francesco Scalice", "text": ""}
{"id": "1191546", "revid": "1516566", "url": "https://it.wikipedia.org/wiki?curid=1191546", "title": "Leonardo da Vinci (disambigua)", "text": ""}
{"id": "1191549", "revid": "1924342", "url": "https://it.wikipedia.org/wiki?curid=1191549", "title": "All the Lost Souls", "text": "All the Lost Souls \u00e8 il secondo album in studio del cantautore britannico James Blunt, pubblicato in Europa il 17 settembre 2007 e il giorno successivo negli Stati Uniti.\nDescrizione.\nIl primo singolo estratto \u00e8 \"1973\", seguito da \"Same Mistake\". L'album \u00e8 stato prodotto e mixato da Tom Rothrock, lo stesso produttore del primo album di Blunt, \"Back to Bedlam\".\nMolte delle canzoni dell'album erano state eseguite durante il tour di Blunt del 2006, comprese \"1973\", \"I Really Want You\", \"Annie\" e \"I Can't Hear The Music\". I musicisti che l'avevano seguito nel tour, ovvero Paul Beard (tastiere e voce secondaria), Ben Castle (chitarra e voce secondaria), Malcolm Moore (basso elettrico, cori) e Karl Brazil (batteria e percussioni), hanno lavorato anche alla realizzazione del disco.\nVictoria Newton del \"Sun\" ha definito la copertina del disco \"la migliore da anni\". Tale copertina consiste in centinaia di foto di Blunt (dall'infanzia ad oggi) che formano un mosaico fotografico del suo volto.\nIl 24 novembre 2008 \u00e8 stato pubblicato \"All The Lost Souls: Deluxe Edition\": edizione limitata del disco contenente un esclusivo DVD insieme al CD dell'album \"All The Lost Souls\" (la traccia \"I Really Want You\" \u00e8 riproposta in versione radio) esteso con le tracce inedite \"Primavera in anticipo (It Is My Song) \"(con Laura Pausini), \"Love, Love, Love\" e altre cover live."}
{"id": "1191560", "revid": "196390", "url": "https://it.wikipedia.org/wiki?curid=1191560", "title": "Santa Febronia vergine", "text": ""}
{"id": "1191563", "revid": "1149807", "url": "https://it.wikipedia.org/wiki?curid=1191563", "title": "King (Tekken)", "text": " e sono dei personaggi immaginari della saga di videogiochi Tekken.\nKing I.\nIn \"Tekken\", King \u00e8 un sacerdote che dirige un orfanotrofio e segretamente \u00e8 un campione di lotta libera americana (\"wrestling\"). La sua sete di lotta ha un fine nobile: vincere i soldi in premio per migliorare le strutture dell'orfanotrofio e assistere agli orfani: ecco perch\u00e9 King si iscrive al \"Tekken\". Sub-boss di King \u00e8 Armor King. King \u00e8 sub-boss di stage 8 di Armor King. Nel suo epilogo King si trova all'esterno di una chiesa; subito dopo suonano le campane, e alcuni bambini escono dalla chiesa correndo con grida di gioia verso l'eroe; allora King, emozionato, alza le braccia al cielo in segno di esultanza.\nIn \"Tekken 2\", dopo aver battuto il suo rivale Armor King ed essersi aggiudicato il terzo posto, King passa un brutto periodo tra sconforto per via della morte di un bambino dell'orfanotrofio e alcol; fino a quando lo stesso avversario, vedendolo malridotto, gli riporta la maschera raccontandogli del secondo torneo. King \u00e8 scosso, ma torna ad allenarsi, cogliendo al volo questa seconda occasione. Sub-boss di King \u00e8 Armor King. King \u00e8 sub-boss di stage 8 di Armor King. Nel suo finale sta nevicando e King \u00e8 fuori del suo orfanotrofio: guarda con angoscia i suoi bambini che festeggiano il Natale, deluso per la sconfitta nel torneo. Lascia alcuni regali per i bambini e se ne va; ma, mentre sta per andarsene, i bambini escono e gli si fanno incontro; la sua felicit\u00e0 \u00e8 di nuovo accesa: con ardore, coraggio e forza King torna a combattere.\nKing II.\nKing II (denominato cos\u00ec per distinguerlo dal primo King) \u00e8 un bambino cresciuto nell'orfanotrofio dove lavorava King (che muore ucciso da Ogre), a cui decider\u00e0 di lasciare, in punto di morte, la direzione dell'orfanotrofio nonostante la sua giovane et\u00e0 (24 anni). Armor King (amico/rivale di King), conoscendo l'assassino (Ogre), allena King II per 4 anni facendolo diventare un ottimo lottatore di wrestling, come il suo mentore King. Cambiano le persone ma per fortuna non le motivazioni: King II pratica wrestling a livello professionistico per sovvenzionare l'orfanotrofio e deciso a vendicare il suo predecessore si iscrive al \"Tekken 3\". Nel suo epilogo, King sta combattendo sul ring contro un altro avversario, dopo aver vinto King si ritira nello spogliatoio dove trova Armor King senza maschera con la testa chinata per la malattia.\nIn \"Tekken 4\", Armor King, maestro e padre adottivo di King, rimane ucciso in una rissa da bar. Accecato dall'ira, King giura vendetta, pagando la cauzione all'assassino (Craig Marduk) in modo che potesse uscire e partecipare al 4\u00b0 Tournament, cos\u00ec King si iscrive al torneo per vendicare il suo mentore. Durante il torneo King si scontra contro Marduk e lo picchia pesantemente, facendolo finire in ospedale per le ferite. Nel suo finale, King avendo vinto il torneo decide di usare l'immensa fortuna della Mishima Zalbatzu per aiutare bambini in difficolt\u00e0, poco dopo si dirige nell'ospedale e va verso la stanza di Craig Marduk intento a ucciderlo, non appena sta per colpirlo King nota una foto che mostra Craig con la sua famiglia, da ci\u00f2 capisce che il suo gesto \u00e8 sbagliato e decide di risparmiarlo.\nIn \"Tekken 5\", non molto tempo dopo essere rientrato in patria, la dichiarazione di vendetta annunciata da Marduk (mentre portava una maschera da giaguaro nero, identica a quella di Armor King), raggiunse le orecchie di King, mandandolo in bestia ed offrendogli occasione di incontrarlo al 5\u00ba torneo del pugno d'acciaio, King si iscrive giurando che non lascer\u00e0 che Marduk disonori il suo mentore. Julia Chang cerca di dissuadere King dal combattere contro Marduk dicendogli che \u00e8 gi\u00e0 forte abbastanza, dopo averla battuta King dice che Marduk non gli scapper\u00e0. Successivamente nel torneo King affronta Marduk e riesce a sconfiggerlo, quando Marduk \u00e8 a terra King gli tende una mano amichevolmente e lo aiuta a rialzarsi. Sotto-boss di King sono Julia Chang e Craig Marduk; King \u00e8 sotto-boss di \"stage\" 7 di Craig Marduk. Nel suo finale, King affronta due avversari su un quadrato di wrestling e sta avendo la peggio quando Marduk gli batte la mano ed entra per aiutare King. Insieme, i due eseguono una mossa di atterramento buttando a terra i due sfidanti, dopodich\u00e9 entrambi ricevono la cintura di campione e la sollevano davanti a un pubblico esultante.\nIn \"Tekken 6\", durante il torneo, per\u00f2, la rivalit\u00e0 dei due si trasforma pian piano in amicizia; inoltre, a quel torneo, partecipa lo stesso Armor King, che sconfigge Marduk. Stupito nel vederlo, King gli si avvicina per sapere se sia proprio lui, ma non ottenne nessuna risposta. L'unica cosa certa \u00e8 che Armor King parteciper\u00e0 anche al sesto torneo di pugno d'acciaio; per scoprire la verit\u00e0 sulla sua ricomparsa, sia King che Marduk parteciperanno a loro volta al torneo. Nel suo finale, King \u00e8 a casa sua e sta contemplando una foto di Armor King. Mentre sta rimettendo a posto la foto, la cornice cade e si rompe, rivelando che sotto c'\u00e8 un'altra fotografia; incuriosito, King la prende e nota con stupore che ci sono due Armor King."}
{"id": "1191565", "revid": "30610", "url": "https://it.wikipedia.org/wiki?curid=1191565", "title": "Discografia di Jadakiss con i LOX", "text": ""}
{"id": "1191569", "revid": "1573940", "url": "https://it.wikipedia.org/wiki?curid=1191569", "title": "Artachaea rubida", "text": "Artachaea rubida \u00e8 un mollusco nudibranchio della famiglia Dorididae. \u00c8 l'unica specie nota del genere Artachaea."}
{"id": "1191573", "revid": "21880", "url": "https://it.wikipedia.org/wiki?curid=1191573", "title": "Staurodoris", "text": ""}
{"id": "1191586", "revid": "827882", "url": "https://it.wikipedia.org/wiki?curid=1191586", "title": "Footwork (danza)", "text": "Il footwork \u00e8 una categoria di mosse di breaking che prevede l'utilizzo di mani e piedi per terra, descrivendo movimenti circolari attorno ad un asse verticale (solitamente passante per il bacino). Il \"footwork\" generalmente avviene dopo un \"go-down\", ovvero una mossa di discesa a terra, ed \u00e8 molto utilizzato per collegare mosse di diverse categorie (\"powermove\", \"freeze\") o creare nuovi passi. Il passo base del \"footwork\" \u00e8 il \"six-step\".\nPassi base del Footwork.\nBench\u00e9 il footwork lasci spazio alla creazione di innumerevoli passi, ce ne sono alcuni che fanno parte della cosiddetta \"Foundation\", ovvero dello stile base del Breaking. Qui di seguito elencati alcuni esempi:\nSottocategorie.\nEsistono anche delle sottocategorie di footwork, che individuano uno stile generale nell'eseguire i passi:"}
{"id": "1191593", "revid": "1935652", "url": "https://it.wikipedia.org/wiki?curid=1191593", "title": "Regione ecclesiastica Triveneto", "text": "La regione ecclesiastica Triveneto \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia. Il suo territorio corrisponde approssimativamente al territorio delle tre regioni amministrative italiane di Veneto, Friuli-Venezia Giulia e Trentino-Alto Adige, ma comprende anche parrocchie nell'area gardesana della provincia di Brescia. Si tratta della regione ecclesiastica pi\u00f9 grande all'interno della Conferenza episcopale italiana, anche se non la pi\u00f9 popolosa (che \u00e8 invece quella lombarda).\nLa regione ecclesiastica oggi.\nStatistiche.\nSuperficie in km\u00b2: 40.674\nAbitanti: 6.895.639\nParrocchie: 3.527\nNumero dei sacerdoti secolari: 4.897\nNumero dei sacerdoti regolari: 2.104\nNumero dei diaconi permanenti: 264\nSuddivisione.\nQuesta regione ecclesiastica \u00e8 composta da quindici diocesi, cos\u00ec ripartite:"}
{"id": "1191595", "revid": "123157711", "url": "https://it.wikipedia.org/wiki?curid=1191595", "title": "Toni Benetton", "text": "Artista di fama internazionale, le sue opere si trovano nei musei di tutto il mondo, come al Museo di Arte Moderna di D\u00fcsseldorf, all'Hirshhorn Museum and Sculpture Garden di Washington, al Museum Beelden aan Zee di Scheveningen, all'Hakone Open-Air Museum di Tokio.\nBiografia e formazione artistica.\nInizi\u00f2 giovanissimo a lavorare il ferro nell'officina dello zio fabbro. In seguito frequent\u00f2 l'Accademia di belle arti di Venezia sotto la guida di Arturo Martini.\nNel 1957 vince la medaglia d'oro alla Mostra triennale delle produzioni d'arte di Milano (sezione metalli).\nNel 1960, consigliato dall'architetto Carlo Scarpa, lo scultore espose alcune opere al giardino Salomon di Solighetto, popolando la tenuta di grandi figure di ferro rappresentanti animali, ballerine, santi ed eroi. Lo stesso anno vinse il primo premio alla II triennale del Bureau des Arts di Parigi\nNel 1961 vince il premio nazionale di pittura e scultura \"Luigi Lanzi\" a Corridonia, mentre nel 1963 vince la medaglia d'oro della XVII Fiera di Pordenone. Nel 1965 gli viene assegnato il riconoscimento pi\u00f9 prestigioso: il premio per la plastica monumentale alla Quadriennale del metallo di Lindau per la scultura \"Le Anime - Memorie di una cattedrale\".\nNel 1964 rappresenta l'Italia al Congresso Mondiale dell'Arte di New York.\nNel 1967 fond\u00f2 presso villa \"Marignana\" di Marocco (Mogliano Veneto), l\"Accademia Internazionale del Ferro Battuto\": lo scopo di Benetton era quello di creare una scuola specifica per la lavorazione del ferro e un punto di riferimento per gli scultori del settore. La scuola fu chiusa nel 1980 per motivi economici.\nNel 1977 vince a Napoli la medaglia d'oro del Premio Pontano e nel 1978 partecipa alla prima edizione della Mostra toscana di scultura.\nNel 1986 espone alla 52\u00aa Biennale di Venezia due delle sue opere pi\u00f9 conosciute: \"Grande Colonna\" (esposta presso il Parco San Giuliano di Mestre) e \"Grande Sfera\".\nNel 1995 conquista il primo premio assoluto per la scultura a Dubrovnik.\nNel 1996, a seguito di un intervento cardiaco, l'artista muore a Treviso.\nIl Museo \"Toni Benetton\" di Mogliano Veneto raccoglie la maggior parte dei suoi lavori.\nStile.\nSi tratta di un autore piuttosto eclettico: il suo stile va da un inizio figurativo per evolversi poi in arte astratta; da piccole sculture passa alle macrosculture e ai semoventi (dove il ferro \u00e8 reso plastico da circuiti elettronici) pensati per ambienti esterni e urbani. Ha lavorato con diversi materiali come bronzo, gesso e acquerello, tuttavia ha prediletto il ferro, con cui ha realizzato la maggior parte delle sue creazioni. Altro materiale amato da Benetton fu la terracotta, poich\u00e9 implica un contatto diretto con la materia e, grazie ai tempi pi\u00f9 immediati, l'artista pu\u00f2 apprezzare il rapido concretizzarsi la sua idea.\nPunto cruciale del suo stile \u00e8 dunque l'esposizione all'aperto: dagli anni '50 e '60 le sue opere vengono realizzate per i centri urbani e i parchi (si vedano gli esempi della Marignana e del giardino Salomon). La lastra si arricchisce di tagli per permettere alla luce di penetrare la materia e il ferro allo stato naturale si arrugginisce. Le sculture divengono solide opere ingegneristiche in grado di sostenere gli agenti atmosferici, pur mantenendo la loro leggerezza. A questo proposito si pu\u00f2 citare la serie \"Townscape\", progetti urbanistici basati su forme statiche e solide poich\u00e9 pensati per grandi complessi architettonici. Lo scopo di queste strutture \u00e8 quello di migliorare i quartieri degradati: ogni ambiente necessita di soluzioni adeguate che tengano conto di parametri e tipologie edilizie. Spicca, in quest'ambito, il progetto \"Porta per Venezia\"."}
{"id": "1191596", "revid": "4175", "url": "https://it.wikipedia.org/wiki?curid=1191596", "title": "Coppa FIRA 1981-1982", "text": "La Coppa FIRA 1981-82 (), anche Coppa Europa 1981-82, fu il 22\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nIl trofeo fu vinto per la diciottesima volta dalla , anche se l', giunta seconda, le contese il titolo e perse l'incontro diretto a Carcassonne solo 19-25, punteggio che prima dell'inizio del tempo di recupero era ancora 19-21 a favore dei francesi; gli Azzurri suggellarono il loro eccellente campionato battendo la a Rovigo, risultato che serv\u00ec a consolidare la piazza d'onore a solo due punti dalla Francia.\nNon vi furono retrocessioni in seconda divisione, ma il sal\u00ec in prima, che l'anno successivo pass\u00f2 cos\u00ec a 6 squadre, mentre la scese in terza divisione rimpiazzata dalla che sal\u00ec di categoria."}
{"id": "1191603", "revid": "76963", "url": "https://it.wikipedia.org/wiki?curid=1191603", "title": "Fabien Remblier", "text": "\u00c8 conosciuto in Italia soprattutto per il ruolo di J\u00e9r\u00f4me, nella serie cult degli anni Novanta, Primi baci. Recentemente ha creato un sito internet www.fabienremblier.com il quale comporta un blog in cui l'attore espone la sua visione e le sue esperienze sul gruppo di produzione AB, una casa di produzione che ha prodotto numerose sit-com di successo, inoltre, \u00e8 uscito nel dicembre 2006, un libro, intitolato \"Les Ann\u00e9es Sitcom\" nel quale Fabien parla dei ricordi degli anni della sitcom francese di grande successo.\nFabien lavora oggi nel campo dell'informatica e della produzione ma recentemente ha fatto parte della trasmissione francese \"\u00c7a se discute\", con altri attori della casa di produzione AB o altre personalit\u00e0 cadute nella desuetudine mediatica, come Magalie Madison o Mallaury Nataf."}
{"id": "1191604", "revid": "1776051", "url": "https://it.wikipedia.org/wiki?curid=1191604", "title": "Eccidio dei XV Martiri di Madonna della Pace", "text": "In seguito al ritrovamento del cadavere di un soldato tedesco a Madonna della Pace (localit\u00e0 suddivisa amministrativamente tra i comuni di Subiaco, Agosta, Cervara di Roma, Canterano e Rocca Canterano), il 26 maggio 1944 vennero rastrellate ed uccise dalle truppe di occupazione naziste 15 persone. Nel luogo dell'Eccidio \u00e8 stato eretto un Sacrario.\nI loro nomi erano:\nVenne poi costituita l'Associazione \"Martiri del 1944\" di Madonna della Pace che ogni anno si impegna nella Commemorazione dell'Eccidio."}
{"id": "1191607", "revid": "287204", "url": "https://it.wikipedia.org/wiki?curid=1191607", "title": "Rhyperior", "text": ""}
{"id": "1191609", "revid": "287204", "url": "https://it.wikipedia.org/wiki?curid=1191609", "title": "Notocactus", "text": "Notocactus - Genere originario dell'America latina, di 15 specie di piante perenni succulente. Facili da coltivare, hanno forma allungata o globosa, spine colorate e fiori di medie dimensioni, imbutiformi, con petali stretti, che sbocciano solitari o in cespi alla sommit\u00e0 del fusto, e durano circa una settimana.\nN.warasii\nSpecie dal fusto globoso, alto fino a 50\u00a0cm e largo oltre 20. Il fusto, di un verde scuro, ha costolature prominenti dotate di areole brunastre e lanose, che portano sottili spine radiali brunastre e 3-5 spine centrali pi\u00f9 lunghe giallo dorate. Durante l'estate, sulla sommit\u00e0 del fusto, sbocciano negli esemplari adulti fiori gialli imbutiformi, larghi 6\u00a0cm e lunghi altrettanto.\nColtivazione.\nI Notocactus sono piante a crescita lenta, prediligono una posizione soleggiata, su substrato ben drenato. Annaffiare liberamente durante la stagione vegetativa (da maggio a settembre), e somministrare un fertilizzante liquido bilanciato; mantenere quasi asciutto in inverno innaffiando al manifestarsi di eventuali avvizzimenti.\nMoltiplicazione.\nSeminare in primavera, alla temperatura di 20\u00a0\u00b0C. Le specie cespitose si possono separare e rinvasare all'inizio della primavera."}
{"id": "1191611", "revid": "2167723", "url": "https://it.wikipedia.org/wiki?curid=1191611", "title": "Madrasso", "text": "Il Madrasso \u00e8 un gioco di carte tipico del Veneto e del Friuli-Venezia Giulia. \nSi gioca in quattro, divisi in due coppie disposte alternativamente ai lati di un tavolo secondo i punti cardinali in modo che i compagni siano l'uno di fronte all'altro, con un mazzo di 40 carte italiane (preferibilmente trevigiane).\nRegole.\nLe regole assomigliano a quelle della briscola e del tressette.\nLa regola generale \u00e8 che \u00e8 obbligatorio rispondere al seme giocato da chi \u00e8 di mano; qualora non si abbiano pi\u00f9 carte di quel seme, \u00e8 obbligatorio tagliare con la briscola, o trionfo, determinata casualmente dal mazziere. Chi, infine non pu\u00f2 rispondere o nemmeno tagliare, ha la facolt\u00e0 di giocare qualsiasi carta desideri\nDistribuzione e inizio.\nAll'inizio del gioco le coppie vengono normalmente stabilite con la \u201cregole dei re\u201d: si mischiano le carte e si scoprono progressivamente davanti ai giocatori seduti al tavolo. Saranno in coppia i giocatori seduti avanti ai primi due re estratti. Il primo dei due re determiner\u00e0 quale dei due giocatori rester\u00e0 al posto in cui era seduto e chi sar\u00e0 il mazziere.\nIl mazziere mischia le carte, indi le fa tagliare dal giocatore alla sua sinistra, che deve alzarne almeno 3 e non pi\u00f9 di 37 e le distribuisce in senso antiorario a partire dal giocatore alla sua destra.\nLa distribuzione va fatta come segue.\nNord dunque, e il mazziere di ogni turno come lui, avr\u00e0 una carta scoperta e nove carte coperte.\nLa carta scoperta determina il seme di briscola ed \u00e8 del mazziere, ma questi la pu\u00f2 raccogliere solo dopo tre giri completi o solo dopo che un trionfo \u00e8 gi\u00e0 stato giocato. Pu\u00f2 per\u00f2 giocarla in ogni momento del gioco.\nDistribuite le carte, il giocatore che possiede il sette di briscola pu\u00f2, se vuole, sostituirlo alla carta scoperta. In ogni caso, nell'ambito della prima mano, sar\u00e0 il possessore del sette a cominciare a giocare, indipendentemente dal fatto che abbia sostituito la carta o meno. Egli sar\u00e0, inoltre, mazziere della seconda mano. A partire dalla seconda mano, per\u00f2, comincia a giocare solo chi si trova a destra del mazziere. Il possessore del sette resta tuttavia autorizzato alla sostituzione quando tocchi a lui, ma prima di giocare la sua prima carta: diversamente perde questo diritto. A partire poi dalla terza mano, il mazziere \u00e8 sempre il giocatore che la mano precedente \u00e8 stato il primo a giocare, ovvero sempre colui il quale sta alla destra del mazziere della mano in corso.\nSvolgimento.\nOgni partita si compone di dieci o pi\u00f9 basi (\"basa\" al singolare).\nPer basa si intende una distribuzione di carte. Ogni basa \u00e8 composta di dieci mani ovvero giocate di quattro carte (una per giocatore).\nOgni mano segue le regole sopradette: \u00e8 obbligatorio rispondere o tagliare se rispondere non sia possibile. Vince la mano e gioca la mano successiva chi ha giocato nella precedente la carta pi\u00f9 alta del seme o il trionfo pi\u00f9 alto, se \u00e8 stata una mano tagliata.\nChi vince l'ultima mano di ogni basa ha diritto a un bonus di dieci punti.\nValore delle carte e punteggi.\nOgni carta cattura tutte le carte di valore inferiore, purch\u00e9 dello stesso palo della prima carta giocata.\nCarte di altri pali, ancorch\u00e9 superiori, non sono mai vincenti. Le carte di briscola vincono sempre contro gli altri pali, sebbene siano di valore inferiore, ma perdono contro altre briscole di valore superiore.\nLe carte nell'ordine valgono:\nConsiderato che chi vince l'ultima mano ha un bonus di dieci punti, ogni basa si compone di 130 punti.\nVittoria della partita.\nCome detto ogni partita si compone di dieci basi.\nI punteggi conseguiti in ogni basa dalla coppia che tiene il punteggio, per solito quella del giocatore che per primo ha fatto le carte, vengono segnati uno in colonna all'altro senza sommarli.\nConclusa la decima basa si sommano i punteggi e si determina il punteggio della coppia che tiene i punti. Chi conteggia, dopo aver determinato il proprio punteggio, lo sottrae a 1300 (il monte punti delle dieci basi: 130 x 10), determinando anche il punteggio degli avversari.\nSe una delle coppie ha raggiunto 777 punti, la partita finisce con la loro vittoria, altrimenti si prosegue a oltranza, finch\u00e9 una delle due supera tale soglia. Dopo la decima basa, i punteggi vengono sommati basa per basa al punteggio precedente. Si comprende che nessuna partita pu\u00f2 durare oltre dodici basi.\n\"Fora me ciamo\".\nSe la partita non \u00e8 stata vinta alla decima basa e si prosegue \u00e8 data possibilit\u00e0 al giocatore che sappia, nelle basi successive, di aver raggiunto i 777 punti, di chiamarsi fuori e cos\u00ec di interrompere il gioco vincendo la partita in qualunque momento.\nSolo chi ha il diritto di giocare, ovvero \u00e8 primo di mano pu\u00f2 chiamarsi fuori. Perde questo diritto se c'\u00e8 stato suggerimento del compagno."}
{"id": "1191622", "revid": "287204", "url": "https://it.wikipedia.org/wiki?curid=1191622", "title": "Probopass", "text": ""}
{"id": "1191638", "revid": "287204", "url": "https://it.wikipedia.org/wiki?curid=1191638", "title": "Dusknoir", "text": ""}
{"id": "1191647", "revid": "486946", "url": "https://it.wikipedia.org/wiki?curid=1191647", "title": "SC Chemie Halle-Leuna", "text": ""}
{"id": "1191659", "revid": "125764856", "url": "https://it.wikipedia.org/wiki?curid=1191659", "title": "Gualtiero Marchesi", "text": "Viene unanimemente considerato il fondatore della nuova cucina italiana e, a parere di molti, lo chef italiano pi\u00f9 noto nel mondo e quello che ha maggiormente contribuito allo sviluppo della cucina italiana, ponendo la cultura culinaria italiana tra le pi\u00f9 importanti del mondo.\nBiografia.\nMarchesi nasce a Milano da una famiglia di albergatori e ristoratori originaria di San Zenone al Po (Pavia), grazie alla quale muove i primi passi in ambito gastronomico e nella ricerca del proprio personale percorso culinario. Nel dopoguerra si trasferisce in Svizzera, dove perfeziona le sue conoscenze frequentando, dal 1948 al 1950, la scuola alberghiera di Lucerna.\nRientrato in Italia, rimane a lavorare per alcuni anni nell'albergo di famiglia, per poi proseguire il suo perfezionamento a Parigi.\nNel 1977 apre il suo primo ristorante nel capoluogo lombardo, ottenendo nel 1978 il riconoscimento di una stella dalla Guida Michelin. Nel 1986 il ristorante di Marchesi \u00e8 il primo in Italia ad ottenere il riconoscimento di tre stelle della guida francese, passando a due dal 1997 in avanti. Al riconoscimento della Guida Michelin fa seguito il conferimento dell'onorificenza di commendatore nel 1991 da parte del Presidente della Repubblica Francesco Cossiga.\nAlcuni allievi di Marchesi sono successivamente diventati chef celebri, come Carlo Cracco, Pietro Leemann, Ernst Knam, Davide Oldani e Daniel Canzian, l\u2019unico ad aver ricoperto anche il ruolo di executive chef del Gruppo Marchesi.\nNel giugno 2006 fonda ALMA, la \"Scuola Internazionale di Cucina Italiana\", il pi\u00f9 autorevole centro italiano di formazione culinaria a livello internazionale, con sede in Colorno (Parma), di cui resta rettore fino al settembre 2017, quando entra nella Presidenza del Comitato Scientifico. Nel 2008 fonda la Italian Culinary Academy a New York.\nIl 19 marzo 2010, in occasione dei suoi ottant'anni, nasce la Fondazione Gualtiero Marchesi, che si prefigge come obiettivo la diffusione del bello e del buono in tutte le arti, dalla musica alla pittura, dalla scultura alla cucina. Nel 2017 gli viene attribuito dalla Camera dei deputati il Premio America della Fondazione Italia USA.\nMuore all'et\u00e0 di 87 anni nella sua casa di Milano il 26 dicembre 2017. I funerali si svolgono presso la Chiesa di Santa Maria del Suffragio a Milano, dove erano presenti, oltre ai suoi familiari, numerosi esponenti della cucina e della ristorazione di alto livello in Italia. Successivamente la salma viene tumulata nel cimitero di San Zenone al Po, nella tomba di famiglia.\nVita privata.\nMarchesi \u00e8 stato sposato con Antonietta Cassisa, pianista e insegnante di pianoforte di origine siciliana, scomparsa nel giugno 2016, con cui ha avuto due figlie, Simona (1963) e Paola (1966), che gli hanno dato tre nipoti.\nLa contestazione con Michelin.\nNel giugno 2008 Marchesi contesta il sistema di attribuzione dei punteggi della guida Michelin e \"restituisce\" le stelle, affermando di voler ricevere solo commenti e non punteggi. Come risultato, nell'edizione 2009, il ristorante di Marchesi rimane citato sulla guida unicamente come il ristorante dell'albergo in cui ha sede, senza i riconoscimenti di prestigio e senza nessuno dei commenti voluti da Marchesi.\nL'amore per l'arte e la mostra al Castello Sforzesco.\nGualtiero Marchesi \u00e8 stato appassionato per tutta la sua vita dell'arte in tutte le sue forme. Gi\u00e0 nei suoi primi anni di attivit\u00e0 entr\u00f2 in contatto con Aldo Calvi, pittore e poeta, che rafforz\u00f2 il suo amore per l'arte in modo definitivo. In quegli anni incontr\u00f2 per la prima volta anche la sua futura moglie, musicista, che fece nascere in lui la passione per il mondo musicale. Il giovane Marchesi dichiar\u00f2: \u00abSmetto di suonare perch\u00e9 devo creare una cucina nuova, inconcepibile per il nostro paese; \u00e8 ora di rivoluzionare le portate, la presentazione, la carta dei vini. Questo \u00e8 un momento fondamentale, \u00e8 la rivoluzione culinaria postmusicale!\u00bb.\nNella primavera del 2010 viene inaugurata a Milano, al Castello Sforzesco, una mostra a lui dedicata, che ripercorre i passi e i momenti della sua esperienza, fra arte, cucina e successo internazionale, descrivendo il percorso dello chef che ha ispirato gran parte degli chef italiani di oggi.\nPoco prima della morte, assieme ad artisti e autori come Giovanni Anceschi, Enrico Baj, Gillo Dorfles, Maria Mulas e Giulia Niccolai, Marchesi partecipa al numero quattordici di BAU."}
{"id": "1191660", "revid": "4175", "url": "https://it.wikipedia.org/wiki?curid=1191660", "title": "Coppa FIRA 1982-1983", "text": "La Coppa FIRA 1982-83 (), anche Coppa Europa 1982-83, fu il 23\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nIl titolo fu vinto per la quinta volta dalla , che chiuse la competizione davanti a e, a seguire, : proprio la partita di chiusura di torneo tra queste due ultime squadre funse da spareggio di fatto per la piazza d'onore: gli Azzurri vinsero 12-10 e per la prima volta la non sal\u00ec neppure sul podio.\nL'incontro tra gli italiani e i propri cugini d'Oltralpe, tenutosi a Rovigo per via dell'alternanza di calendario che per quell'edizione prevedeva gli Azzurri in casa, termin\u00f2 6-6: si trattava della prima uscita indenne dal campo in 48 anni e 33 confronti contro i francesi, dei quali quelli dal 1968 senza valore di \"test match\".\nL'unica sconfitta della squadra allenata dalla coppia Pulli \u2013 Paladini fu proprio contro i campioni rumeni, anche se contenuta nel punteggio, 6-13.\nA retrocedere in seconda divisione fu la , mentre la guadagn\u00f2 la promozione nella massima serie prevalendo sulla , prima a pari punteggio ma con un peggior quoziente realizzativo.\nIn seconda divisione, il posto lasciato libero dagli scandinavi fu rimpiazzato dalla vincitrice del terzo livello a punteggio pieno.\nI tedeschi non rividero pi\u00f9 la prima divisione se non 25 anni pi\u00f9 tardi nel 2008, 18 anni dopo la riunificazione con la Germania Est."}
{"id": "1191663", "revid": "36426", "url": "https://it.wikipedia.org/wiki?curid=1191663", "title": "David Strickland", "text": "Biografia e carriera.\nDavid \u00e8 nato a Glen Cove, Long Island nello stato di New York. I suoi genitori, Gordon e Karen, entrambi lavoravano come dirigenti. Si trasferisce con la sua famiglia a Princeton, New Jersey, che considera la sua casa da quando ha lasciato Los Angeles in California dopo la scuola superiore. Cominci\u00f2 a lavorare come attore teatrale apparendo in produzioni come \"Biloxi Blues\", \"Bye Bye Birdie\", \"Danny and the Deep Blue Sea\", \"Pizza Man\" e \"I Won't Dance\".\nI primi ruoli TV durante gli anni novanta includono: \"Dave's World\" (1 episodio), \"Pappa e ciccia\" (1 episodio) e \"Innamorati pazzi\" (5 episodi). Nel 1996 ottiene un ruolo nella serie televisiva \"Susan\" con Brooke Shields, dove rimane per tre stagioni. Nel 1999 \u00e8 uno dei protagonisti del film \"Delivered\" di Guy Ferland, e ha partecipato al film \"Piovuta dal cielo\" di Bronwen Hughes con Ben Affleck e Sandra Bullock, che stavano proiettando al cinema proprio nel periodo della sua morte.\nLa malattia e la morte.\nStrickland soffriva di disturbo bipolare, e aveva alle spalle una storia di abuso di alcol e droga. Nel 1998 era stato arrestato per possesso di cocaina, e condannato a 36 mesi, con pena sospesa, e alla riabilitazione. Il giorno della sua morte avrebbe dovuto trovarsi di fronte alla corte, per la disamina dei progressi nella riabilitazione.\nStrickland trascorse la sua ultima serata in uno strip club a Las Vegas con l'attore e amico Andy Dick. Il 22 marzo 1999 prese una stanza all'Oasis Motel, nelle prime ore del mattino. Dopo aver consumato diverse bottiglie di birra, fumato crack e sniffato cocaina si impicc\u00f2 con un lenzuolo a una trave del soffitto. Il corpo venne scoperto da un inserviente. Le circostanze fanno pensare che l'attore avesse interrotto la cura a base di litio, che assumeva per controllare il disturbo bipolare. Non lasci\u00f2 nessuna lettera di addio, e nella stanza furono rilevate tracce di droga. Il coroner riport\u00f2 l'evidenza di un precedente tentativo di suicidio del 1998 sul corpo del ventinovenne attore.\nAll'epoca della sua morte, aveva una relazione con Tiffani-Amber Thiessen, famosa tra l'altro per aver recitato in \"Bayside School\" e \"Beverly Hills 90210\". Strickland faceva ancora parte del cast della terza stagione di \"Susan\". L'ultimo episodio della serie fu dedicato a lui. Venne sepolto nel cimitero di Forest Lawn in California."}
{"id": "1191664", "revid": "474175", "url": "https://it.wikipedia.org/wiki?curid=1191664", "title": "Grisignana", "text": "Grisignana (in croato \"Gro\u017enjan\") \u00e8 un comune croato di 736 abitanti, nella Regione istriana; il suo nome antico era Graeciniana, derivante probabilmente dal colle roccioso sul quale \u00e8 ubicata.\nSecondo i dati del censimento del 2011, \u00e8 l'unico comune in Croazia in cui la maggioranza della popolazione (56,52%) \u00e8 di madrelingua italiana (se ai 290 che si dichiarano italiani si sommano quelli che si dichiarano istriani).\nGeografia fisica.\nTerritorio.\nGrisignana si trova su un colle affacciato sulla valle del Quieto, nell'Istria nord-occidentale. Ha delle fortificazioni risalenti al periodo veneziano. Nei pressi alcune cave oggi in disuso di pietra d'Istria. Si dice che una parte di Venezia fu costruita con la pietra estratta dalle cave locali. Era chiamata \"castello\", cinta da mura con due porte: la porta Maggiore \u00e8 conservata molto bene con un ponte levatoio e lo stemma del capitano Pietro Dolfin.\nStoria.\nFu un importante insediamento in et\u00e0 preromana, e pi\u00f9 tardi fortezza romana.\nPopolata da popolazioni autoctone fin dai tempi dell'antica Roma, a Ponte Port\u00f2n, nei pressi del fiume Quieto, passava la via consolare romana Flavia e vi era il porto di Bastia che fu attivo per secoli con il fiume transitabile dall'Antenal di Cittanova fino alle Terme di S. Stefano; inoltre nei pressi del porto alla foce del torrentello che scende da Portole sorse il monastero benedettino di San Pietro che dipendeva dall'antico monastero di San Giovanni Battista di Dalia di Cittanova.\nNel 1100 apparvero alcune notizie di un centro denominato Castrum Grisiniana. Cento anni pi\u00f9 tardi entr\u00f2 a far parte del dominio dei Pietrapelosa per rimanervi fino al 1339, anno di morte di Pietro di Pietrapelosa. Da questo periodo in poi ritorner\u00e0 sotto i patriarchi di Aquileia che la cederanno quale feudo ad alcuni nobili friulani.\nGrisignana, dopo alterne vicende, pass\u00f2 nel Trecento sotto il dominio della Repubblica di Venezia. Venezia controll\u00f2 Grisignana dal 1358 fino al 1797. Nel 1359 il Dolfin trasfer\u00ec la sua residenza ufficiale da Umago a Grisignana; tra il 1360 ed il 1367 la cittadina fu fortificata con possenti mura e venne costruito il palazzo ducale. Verso il 1445, le mura del borgo furono rinforzate per fronteggiare i Turchi.\nDopo la peste del 1630 l'area di Grisignana rimase quasi spopolata. Allo scopo di rivitalizzarla Venezia vi trasfer\u00ec famiglie venete e friulane, croati e morlacchi slavizzati. Dopo il 1797, in seguito al Trattato di Campoformio Grisignana pass\u00f2 all'Impero Austriaco fino al 1803.\nNel 1803 fu occupata dai francesi; nel 1805, per decisione di Napoleone, Grisignana pass\u00f2 sotto il Regno d'Italia neocostituito. Dopo la sconfitta di Napoleone nel 1813 e la caduta del Regno Italico ritorn\u00f2 sotto il dominio dell'Impero Austriaco. Nel 1834 venne in parte ricostruita la chiesetta Santi Cosma e Damiano: interessante il piccolo campanile a vela senza campane. Nel 1770 fu rifatto il Duomo in stile barocco; un documento attesta la presenza del Duomo gi\u00e0 nel 1310. \u00c8 possibile ammirare oltre al Duomo e la chiesetta gi\u00e0 citata, anche un altro luogo di culto cattolico, quello dedicato ai Santi Vito e Modesto, la Loggia veneta ed il Palazzo del Podest\u00e0.\nGrisignana fu un attivo centro irredentista nell'Istria asburgica e celebr\u00f2 con gioia l'annessione dell'Istria nel Regno d'Italia nel 1918. La cittadina fece parte del mandamento di Buie, nel Circondario di Parenzo, a sua volta facente parte della Provincia dell'Istria.\nAlla fine della Seconda guerra mondiale Grisignana fu prima inserita della zona \"B\" del Territorio Libero di Trieste e poi annessa alla Jugoslavia, nonostante gli italiani della zona B costituissero pi\u00f9 del 70%. In conseguenza di ci\u00f2, come in diverse altre localit\u00e0 dell'Istria, molti abitanti lasciarono il paese in quello che \u00e8 meglio noto come esodo istriano.\nDal 1991, proclamatasi indipendente dalla Jugoslavia, Grisignana fa parte della Croazia.\nNel 2014 a seguito di una politica centralizzata della Croazia, basata sulla riduzione delle entrate fiscali del comune il sindaco Claudio Stocovaz, appartenente alla comunit\u00e0 degli italiani, ha detto che \"il governo ha compiuto un passo verso l'ulteriore centralizzazione. Con gli incentivi che finora ci davano, tentavamo di rimediare al desolante quadro demografico\".\nGrisignana, insieme a Montona e Portole sono i comuni appartenenti alla Croazia ai quali sono stati tolti pi\u00f9 fondi.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza di italiani a Grisignana \u00e8 diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nSecondo il censimento del 1921, che oggi viene considerato di scarsa validit\u00e0 scientifica, vivevano a Grisignana 3586 italiani, 406 sloveni e nessun croato.\nNel censimento del 2001 circa il 66% della cittadinanza si \u00e8 dichiarato italiano di madrelingua italiana. Nel 2011 tale dato era sceso al 56%, ma faceva comunque di Grisignana l'unico comune a maggioranza italiana dell'Istria e dell'intera Croazia. Gli italiani si radunano nelle locali \"Comunit\u00e0 degli Italiani di Grisignana\" nella cittadina e \"Comunit\u00e0 degli Italiani di Sterna\" nell'omonima frazione. Entrambi i sodalizi aderiscono all'Unione Italiana. \nEvoluzione demografica.\nNella sola Grisignana:\nGeografia antropica.\nFrazioni.\nIl comune di Grisignana comprende 10 frazioni:"}
{"id": "1191668", "revid": "812213", "url": "https://it.wikipedia.org/wiki?curid=1191668", "title": "Rivoluzione di Luglio", "text": ""}
{"id": "1191678", "revid": "770634", "url": "https://it.wikipedia.org/wiki?curid=1191678", "title": "Sassonia-Coburgo-Gotha", "text": "Il Ducato di Sassonia-Coburgo-Gotha venne formato dall'unione di due ducati precedenti ereditati dalla linea principale dei Sassonia-Coburgo, il Sassonia-Coburgo e il Sassonia-Gotha, governato dalla famiglia Coburgo-Gotha.\nStoria.\nIl ducato venne ereditato dal Re Federico Augusto II di Sassonia con il Trattato di Hildburghausen il 12 novembre 1826 dagli altri rami appartenenti alla dinastia ernestina. Con lo stesso trattato i Sassonia-Gotha-Altenburg presero parte del Ducato Sassonia-Hildburghausen unendolo con il Ducato di Sassonia-Altenburg. La linea di Sassonia-Meiningen divenne Sassonia-Hildburghausen ottenendo il Ducato di Sassonia-Coburgo-Saalfeld oltre alle citt\u00e0 di Mupperg, Mogger, Liebau e Oerlsdorf. Il Ducato di Sassonia-Coburgo-Saalfeld eredit\u00f2 anche il Ducato di Sassonia-Gotha, dai Sassonia-Hildburghausen e le citt\u00e0 di K\u00f6nigsberg e Sonnefeld e dai Sassonia-Meiningen ottenne i possedimenti di Callenberg e Gauerstadt.\nIl Ducato di Coburgo dette anche origine, nel 1816 al Principato di Lichtenberg acquisito dal Duca di Sassonia-Coburgo-Saalfeld Ernesto III al Congresso di Vienna. Il Principato venne ceduto alla Prussia nel 1834.\nGli stati vennero nuovamente divisi nel 1840 in Gotha e Coburg con rispettive capitali nelle citt\u00e0 omonime.\nIl Ducato di Gotha, successivamente, venne unito ai ducati di Sassonia-Meiningen e Sassonia-Altenburg per formare il Granducato di Sassonia-Weimar-Eisenach.\nIl Ducato di Sassonia-Coburgo-Gotha venne nuovamente riunito il 3 maggio 1852 Entrando nel 1866 a far parte della Confederazione Tedesca del Nord e nel 1871 dell'Impero di Germania. Nel 1913 entr\u00f2 nell'orbita della Turingia con il Granducato di Sassonia-Weimar-Eisenach.\nCon la caduta della monarchia nel 1918 divenne un libero Stato e segu\u00ec le sorti della Repubblica di Weimar."}
{"id": "1191684", "revid": "830939", "url": "https://it.wikipedia.org/wiki?curid=1191684", "title": "Vaballato", "text": "Biografia.\nIl padre di Vaballato, Settimio Odenato, era signore delle province orientali dell'Impero romano. Aveva ricavato una posizione autonoma all'interno dell'impero, cui era formalmente sottoposto, a seguito della sconfitta e cattura dell'imperatore Valeriano da parte del re dei Sasanidi Sapore I: era infatti riuscito a difendere le province orientali dall'invasione sasanide, sconfiggendo Sapore. Il legittimo imperatore, Gallieno, era occupato a sedare le numerose rivolte scoppiate nell'impero dopo la cattura del padre Valeriano e accett\u00f2, inizialmente di buon grado e poi sempre meno, l'autonomia di Odenato, che per lo meno gli riconosceva il primato formale.\nAlla fine del 267 o forse all'inizio del 268, suo padre, Odenato, a cui l'imperatore, Gallieno, aveva concesso il titolo di \"re dei re\" fu assassinato, ad Emesa, assieme al figlio Hairan (o Erode o Erodiano) e ad un suo fedele collaboratore, il governatore militare di Palmira, Settimio Vorode. Furono assassinati da Meonio, cugino o nipote (a seconda delle fonti) di Odenato, su mandato della regina consorte Zenobia.\nPoco dopo la morte del \"re dei re\", sua moglie Zenobia proclam\u00f2 Vaballato nuovo signore di Palmira e s\u00e9 stessa regina e tutrice, ottenendo cos\u00ec il potere in nome del figlio minorenne, col sogno e l'ambizione non solo di mantenersi autonoma da Roma, ma di creare un impero d'Oriente da affiancare a quello romano.\nGallieno avrebbe voluto regolare i conti con Zenobia, ma fu impedito a recarsi in oriente, sia dall'invasione dei Goti iniziata nel 267, sia dalla grande invasione degli Eruli, del 268. La \"Vita Gallieni\" riporta che l'imperatore invi\u00f2 contro Palmira un suo generale, Aurelio Eracliano, nominato \"dux\" della spedizione volta a riprendere il controllo della frontiera con la Persia dopo la morte di Odenato nel 267, ma fu sconfitto dai Palmireni della regina Zenobia e di suo figlio Vaballato. Secondo alcune interpretazioni alternative, questa spedizione non avvenne sotto Gallieno ma sotto il suo successore Claudio il Gotico, o non avvenne affatto.. Comunque alla luce di questi avvenimenti, si rafforz\u00f2 la convinzione che il regno di Palmira avesse la missione di governare l'Oriente e Zenobia, reggente al posto del figlio Vaballato, prima concluse un accordo con l'imperatore Claudio II il Gotico, che ratificava la situazione creatasi in Oriente cio\u00e8 i confini del regno di Odenato e, solo dopo la morte dell'imperatore, Claudio, avvenuta nel 270, guid\u00f2 la ribellione contro l'autorit\u00e0 imperiale. Per i primi anni sua madre Zenobia si era limitata a conservare e rafforzare il regno lasciatole da suo marito (la Cilicia, la Siria, la Mesopotamia e l'Arabia), mantenendo buoni rapporti con Roma.\nSua madre Zenobia orchestr\u00f2 la ribellione contro l'autorit\u00e0 imperiale ed attuando una politica espansionistica, a partire dalla fine del 269, che divenne molto aggressiva, nel 270, dopo la morte per peste dell'imperatore Claudio, Zenobia riusc\u00ec ad estendere il potere del suo regno conquistando la Bitinia e l'Egitto, minacciando addirittura il Bosforo.\nNel 270 divenne imperatore Aureliano che, inizialmente riconobbe a Vaballato i titoli di \"vir clarissimus rex\" e \"imperator dux Romanorum\" e \"corrector totius orientis\" e \"Re dei Re\", probabilmente derivatigli dal padre, tanto che nel regno di Palmira si batterono monete con da un lato l'effigie di Vaballato, \"imperator dux Romanorum\" e dall'altro quella dell'imperatore, Aureliano. Ma, nel 271, risolti i problemi che aveva in Italia, Aureliano decise di ristabilire il controllo romano sulle varie regioni, cominciando dal regno di Palmira.\nIl degrado delle relazioni con Roma \u00e8 testimoniato dalle monete coniate in questa epoca, in cui Vaballato e sua madre sono indicati con il titolo di augusto e augusta rispettivamente.\nLe province, Bitinia ed Egitto, conquistate pochi mesi prima da Zenobia furono riconquistate, quasi senza colpo ferire, e l'avanzata di Aureliano continu\u00f2 senza incontrare resistenza. Le truppe di Palmira, al comando del generale Zabdas, che, composte dai resti di almeno due legioni romane, gli arcieri palmireni e la cavalleria pesante (i \"clibanarii\" simili al catafratto persiano), erano state radunate ad Antiochia, allora si mossero incontro all'imperatore, che fu intercettato sulle rive dell'Oronte, dove avvenne la Battaglia di Immae, in cui, Aureliano che, in passato era stato comandante di cavalleria, al primo attacco dei \"climbanarii\", ordin\u00f2 alla sua cavalleria leggera di arretrare e farsi inseguire sino a quando i cavalli del nemico, appesantiti dalla propria corazza e da quella del cavaliere, furono esausti; allora la cavalleria di Aureliano si arrest\u00f2 e mise in fuga i clibanarii, mentre la sua fanteria, attraversato l'Oronte, attacc\u00f2 sul fianco le truppe di Zabdas che cos\u00ec subirono una sconfitta completa.\nZabdas si ritir\u00f2 ad Antiochia, dove, mentendo, si vant\u00f2 di aver fatto prigioniero Aureliano. Poi Zenobia e Zabdas, dopo aver lasciato una piccola guarnigione nel presidio fortificato di Dafne, di notte, si ritirarono da Antiochia dirigendosi a Emesa, per poter raccogliere un secondo esercito in modo da fermare Aureliano.\nL'imperatore, ben accolto dagli abitanti di Antiochia, attacc\u00f2 e conquist\u00f2 Dafne, per proseguire celermente verso Emesa, dove nella piana antistante la citt\u00e0 avvenne lo scontro decisivo: con una tattica simile a quella della battaglia di Immae, Aureliano, che aveva ricevuto i rinforzi di truppe mesopotamiche, siriane, fenicie e palestinesi, riport\u00f2 una grande vittoria contro un esercito, valutato intorno alle 70.000 unit\u00e0.\nZenobia, aiutata nella fuga dai nomadi del deserto che attaccarono Aureliano , si ritir\u00f2 nella citt\u00e0, preparandosi a sostenere un assedio, speranzosa nell'arrivo degli aiuti persiani. Aureliano, dopo essersi ripreso, ebbe un momento di esitazione e propose a Zenobia una resa a condizioni molto moderate, che la regina poco saggiamente rifiut\u00f2 e respinse con linguaggio poco diplomatico, costringendo l'imperatore a impegnarsi maggiormente nell'assedio e ad affrontare con risolutezza le trib\u00f9 del deserto che vennero a patti (alcune ebbero il lucroso compito di approvvigionare l'esercito imperiale). Allora Zenobia ed il figlio, cercando la protezione dei Sasanidi, fuggirono a dorso di dromedario, ma furono catturati dalla cavalleria leggera romana, mentre tentavano di attraversare l'Eufrate.\nZenobia e Vaballato dopo la cattura furono riportati a Palmira, che nel frattempo si era arresa ad Aureliano, senza che l'oasi e la citt\u00e0 avessero subito alcuna violenza: nel 273 furono inviati a Roma, ma, secondo quanto testimoniato dallo storico bizantino Zosimo, Vaballato mor\u00ec durante il viaggio."}
{"id": "1191689", "revid": "363629", "url": "https://it.wikipedia.org/wiki?curid=1191689", "title": "Antonio Maria Valsalva", "text": " \nAllievo prediletto di Marcello Malpighi, con lui condivise la passione per l'indagine e il rigore scientifico. Fu maestro del celebre Giovanni Battista Morgagni da Forl\u00ec, quindi anch'egli romagnolo, che ce ne ha lasciato una biografia.\nBiografia.\nInfanzia e studi.\nI genitori Pompeo Fini e Caterina Tosi, di umile origine, erano nati a Valsalva, una localit\u00e0 nell'alta valle del Santerno. Si trasferirono a Imola allorch\u00e9 presero servizio presso una nobile famiglia. Successivamente adottarono il nome del villaggio di origine.\nAntonio Maria nacque a Imola il 17 gennaio 1666 nella parrocchia di sant'Agata e venne battezzato il giorno seguente in san Cassiano. Ricevette fin da bambino un'educazione cristiana, grazie anche all'aiuto dei padri gesuiti. Il giovane Valsalva era docile, disciplinato e di intelligenza poliedrica, anche se non fu difficile capire a quale tipo di studi fosse particolarmente inclinato; infatti sezionava uccelli o altri piccoli animali con un interesse superiore a quello che si confaceva alla sua et\u00e0, studiando poi con grande cura le interiora.\nViste le sue qualit\u00e0, fu mandato a studiare all'Archiginnasio di Bologna, illustre per fama e per l'alta qualit\u00e0 dei professori. Infatti nella scienza medica e nell'anatomia, la materia che gli stava pi\u00f9 a cuore, fu seguito da Marcello Malpighi, che a quel tempo era considerato il migliore in quel campo. Studi\u00f2 assiduamente e con dedizione, si laure\u00f2 \"magna cum laude\" il 6 giugno del 1687 a soli 21 anni con una tesi dal titolo \"Sulla superiorit\u00e0 della dottrina sperimentale\" e a questo principio si affid\u00f2 per tutta la sua vita di scienziato.\nAttivit\u00e0 professionale.\nValsalva si accorse per\u00f2 che tutti gli studi che aveva fatto \u201cpi\u00f9 che un'esatta nozione del vero davano solo l'immagine della verit\u00e0\u201d; per ricercare i sintomi delle malattie, il loro decorso e l'efficacia della terapia non bastava esaminare attentamente i malati ma occorreva studiare le alterazioni delle parti ammalate sui cadaveri oppure sezionare anche animali vivi ed eseguire su di essi esperimenti. Scrisse innumerevoli appunti su tutto ci\u00f2, ma sempre meno di quello che fece realmente, visto che talvolta fu impedito da malattie che fatalmente contraeva dalla dissezione di corpi in putrefazione, perdendo addirittura il senso dell'olfatto a causa dell'incredibile sopportazione del fetore.\nTuttavia il suo amore per lo studio dell'anatomia non gli fece trascurare tutto ci\u00f2 che si richiede per essere un buon medico chirurgo, n\u00e9 trascur\u00f2 le ricerche chimiche che, anzi, gli furono di grande aiuto: si occupava dei medicamenti, della loro natura e delle loro capacit\u00e0 curative, studi\u00f2 inoltre malattie ritenute incurabili, indagandone i prodromi proprio con la guida dell'anatomia. A quel tempo infatti fare la diagnosi di una malattia era difficile perch\u00e9 ci si basava solo su metodi induttivi; erano usati l'ispezione e la palpazione, non facendo ancora parte del bagaglio medico la percussione e l'ascoltazione.\nEsercitava la chirurgia pi\u00f9 secondo il suo giudizio che per le nozioni ricavate dai libri; di fronte al malato non teneva un comportamento immutabile, ma si regolava secondo le circostanze, dando prova della sua prudenza e del suo coraggio. Ippocrate infatti dice che \u201c\"il medico che conosce sa anche curare\"\u201d.\nFilantropo.\nIn quanto lettore di anatomia form\u00f2 personalit\u00e0 mediche valide, alcuni suoi allievi divennero stimatissimi medici, altri docenti universitari. Nella sua scuola accoglieva non solo coloro che gli erano stati segnalati da amici e notabili, ma anche studenti gravati dalla povert\u00e0 ma intelligenti e vogliosi di apprendere. Ad esempio, fece di due suoi domestici due buoni chirurghi e impart\u00ec a diverse ostetriche nozioni tali da agevolare il parto e da salvare molte madri e altrettanti figli. Ritenendo la medicina una missione e non una fonte di guadagno, aiutava economicamente coloro che erano affetti da malattia e da miseria, visitandoli gratuitamente.\nIncarichi.\nIl nome di Valsalva era tanto conosciuto che i suoi consigli erano molto apprezzati anche nelle diagnosi di grande difficolt\u00e0, non soltanto tra i bolognesi, ma in tutte quelle citt\u00e0 che avevano sperimentato la sua opera quali Parma, Piacenza, Mantova, Ravenna, Forl\u00ec, Rimini, Imola e tante altre.\nUomo di grande valore e di sincera umilt\u00e0, gli furono affidati dal Senato la salute e l'approvvigionamento alimentare della citt\u00e0: all'inizio del secolo a lui spettava il controllo delle lettere e delle merci provenienti da luoghi di sospetta pestilenza e dodici anni dopo doveva invece impedire, per quanto poteva, il diffondersi di una malattia che aveva colpito il bestiame. Dal 1697-98 al 1722-23 fu nominato dal Sommo Consiglio della citt\u00e0 \u201dincisore pubblico di anatomia\u201d e ci\u00f2 gli permise di esporre le singole parti da lui preparate nel Teatro Anatomico, cosa che non era stata concessa a nessuno prima d'allora. Dal 1705 fino alla morte fu \u201cpubblico lettore e ostensore di anatomia\u201d e qualche anno dopo fu nominato lettore onorario di chirurgia e di anatomia chirurgica pratica. Nel 1697, solo dopo dieci anni dalla laurea, divenne primario medico dell'Ospedale Sant'Orsola e il 10 ottobre dell'anno seguente fu eletto chirurgo, posto che tenne con grande abilit\u00e0 fino alla morte.\nStimato da tutti, fu invitato pi\u00f9 volte dai suoi concittadini di Imola a ritornare in patria, conferendogli l'onore di far parte della Nobile Magistratura dei Pacifici e offrendogli anche un premio annuale. Ma egli non accett\u00f2, non perch\u00e9 non fosse affezionato alla sua patria n\u00e9 per non sembrare incoerente con il rifiuto opposto ad altre importanti citt\u00e0 che avevano fatto offerte maggiori, ma soltanto per non sembrare ingrato verso Bologna, la citt\u00e0 da cui aveva ricevuto cultura e fama.\nProblemi di salute e morte.\nL'animo forte e coraggioso, mai per\u00f2 precipitoso e imprudente, di Valsalva trapelava anche dal suo aspetto fisico: aveva la fronte alta e ampia, occhi neri e vivaci, un volto sereno non privo di austerit\u00e0 e mani solide e agili all'occorrenza. Il corpo era snello da giovane, ma negli ultimi sei, sette anni fu aggravato dall'obesit\u00e0 a causa di malattie che lo portarono alla morte. Dapprima infatti la tosse, da cui era stato affetto da giovane, incominci\u00f2 ad aggravarsi, causando sete e secchezza delle fauci e costringendolo a ingerire una quantit\u00e0 notevole d'acqua; da ci\u00f2 deriv\u00f2 un'insonnia notturna e ovviamente una sonnolenza diurna. Cambiarono anche le sue abitudini alimentari, incominci\u00f2 a mangiare a dismisura e a vomitare dopo il pranzo. A questo si aggiunsero lancinanti dolori addominali notturni a livello del colon, che furono erroneamente interpretati come coliche renali, finch\u00e9 si arriv\u00f2 a comprendere che si trattava di una malattia diversa: apoplessia, complesso sintomatico caratterizzato da abolizione della coscienza, della sensibilit\u00e0 e della motilit\u00e0, dovuto a emorragia cerebrale con distruzione di sostanza cerebrale). Infatti, la sera del 2 febbraio del 1723 ebbe all'improvviso una paralisi facciale e da l\u00ec a poco, nonostante l'immediato soccorso di medici e di presenti, mor\u00ec. Ebbe un funerale degno della sua persona e fu sepolto nella chiesa di San Giovanni in Monte, a Bologna. I monumenti che gli furono dedicati dai canonici della chiesa, dagli amministratori dell'Ospedale degli Incurabili e dell'Universit\u00e0 sono la testimonianza del rimpianto che lasci\u00f2 dopo la sua morte. Un altro monumento fu posto a Imola, nella chiesa di San Domenico, luogo che Valsalva, se fosse morto nella sua citt\u00e0, aveva scelto per essere tumulato. Fu la moglie a occuparsene. Ella era sempre stata rispettosa del marito e lo fu ancora di pi\u00f9 nel rispettare i suoi desideri anche dopo la morte, non lasciandosi corrompere n\u00e9 da lusinghe n\u00e9 da offerte in denaro; sapeva infatti che egli avrebbe voluto lasciare i suoi strumenti chirurgici all'Ospedale degli Incurabili e la raccolta dei pezzi anatomici, soprattutto quelli dell'organo dell'udito a cui aveva lavorato per ben sedici anni pubblicando anche il \u201c De aure humana tractatus \u201d, all'Istituto dell'Accademia delle Scienze, e ademp\u00ec la sua volont\u00e0. Si erano sposati nel 1710 e avevano avuto sei figli: due maschi e quattro femmine. Valsalva non lasci\u00f2 eredi maschi, perch\u00e9 morirono in et\u00e0 infantile come anche la pi\u00f9 giovane delle figlie.\nAttivit\u00e0 scientifica.\nFin dai primi anni si dedic\u00f2 con successo all'anatomia settoria e alla chirurgia sul malato, introducendo importanti innovazioni sia nello strumentario sia nelle tecniche chirurgiche. Introdusse la tecnica di sutura delle arterie per arrestare l'emorragia provocata dalle amputazioni, sostituendola alla pi\u00f9 antica e cruenta cauterizzazione. Fu uno dei fondatori della chirurgia splenica e delle vie urinarie: esegu\u00ec infatti per primo, appena laureato, la splenectomia e la nefrectomia in animali che sopravvissero all'intervento. Cap\u00ec il grande valore dell'ostetricia e della ginecologia, lasciando numerose schede e appunti nonostante non esistesse l'insegnamento di questa materia a quel tempo.\nHa lasciato molte opere relative alla cardiologia. A lui si deve la descrizione dei seni dell'Aorta, chiamati appunto seni di Valsalva, cio\u00e8 lievi allargamenti della grande arteria che nasce dal ventricolo sinistro del cuore e di quella polmonare nell'area delle valvole semilunari. I seni di Valsalva sono sede di aneurismi congeniti dovuti a perdita della continuit\u00e0 tra la tonaca media del bulbo aortico e l'anulus della valvola aortica e interessano il seno coronario destro nel 63% dei casi. All'esame ecocardiografico possono essere dimostrati da echi particolari nel tratto di efflusso, oltre ad apparire pi\u00f9 ampi e a parete pi\u00f9 sottile. La maggior gloria di Valsalva in campo cardiologico fu il metodo da lui ideato proprio per la cura di questi aneurismi. Il principio su cui era basata questa terapia era fondato sul concetto che il sangue fosse la causa della dilatazione aneurismatica e che pertanto diminuendone la massa e la violenza sarebbe stato possibile rallentare il processo di sfiancamento della parete del vaso. Quindi una terapia intesa a favorire l'ipotensione arteriosa e cio\u00e8 assoluto riposo, applicazione di compresse fredde e di ghiaccio sull'aneurisma, quando era possibile, dieta ipocalorica per molto tempo e salassi.\nUomo dall'immensa cultura e sensibilit\u00e0 fu anche un precursore della psichiatria, anzi la psichiatria come scienza nacque proprio con lui. Nonostante la pazzia fosse considerata nell'antica Grecia e a Roma una malattia curabile, tanto che vi erano luoghi adibiti al ricovero degli alienati ed erano stati avanzati tentativi di cura, nel Medioevo questo concetto and\u00f2 perduto e la pazzia divenne sinonimo di \u201cmalattia del demonio\u201de \u201cmalattia delle streghe\u201d: i malati di mente furono perseguitati con il rogo. Bologna fu una delle prime citt\u00e0 che nel XVI secolo non infier\u00ec sui malati di mente con i brutali sistemi che si usavano in Europa, anche se per calmare le loro agitazioni gli inservienti usavano lo staffile. Valsalva fece la sua comparsa nel 1710, quando fu costruito nell'area di Sant\u2019Orsola un edificio per il ricovero dei pazzi. Attraverso numerose autopsie su cadaveri di pazzi deliranti del nosocomio di Santa Maria della Morte era giunto alla conclusione che la pazzia era dovuta ad alterazioni anatomiche del cervello; li liber\u00f2 cos\u00ec dalle manette, dalle sedie chiuse, dai cinturoni e dalle cuffie del silenzio e, quando era necessario legare i pi\u00f9 furiosi, raccomandava agli infermieri di non fare loro del male. Sostitu\u00ec quindi al sistema della brutalit\u00e0 quello della dolcezza e della comprensione verso questi malati e fu certamente il primo a intuire le alterazioni organiche delle malattie mentali. L'opera di Valsalva fu seguita poi in Italia da Vincenzo Chiarugi.\n\"De Aure Humana Tractatus\".\nNello scrivere quest'opera il Valsalva si era proposto \"veritatem scilicet pro mea virili aperire; addiscendi vero labores, quantum res siniret, faciliores redere\" (rendere manifesta la realt\u00e0 per quanto mi spetta; rendere davvero pi\u00f9 semplici le fatiche dell'apprendimento, per quanto lo permetta l'argomento). \u00c8 molto probabile che l'idea di studiare l'orecchio gli sia venuta in seguito agli infruttuosi tentativi di Malpighi. Sicuramente nella sua biblioteca vi erano autori quali Vesalio, Eustachio, Salomone Alberti di Norimberga (il quale figur\u00f2 la chiocciola e descrisse il solco del nucleo cocleare completato del nervo), Cecilio Florio da Fassano (che nell'opera \u201cNova Auris Internae Deliminatio\u201d del 1647 descrisse l'organo dell'udito e vide che i canali semicircolari superiore e posteriore si congiungono in un unico ostio) o ancora Duvernay (autore del \u201ctrait\u00e8 de l'organe de l'ouie\u201d).\nIl \u201cDe Aure humana\u201d ebbe la prima edizione a Bologna nel 1704 e un'ultima aggiornata a cura di Morgagni nel 1740. Valsalva vi lavor\u00f2 per pi\u00f9 di sedici anni sezionando pi\u00f9 di 1000 capi, completando in un certo senso l'opera di Duvernay trattando le parti molli e i muscoli ed elaborando anche una sua teoria dell'udito.\nPer la prima volta appare la moderna divisione in orecchio esterno, medio e interno. Nella rappresentazione del padiglione descrive per la prima volta le piccole ghiandole sebacee della coclea e i muscoli estrinsechi anteriori, tragi e antitragi.\nNell'orecchio esterno dimostr\u00f2 la presenza di muscoli per il movimento del padiglione auricolare.\nNello studio dell'orecchio interno fece una descrizione dettagliata della chiocciola e dei canali semicircolari e per la prima volta descrisse la presenza di linfa \"ut aqua limpida\" al loro interno, ponendo le basi anatomiche per la conoscenza dei meccanismi che regolano la percezione acustica e la percezione dell'equilibrio.\nStudi\u00f2 l'anatomia nel feto e nel neonato; qui not\u00f2 che il condotto uditivo esterno \u00e8 quasi occluso e sugger\u00ec la possibilit\u00e0 di risolvere chirurgicamente alcuni casi di sordit\u00e0 nei soggetti adulti in cui persiste la membrana che ricopre il timpano nel neonato e che normalmente viene espulsa in frammenti. Inoltre durante l'autopsia di un sordo scopr\u00ec la causa stessa della sordit\u00e0: la base della staffa e il contorno formavano un solo blocco e la staffa era diventata immobile. Questa fu la prima descrizione dell'otospongiosi.\nAttualmente la manovra di Valsalva \u00e8 usata in otorinolaringoiatria per lo studio della timpanometria (rapporto tra l'impedenza acustica e pressione esercitata sulla membrana del timpano) ed \u00e8 basata sulle modificazioni dell'elasticit\u00e0 del sistema timpano-ossiculare che si verificano variando la pressione nel meato acustico interno. La timpanometria serve anche per valutare la funzionalit\u00e0 della tromba di Eustachio: quando la perviet\u00e0 di questa si riduce si realizza una pressione negativa nella cassa timpanica. Quando il timpano \u00e8 chiuso si esegue prima la timpanometria e poi la manovra di Valsalva che consiste nell'insufflazione forzata di aria nell'orecchio medio, realizzata attraverso un'energica espirazione con bocca e narici chiuse. Questa \u00e8 quindi usata per valutare la funzionalit\u00e0 della tromba di Eustachio, registrando l'impedenza della membrana timpanica durante la fase di pressione.\nTuttavia la manovra di Valsalva non \u00e8 esente da rischio in otorinolaringoiatria: in un paziente con sordit\u00e0 improvvisa e di non chiara origine la manovra potrebbe causare una lesione della cassa della coclea danneggiata o un barotrauma, danneggiando l'orecchio interno.\nLa Manovra di Valsalva.\nNel 1761 Giovanni Battista Morgagni pubblic\u00f2 il \"De sedibus et causis morborum\" includendo del materiale mai pubblicato dal maestro Valsalva. Questo aveva fatto il seguente esperimento \u201cse la glottide \u00e8 chiusa dopo una profonda inspirazione e quindi si facesse un intenso e prolungato sforzo espiratorio si potrebbe esercitare una tale pressione sul cuore e sui vasi intratoracici da arrestare temporaneamente il flusso del sangue\u201d. Questo brano per\u00f2 sfugg\u00ec per molto tempo all'attenzione di coloro che stavano lavorando sulla relazione che intercorre tra respirazione e circolazione. Solamente nel 1869 fu notato, anche se in realt\u00e0 altri medici avevano preconizzato molto prima una manovra tipo quella descritta da Valsalva, come ad esempio il giudeo arabo Giovanni Mesu\u00e8, morto nell'819, l'italiano Guglielmo da Saliceto, morto nel 1277, Bruno Giacomo Pancrazio, morto nel 1709, Vesalio e altri. Nonostante questi precedenti la manovra \u00e8 sempre stata riconosciuta sotto il nome di Valsalva per la sua grande autorit\u00e0 nella scienza medica.\nAveva un'applicazione pratica per allontanare corpi estranei dall'orecchio e quindi per risolvere la sordit\u00e0 provocata da essi e, come fece notare nel 1850 Weber la compressione toracica che si esercitava era una componente di molti atti comuni come il defecare, il partorire, il tossire, lo starnutire ecc.\nFurono trovate altre applicazioni pratiche della manovra di Valsalva. Nel 1899 Wolffhugel rilev\u00f2 che vi erano risultati simili a quelli ottenuti con la manovra di Valsalva sulle persone che sollevavano pesi come i lavoratori delle cave, i facchini. E se era vero che l'abitudine agli sforzi consentiva alla circolazione di queste persone di adattarsi, anche quelle pi\u00f9 forti avevano comunque un limite. In realt\u00e0 non era stato fatto alcun esperimento sul sollevamento dei pesi fino a che Curdy non se ne occup\u00f2; studi\u00f2 infatti a Harward l'effetto dello sforzo sulla pressione mediante lo sfigmomanometro di Riva-Rocci.\nNel 1920 fu proposta una variante della manovra di Valsalva utile per i test di buona salute: il test dei 40 mmHg, cos\u00ec chiamato da Martin Flack, consisteva nel soffiare contro la resistenza di un manometro a mercurio e nel mantenere la colonna del liquido fino a 40 mmHg pi\u00f9 a lungo possibile. Questo era stato ideato per determinare le condizioni fisiche degli aviatori ed era stato usato con ottimi risultati dalla Royal Air Force nella prima guerra mondiale.\nL'anno seguente Burger us\u00f2 la manovra di Valsalva come test di efficienza circolatoria e, dopo un gran numero di osservazioni, suddivise il cuore in tre categorie: cuore normale, astenico, ipertrofico (sportivo).\nQuindi la risposta di un soggetto alla manovra di Valsalva dipende non solo dall'azione del cuore ma anche da fattori che ne controllano il ritorno del sangue al cuore attraverso il sistema venoso addominale. \u00c8 quindi sconsigliata in soggetti che soffrono di neuropatie del sistema neurovegetativo (come ad esempio diabete pancreatico o amiloidosi); di insufficienza cardiaca di tipo congestizio, di ipertensione arteriosa o di altre cardiopatie.\nUn ulteriore passo avanti fu fatto nel 1930 con l'introduzione di un metodo di registrazione ottica multipla e simultanea che consisteva nella collocazione di speciali specchietti in varie arterie, registrando i loro movimenti fotografando i fasci di luce riflessi. Secondo queste ricerche la velocit\u00e0 del cuore aumenta quando le pareti arteriose sono pi\u00f9 tese da un qualche aumento della pressione del sangue; viceversa la velocit\u00e0 diminuirebbe in caso di ipotensione arteriosa.\nBisogna ricordare che la proposta iniziale di Valsalva fu quella di eseguire la manovra invitando il soggetto a fare un'espirazione forzata a glottide chiusa per un breve periodo, e non per studi di cardiologia ma per studi sull'orecchio."}
{"id": "1191693", "revid": "1305772", "url": "https://it.wikipedia.org/wiki?curid=1191693", "title": "Sh\u014dwa (disambigua)", "text": ""}
{"id": "1191703", "revid": "4175", "url": "https://it.wikipedia.org/wiki?curid=1191703", "title": "Coppa FIRA 1983-1984", "text": "La Coppa FIRA 1983-84 (), anche Coppa Europa 1983-84, fu il 24\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nLa vittoria torn\u00f2, per la diciannovesima volta, alla che si impose a punteggio pieno; alle sue spalle un trio a pari punti composto da , e : nonostante la vittoria azzurra per 12-6 a Rovigo contro i romeni, questi ultimi si aggiudicarono la piazza d'onore per differenza punti fatti / subiti; la stessa , con il medesimo criterio, fu terza davanti all'URSS nonostante la sconfitta da questa subita a Kiev in apertura di torneo.\nA guastare parzialmente la differenza punti dell'Italia fu anche la scarno punteggio della vittoria assegnato dalla FIRA all'Italia dopo il \"forfait\" della , che rinunci\u00f2 all'incontro in programma a Rovigo causa morte improvvisa di due suoi giocatori.\nNella seconda divisione, articolata su due gironi paritetici, il vincitore di ciascuno dei quali sarebbe stato promosso al livello superiore, si vide la vittoria della e della che cos\u00ec rimpiazzarono le retrocesse e , classificatesi agli ultimi due posti della prima divisione."}
{"id": "1191705", "revid": "1632387", "url": "https://it.wikipedia.org/wiki?curid=1191705", "title": "Dark Endless", "text": "Dark Endless \u00e8 il primo album del gruppo musicale Black metal svedese dei Marduk, uscito nel 1992 per la No Fashion Records.\nNel 2006 \u00e8 stato ristampato dalla Blooddawn Productions con audio rimasterizzato, differente copertina e l'aggiunta di 5 nuove tracce.\nTracce.\n\"*\" bonus track della versione Blooddawn Productions"}
{"id": "1191707", "revid": "599013", "url": "https://it.wikipedia.org/wiki?curid=1191707", "title": "Congregazione della Sacra Famiglia di Bergamo", "text": "La Congregazione della Sacra Famiglia di Bergamo (in latino \"Congregatio a Sacra Familia\") \u00e8 un istituto religioso maschile di diritto pontificio: i membri di questa congregazione clericale pospongono al loro nome la sigla C.S.F.\nStoria.\nLa congregazione trae origine dall'istituto per orfani e figli di contadini fondato a Villacampagna di Soncino il 4 novembre 1863 da Paola Elisabetta Cerioli (1816-1865) in memoria di suo figlio Carlino, prematuramente deceduto: inizialmente la congregazione comprendeva solo religiosi laici assistiti da sacerdoti diocesani messi a disposizione dal vescovo di Bergamo, ma divenne presto un istituto clericale.\nL'istituto venne riconosciuto da Pietro Luigi Speranza, vescovo di Bergamo, il 3 dicembre 1868 e ricevette il pro-decreto di lode dalla Santa Sede il 24 aprile 1948.\nLa fondatrice \u00e8 stata proclamata santa in Piazza San Pietro a Roma il 16 maggio 2004 da papa Giovanni Paolo II.\nAttivit\u00e0 e diffusione.\nI membri della Congregazione della Sacra Famiglia si dedicano principalmente all'apostolato rurale.\nOltre che in Italia, sono presenti in Svizzera, Brasile e Mozambico; la sede generalizia \u00e8 a Martinengo, nell'ex convento dell'Incoronata.\nAl 31 dicembre 2005, la congregazione contava 15 case e 71 religiosi, 56 dei quali sacerdoti.\nIl superiore generale \u00e8 dal 2013 Padre Gianmarco Paris"}
{"id": "1191720", "revid": "124246211", "url": "https://it.wikipedia.org/wiki?curid=1191720", "title": "Mary Lambert", "text": "Biografia.\nGli inizi.\nDopo la laurea alla rinomata RISD (Rhode Island School of Design), inizia a lavorare nel cinema come assistente di regia.\nIl suo successo \u00e8 strettamente legato a quello della cantante Madonna, per cui, tra il 1984 e il 1989, dirige alcuni tra i suoi video pi\u00f9 importanti: \"Borderline\", \"Like a Virgin\", \"Material Girl\" (con rimandi citazionisti del mito Marilyn Monroe), \"La isla bonita\" e \"Like a Prayer\".\nNel 1985 dirige i video \"Would I Lie to You?\" degli Eurythmics e \"Ways To Be Wicked\" dei Geffen Vintage. Nel 1986 dirige per Janet Jackson i video \"Nasty\" e \"Control\".\nLavora per artisti quali Annie Lennox, Mick Jagger, The Go-Go's, Whitney Houston, Alison Krauss, Live, M\u00f6tley Cr\u00fce, Queensr\u00ffche, Sting, Debbie Harry, Tom Tom Club e molti altri.\nIl passaggio al grande schermo.\nIl grande passo nel mondo del cinema arriva nel 1987 quando dirige il drammatico \"Siesta\" con un folto gruppo di divi americani, capitanati da Ellen Barkin. Tuttavia il suo pi\u00f9 grande successo cinematografico \u00e8 \"Cimitero vivente\" (\"Pet Sematary\", 1989), da un romanzo di Stephen King (in questo caso anche sceneggiatore): una regia rigida e macabra, contrappuntata da iniezioni di ironia, permettono alla Lambert di essere paragonata ai tempi a Kathryn Bigelow, in quanto caso raro di regista donna che si dedica (e con successo) all'horror.\nRimane nel genere dirigendo un episodio da \"I racconti della cripta\" (Tales from the Crypt, 1989) e nel 1991 Kelly McGillis la chiama a dirigere il dramma in costume \"L'isola dell'amore\" (\"Grand Isle\") tratto dal bestseller di Kate Chopin. \nNel 1992 ritorna alla musica dirigendo il video \"My Destiny\" per Lionel Richie e nello stesso anno accontenta i fans dirigendo il seguito di \"Cimitero vivente\" (\"Cimitero vivente 2\", \"Pet Sematary 2\"), enfatizzando il taglio ironico nella narrazione. \nSuccessivamente la Lambert resta sempre nel genere thriller- horror ma dirigendo titoli meno conosciuti, tra gli altri \"The in Crowd\", 2000; \"Urban Legend 3\", 2005 e \"The Attic\", 2008. Nel 2016 dirige il nono episodio della terza stagione della serie televisiva \"The Blacklist\"."}
{"id": "1191725", "revid": "4175", "url": "https://it.wikipedia.org/wiki?curid=1191725", "title": "Coppa FIRA 1984-1985", "text": "La Coppa FIRA 1984-85 (), anche Coppa Europa 1983-84, fu il 25\u00ba campionato europeo di rugby a 15 organizzato dalla FIRA.\n che si affrontarono con la formula del girone unico.\nPer la ventesima volta la vittoria arrise alla che si aggiudic\u00f2 il torneo a punteggio pieno; in coda, originariamente la FIRA aveva stabilito di abbassare a cinque le squadre di prima divisione e decretato due retrocessioni alla luce della biennalizzazione della competizione a partire dalla stagione successiva.\nTuttavia, dopo la fine del torneo, la FIRA decise di mantenere la formula a sei squadre e, invece di decretare la retrocessione della ultima in classifica a zero vittore, dispose uno spareggio in Francia in campo neutro contro la penultima arrivata, la la quale, bench\u00e9 in corso di competizione vittoriosa sulla formazione nordafricana, nello spareggio perse con il punteggio di 12 a 9 che garant\u00ec la permanenza in massima divisione dei nordafricani.\nA rimpiazzare la furono i vicini iberici del , mentre la terza divisione fu appannaggio dei ; non vi furono retrocessioni tra le due categorie inferiori per innalzamento della seconda divisione a 5 squadre."}
{"id": "1191726", "revid": "322321", "url": "https://it.wikipedia.org/wiki?curid=1191726", "title": "Societ\u00e0 di Cristo per gli emigrati della Polonia", "text": "La Societ\u00e0 di Cristo per gli emigrati della Polonia (in latino \"Societas Christi pro Emigrantibus Polonis\", in polacco \"Towarzystwo Chrystusowe dla Polonii zagranicznej\") \u00e8 un istituto religioso maschile di diritto pontificio: i membri di questa congregazione clericale pospongono al loro nome le sigle S.Chr. o T.Chr..\nStoria.\nLa congregazione venne fondata il 22 agosto del 1932 dal cardinale August Hlond (1881-1948), primate di Polonia, che la struttur\u00f2 sul modello di quella fondata da Giovanni Battista Scalabrini per gli emigrati italiani (i Missionari di San Carlo).\nIl nome originario dei padri dell'istituto fu \"Religiosi del Santo Sepolcro\", ma papa Pio XI nel 1933 mut\u00f2 il titolo in quello attuale.\nLa Societ\u00e0 di Cristo ottenne il pontificio decreto di lode il 22 aprile 1950 ed \u00e8 stata approvata definitivamente il 1\u00ba ottobre 1964.\nAttivit\u00e0 e diffusione.\nLa Societ\u00e0 di Cristo si dedica all'apostolato pastorale e sociale, soprattutto a favore degli emigrati polacchi.\nOltre che in Polonia, i religiosi della congregazione sono presenti in Australia, Brasile, Canada, Irlanda, Islanda, Italia, Nuova Zelanda, Regno Unito, Russia, Stati Uniti d'America, Sudafrica: il generalizia della congregazione \u00e8 a Pozna\u0144.\nAl 31 dicembre 2005 l'istituto contava 209 case e 482 membri, 384 dei quali sacerdoti."}
{"id": "1191729", "revid": "295403", "url": "https://it.wikipedia.org/wiki?curid=1191729", "title": "North American Soccer League Indoor 1979-1980", "text": "Nel 1979 part\u00ec la prima edizione del campionato \"indoor\" della NASL, con lo scopo di impiegare anche la stagione invernale (in Nord America essendo la stagione di gara regolare quella estiva da aprile a ottobre). Parteciparono 10 squadre della e il titolo and\u00f2 ai Tampa Bay Rowdies."}
{"id": "1191735", "revid": "1632387", "url": "https://it.wikipedia.org/wiki?curid=1191735", "title": "Pomo", "text": "In botanica, il pomo (dal latino \"p\u014dmum\") \u00e8 il falso frutto di alcune piante comprese nella famiglia delle Rosaceae, in particolare della sottofamiglia Maloideae, tra cui ci sono il melo, il pero, il cotogno e le nespole comunemente chiamate \"Pomacee\". \nIl carattere di \"falso frutto\" del pomo deriva da una particolarit\u00e0 che lo contraddistingue da altri \"veri frutti\"; di fatto quello che comunemente si considera \"frutto\" (inteso come parte commestibile) \u00e8 solo il ricettacolo fiorale che cresce formando la parte prevalente (come massa) rispetto alla parte centrale (torsolo) che \u00e8 quella derivata dalla fecondazione; tale parte centrale, che \u00e8 il vero e proprio \"frutto\", avvolge e contiene i semi. Quindi la parte del torsolo che contiene i semi \u00e8 il vero frutto delle pomacee, la parte accresciuta attorno non \u00e8 originata della fecondazione e quindi non \u00e8 botanicamente definibile come frutto.\nNei veri frutti, il frutto vero e proprio, detto pericarpo, \u00e8 composto di tre parti, endocarpo, mesocarpo e epicarpo (o esocarpo), che corrispondono rispettivamente al tegumento esterno del seme (o dei semi), alla polpa e alla buccia. I vari frutti assumono consistenza e aspetto differenti, ma condividono l'origine dell'endocarpo, del mesocarpo e dell'epicarpo, in quanto queste parti derivano dall'accrescimento dell'ovario, a seguito dell'impollinazione, contemporaneo all'accrescimento del seme. Nei frutti veri e propri il ricettacolo fiorale non prende parte alla formazione del frutto.\nAltri esempi di piante il cui frutto \u00e8 classificato come pomo sono il biancospino, il nespolo del Giappone, il nespolo d'inverno, l'azzeruolo, il sorbo."}
{"id": "1191740", "revid": "599013", "url": "https://it.wikipedia.org/wiki?curid=1191740", "title": "Battuti", "text": "I Battuti erano gli appartenenti a diverse confraternite di laici attive dal medioevo. Il nome deriva inizialmente dalla penitenza della flagellazione che almeno alcuni gruppi fra essi si imponevano come regola, ma rimane poi anche quando tale usanza cade in disuso, il che avviene ben presto, assumendo il senso morale di afflitti. In questo senso, i battuti si distinguono dai flagellanti di Raniero Fasani: ad esempio, a Forl\u00ec sono gi\u00e0 attivi nel 1252, cio\u00e8 prima dell'inizio del movimento di Fasani.\nStoria.\nSolitamente votati alla Madonna (di qui le varie chiese ed ospedali di \"Santa Maria dei Battuti\"), i battuti compivano opere di beneficenza e assistenza, soprattutto gestendo ospizi ed ospedali e assistendo ai riti religiosi. Queste formazioni erano consuete in tutta Italia. A Forl\u00ec, si potevano contare almeno sei diverse confraternite di battuti, con differenti vocazioni caritative: Celestini, Verdi, Neri, Rossi, Bigi, Bianchi.\nLe confraternite erano organizzate secondo una certa gerarchia. Solitamente al vertice stava il \"castaldo\", affiancato da un tesoriere (\"massaro\") e dal direttore dell'ospedale (\"priore\"). Il \"sindaco\" faceva applicare le regole dell'organizzazione, mentre lo \"zappafanghi\" o \"pestafanghi\" ne era il porta ordini. Anche le donne vi partecipavano attivamente e si ha notizia perfino di \"priore\" donne, solitamente mogli di priori deceduti, le quali ne assumevano i compiti.\nSorte soprattutto nel medioevo, tali confraternite furono molto attive per tutto il periodo della loro esistenza. Furono in larga parte soppresse con gli editti napoleonici di inizio Ottocento.\nCuriosit\u00e0.\nA Castagnole delle Lanze vi \u00e8 la Chiesa della Confraternita dei Battuti Bianchi. Essa si trova su una piazza del centro storico del paese che ospitava l'antico gioco della pantalera. \u00c8 stata costruita nel 1668 ed oggi sconsacrata e adibita a luogo per eventi culturali. In occasione di particolari manifestazioni viene esposta all'interno la collezione botanica del conte di Paolo Ballada di Saint Robert."}
{"id": "1191743", "revid": "124793170", "url": "https://it.wikipedia.org/wiki?curid=1191743", "title": "Anelli di Newton", "text": "Il fenomeno degli anelli di Newton, che prende il nome da Isaac Newton, \u00e8 una figura di interferenza dovuta alla rifrazione della luce tra due superfici: una sferica e l'altra piana, adiacente alla prima.\nQuando il fenomeno viene prodotto mediante luce monocromatica, si osserva una serie di anelli concentrici, alternatamente chiari e scuri, centrati nel punto di contatto tra le due superfici.\nQuando viene prodotto mediante luce bianca, si osserva una distribuzione di anelli aventi i colori dello spettro visibile, ovvero gli stessi dell'arcobaleno. In questo caso, infatti, le differenti lunghezze d'onda che compongono la luce interferiscono in corrispondenza di diversi spessori dello strato d'aria tra le due superfici.\nGli anelli chiari sono prodotti dall'interferenza costruttiva tra i raggi di luce riflessi da entrambe le superfici, mentre gli anelli scuri sono prodotti dall'interferenza distruttiva.\nInoltre, gli anelli esterni sono pi\u00f9 sottili di quelli interni. Procedendo verso l'esterno, per esempio, da un anello scuro verso il successivo, la differenza di cammino ottico aumenta della stessa quantit\u00e0 formula_1, che corrisponde ad un incremento di spessore dello strato d'aria formula_2. Dato che l'inclinazione della superficie della lente aumenta verso l'esterno, la distanza di separazione tra gli anelli diventa sempre pi\u00f9 piccola per gli anelli pi\u00f9 esterni.\nL'equazione del raggio dell'formula_3-esimo anello chiaro \u00e8:\ndove\nIl fenomeno fu descritto per la prima volta da Robert Hooke nel suo libro \"Micrographia\" (1665), mentre una prima analisi quantitativa \u00e8 da attribuire a Isaac Newton il quale, non credendo affatto nella natura ondulatoria della luce, non riusc\u00ec a fornirne una spiegazione scientifica soddisfacente."}
{"id": "1191744", "revid": "1818290", "url": "https://it.wikipedia.org/wiki?curid=1191744", "title": "Fioravanti (soft drink)", "text": "Fioravanti \u00e8 uno dei pi\u00f9 vecchi soft drinks nel mondo. Fu venduto per la prima volta nel 1878 in Ecuador e acquistato, dopo 113 anni, nel 1991 dalla Coca-Cola Company. \u00c8 un drink a base di frutta, mela o fragola, e anidride carbonica. Nell'estate del 2001 \u00e8 stato aggiunto il gusto di uva. In Ecuador \u00e8 una tradizione bere un Fioravanti, bevanda conosciuta come \"Fiora Manzana\" (mela) o \"Fresa\" (fragola). Molti ecuadoreni immigrati in Spagna, hanno deciso, per sottoporlo ad un test, di importare il softdrink Fioravanti alla fragola in Spagna, a partire da met\u00e0 Ottobre del 2006"}
{"id": "1191746", "revid": "1985558", "url": "https://it.wikipedia.org/wiki?curid=1191746", "title": "Portole", "text": "Portole (in croato \"Oprtalj\") \u00e8 un comune croato di 862 abitanti, nella Regione Istriana, ufficialmente bilingue, italiano e croato.\nGeografia fisica.\nIl centro cittadino, situato tra i comuni di Grisignana, Montona, Pinguente, si trova su un colle alto 378\u00a0m. Il clima \u00e8 di tipo subcontinentale, caratterizzato da estati calde e soleggiate ma abbastanza ventilate ed inverni complessivamente miti.\nStoria.\nStoria antica, Patriarcato di Aquileia e la Serenissima.\nPortole fu fondata dai romani con il nome \"Castrum Portulense in Histria\". Il primo documento ufficiale nel quale viene citata Portole \u00e8 datato 1209 che lo vede tra i territori sotto il dominio del Patriarcato di Aquileia come feudo dell'Abbazia di San Gallo di Moggio Udinese assieme a Dignano. Per quasi trecento anni, i Portolesi furono in conflitto con gli abitanti di Montona per diatribe sui confini territoriali.\nNel 1421, il villaggio entr\u00f2 nel dominio della Serenissima che ne fece un importante centro della penisola istriana.\nNel XV secolo, infatti la cittadina ebbe una notevole crescita demografica e commerciale, crescita che grazie ai coloni veneziani si protrasse fino alla fine del medioevo.\nCon lo scoppio delle guerre di coalizione (1789-1815) e delle campagne militari napoleoniche, Portole cadde nelle mani dei Francesi, nel 1805 ed entr\u00f2 a far parte prima delle province illiriche e poi del Regno Italico, protettorato francese fino al 1814, quando la regione sub\u00ec una controffensiva austro-russa.\nCeduta all'impero austriaco nel 1815, con il congresso di Vienna, che sanc\u00ec la fine della Serenissima, la cittadina sub\u00ec una notevole immigrazione slava, che tuttavia non ne turb\u00f2 l'originario nucleo omogeneo di veneziani e ladini. \nPortole Italiana, l'occupazione tedesca e le incursioni jugoslave.\nPortole rimase austriaca fino alla fine della prima guerra mondiale, quando in base al trattato di Versailles, nel 1919, entr\u00f2 a far parte dell'Italia insieme a tutta la penisola istriana. Durante la seconda guerra mondiale la citt\u00e0 fu vittima di intensi bombardamenti anglo-Americani, e alla notizia dell'armistizio di Cassibile l'8 settembre 1943, venne attaccata dai partigiani comunisti jugoslavi, che indisturbati arrestarono e deportarono molti Portolani e fu poi il 14 ottobre 1943 occupata dai tedeschi, che cacciarono i partigiani e integrarono la citt\u00e0 direttamente nel Terzo Reich, pur permettendo la formazione di una milizia armata fascista, sotto il comando del capitano Libero Sauro, figlio del noto martire e l'insediamento nel paese di un distaccamento del reggimento Trieste, al comando del tenente Giovanni Posabella. Seguirono poi cinque incursioni da parte dei partigiani comunisti Istriani. Una prima la sera del 19 febbraio del 1944, quando una compagnia di partigiani istriani attacc\u00f2 il municipio del paese, dove erano rimasti solo sei militi Italiani, che esaurite le munizioni si diedero alla fuga, mentre i partigiani incendiarono il municipio, che fu completamente distrutto. Nei giorni successivi i partigiani attaccarono i quartieri di Stridone e Santo Stefano. Ricostituita la guarnigione locale con la III compagnia del reggimento Istria, i partigiani fecero una terza incursione nel paese il 2 giugno 1944, e una quarta il 12 giugno 1944, che finirono entrambe con la ritirata dei partigiani.\nUna quarta incursione avvenne il 30 giugno 1944, quando i partigiani Istriani attaccarono la caserma della III compagnia, ma furono respinti da questa. La battaglia finale avvenne il 26 aprile 1945, quando le truppe regolari Jugoslave sconfissero la III compagnia e occuparono il paese.\nDal secondo dopoguerra ai nostri giorni.\nFinita la guerra la citt\u00e0 venne ceduta alla Jugoslavia in seguito ai trattati di pace di Parigi del 1947. , non di meno per sfuggire ai massacri delle foibe, molti italiani autoctoni scelsero la strada dell'esodo. Di conseguenza le loro case furono occupate da famiglie croate o slovene provenienti dall'entroterra istriano e da serbi, montenegrini, albanesi e bosniaci provenienti dai Balcani.\nDal 1991 la cittadina fa parte della Croazia. A tutt'oggi, dopo l'esodo della maggioranza italiana, gran parte del centro storico rimane quasi totalmente disabitato, con notevole degrado e rischio di crolli. \nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Portole \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nFino alla seconda guerra mondiale, gli italiani rappresentavano la maggioranza della popolazione del comune e del centro urbano. Quest'ultimo dopo l'esodo si trova oggi pressoch\u00e9 disabitato e con quasi tutte le case pericolanti ed in rovina, fatta eccezione per alcune ville periferiche, abitate per lo pi\u00f9 da croati. Secondo l'ultimo censimento del 2011 \u00e8 presente nel comune di Portole una consistente minoranza autoctona di italiani composta da 244 persone, pari al 28,71% della popolazione. Nel comune \u00e8 presente la \"Comunit\u00e0 degli Italiani di Levade-Gradigne\" che aderisce all'Unione Italiana.\nEvoluzione demografica.\nIl censimento austriaco del 1910 registrava nel comune catastale di Portole 3371 abitanti, dei quali 2314 italiani, 965 serbocroati e 85 sloveni.\nGeografia antropica.\nFrazioni.\nIl comune di Portole \u00e8 diviso in 16 frazioni:"}
{"id": "1191747", "revid": "648716", "url": "https://it.wikipedia.org/wiki?curid=1191747", "title": "Palazzo Bonifacio a Regina Coeli", "text": "Il palazzo Bonifacio \u00e8 un palazzo monumentale di Napoli ubicato in largo Regina Coeli.\nRisalente al Cinquecento, venne abitato da una certa Carmosina Bonifacio della famiglia Bonifacio, figlia di Dragonetto, la cui storia \u00e8 legata al palazzo poich\u00e9 la struttura residenziale ebbe splendore solo in quel periodo, quando la figlia di Dragonetto era lodata da Jacopo Sannazzaro.\nL'edificio venne rimaneggiato nel corso dei secoli e oggi \u00e8 adibito ad abitazioni come molti altri edifici storici del centro antico.\nNel cortile del palazzo \u00e8 conservato una scultura di un guerriero aragonese che forse, secondo delle fonti, era un antenato della famiglia Bonifacio, che infatti abitava nel palazzo."}
{"id": "1191750", "revid": "78273", "url": "https://it.wikipedia.org/wiki?curid=1191750", "title": "Mondiali di calcio del 2006", "text": ""}
{"id": "1191765", "revid": "124391135", "url": "https://it.wikipedia.org/wiki?curid=1191765", "title": "Coppa FIRA 1985-1987", "text": "La Coppa FIRA 1985-87 (), anche Coppa Europa 1985-87, fu il 26\u00ba campionato europeo di rugby a 15 organizzato dalla FIRA.\n che si affrontarono con la formula del girone unico a gare di andata e ritorno.\nRispetto alle edizioni precedenti, la FIRA, pur mantenendo la struttura del torneo a girone unico, lo articol\u00f2 su cadenza biennale, con le gare d'andata nella prima annualit\u00e0 e quelle di ritorno, a campi invertiti, nella seconda.\nVincitrice fu, per la ventunesima volta, la , che precedette in classifica l' e, a seguire, la ; a scendere di categoria furono e .\nLa seconda divisione fu articolata su due gironi con un \"play-off\" tra le vincitrici di ciascuno di essi in quanto il torneo di prima divisione del biennio successivo si sarebbe ridotto a 5 squadre; ad aggiudicarsi i due gironi furono e , che si incontrarono in gara unica a B\u00e8gles, in Francia per spareggiare, e fu la formazione iberica ad avere la meglio per 28 a 10 e a salire in prima divisione per la stagione successiva.\nLa terza divisione fu vinta dalla che fu promossa in seconda, categoria dalla quale non vi furono discese."}
{"id": "1191766", "revid": "1568601", "url": "https://it.wikipedia.org/wiki?curid=1191766", "title": "Quieto (fiume)", "text": "Il Quieto (in croato \"Mirna\", in veneto \"Chedo\") \u00e8 un fiume dell'Istria, in Croazia. Nasce a sudest di Pinguente (\"Buzet\") presso Colmo (\"Hum\"). \u00c8 lungo 53\u00a0km.\nDopo Pinguente riceve gli affluenti Brazzana (\"Bra\u010dana\") a destra e Bottonega (\"Bufoniga\") a sinistra. Da Montona (\"Motovun\") verso il mare il piano della valle \u00e8 assai livellato e il fiume presenta una bassissima pendenza.\nIn epoca romana il tratto inferiore del corso era un canale marittimo navigabile. L'antica via Flavia, che collegava Trieste e Pola, superava il fiume Quieto con un ponte in localit\u00e0 Ponte Porton.\nIl Quieto fu il confine meridionale della \"Zona B\" del Territorio Libero di Trieste costituito nel 1947."}
{"id": "1191767", "revid": "1543377", "url": "https://it.wikipedia.org/wiki?curid=1191767", "title": "Footsteps (Pearl Jam)", "text": "Footsteps \u00e8 una canzone dei Pearl Jam che \u00e8 apparsa come b-side del singolo Jeremy. La musica della canzone \u00e8 uguale a quella di \"Times Of Trouble\" dei Temple of the Dog. Il chitarrista Stone Gossard \u00e8 accreditato di aver composto la musica in entrambe le versioni.\nNel 2003 fu inclusa nella raccolta di rarit\u00e0 e b-sides Lost Dogs; tuttavia la canzone, nella raccolta, presenta il suono di una armonica aggiunto alle registrazioni originali.\nSignificato del testo.\nCapitolo finale di quella che \u00e8 nota come la \"Mamasan Trilogy\", preceduta dalle canzoni \"Alive\" e \"Once\", la canzone parla di un carcerato, ormai condannato a morte per omicidio, che guarda al passato."}
{"id": "1191777", "revid": "1865216", "url": "https://it.wikipedia.org/wiki?curid=1191777", "title": "Garo", "text": "Garo \u00e8 una serie televisiva giapponese, trasmessa da TV Tokyo dal 7 ottobre 2005 al 31 marzo 2006. La serie \u00e8 stata doppiata in italiano e trasmessa da MTV Italia dal 29 maggio al 27 novembre 2007, ogni marted\u00ec, alle 22:00, nel contenitore Anime Night.\nProdotta da Tohokushinsha, la serie contiene violenza, nudit\u00e0 ed elementi riconducibili ai film horror, ma anche particolari che sembrano presi dai manga: ad esempio, il protagonista si pu\u00f2 trasformare in un cavaliere, con tanto di armatura d'oro e cavallo, d'oro, tracciando un cerchio sopra la propria testa con la spada. La serie \u00e8 stata creata da Keita Amemiya (\"Kamen Rider ZO\", Zeiram), ed \u00e8 diretta da Makoto Yokoyama (Super Sentai) e Kengo Kaji (Uzumaki).\nNel dicembre 2006, in Giappone, \u00e8 stato trasmesso uno speciale \"Byakuya no Maju\".\nGrazie al successo della serie, nel 2010, nelle sale cinematografiche \u00e8 stato proiettato \"Garo: Red Requiem\".\nNel 2011, due nuove serie sono state trasmesse: \"Garo: Makai Senki\" e lo spin-off \"V-Cinema Kiba Gaiden\".\nNel 2013, la serie ha visto un seguito nel film \"Garo: Soukoku no Maryu\" e nel dorama \"Garo: Yami o Terasu Mono\". Ancora un terzo film, \"Garo Gaiden: Tougen no Fue\", \u00e8 stato annunciato.\nTrama.\nKoga Saejima \u00e8 un ragazzo che combatte gli Orrori, dei mostri malvagi che uccidono le persone, e che si pu\u00f2 trasformare nel guerriero dorato Garo. Un giorno incontra Kaoru Mitsuki, una giovane pittrice, e la salva da un Orrore. Kaoru viene per\u00f2 contaminata dal sangue di un Orrore, ed \u00e8 pertanto destinata a morire dopo cento giorni. Koga ha piet\u00e0 di lei e prova a trovare un modo per purificarla, prima che scadano i suoi ultimi giorni, rendendola nel frattempo, lasciandola in vita, un'esca per attirare gli altri Orrori.\nGARO Gaiden.\nPi\u00f9 2 mini serie speciale GARO:\nIn pi\u00f9 \u00e8 in previsione uno spin off di nome \"KIBA\"."}
{"id": "1191780", "revid": "1347902", "url": "https://it.wikipedia.org/wiki?curid=1191780", "title": "Programma Zond", "text": "Zond (; lett. \"sonda\") \u00e8 il nome che venne dato a 2 serie di missioni spaziali sovietiche senza equipaggio effettuate dal 1964 al 1970 per raccogliere informazioni sui pianeti pi\u00f9 vicini, sulla Luna e per testare questo tipo di sonde. Le sonde erano una variante delle navette con equipaggio Sojuz, che consisteva nel modulo di servizio e in quello di discesa per\u00f2 senza il modulo orbitale.\nMissioni basate sulla sonda planetaria 3MV.\nLe prime tre missioni erano basate su il modello della sonda planetaria 3MV e avevano come scopo l'esplorazione di Venere e Marte. Dopo due fallimenti, la Zond 3 venne inviata in una missione di test, fotografando il lato nascosto della Luna (fu la seconda sonda spaziale a farlo) e continuando poi la sua missione in orbita attorno a Marte.\nMissioni attorno alla Luna.\nLe missioni dalla 4 alla 8 erano test di volo per voli con equipaggio attorno alla Luna. Venne utilizzata la navetta Sojuz 7K-L1 (nota come L1) e le sonde vennero lanciate con un razzo Proton il quale aveva appena l'energia necessaria per mandare le Zond in una traiettoria di ritorno circumnavigando la Luna senza entrare in orbita lunare (lo stesso percorso fatto dall'Apollo 13 nel suo aborto d'emergenza). Le missioni potevano trasportare 1 o 2 astronauti.\nC'erano seri problemi di affidabilit\u00e0 sia con il nuovo razzo Proton che con la nuova Sojuz, ma i voli di prova continuarono anche se con alcuni guasti tecnici. Il volo senza equipaggio della Zond 5 attorno alla Luna nel settembre del 1968 fu una delle ragioni che spinsero la NASA ad inviare l'Apollo 8 in una rischiosa missione in orbita lunare gi\u00e0 alla fine del dicembre 1968: la CIA aveva infatti avvisato l'ente spaziale statunitense che i russi stavano progettando un volo con equipaggio e la NASA non voleva far passare i voli americani in secondo piano.\nEffettivamente i russi avrebbero potuto attuare il primo volo attorno alla Luna tra il 1968 e il 1969. Tuttavia, quattro di questi cinque voli Zond soffrirono di malfunzionamenti che avrebbero avuto gravi conseguenze, financo letali, per l'eventuale equipaggio.\nLa strumentazione di volo di queste missioni raccolse dati sui flussi di micrometeore, sui raggi cosmici e solari, sui campi magnetici, sulle emissioni radio e sul vento solare. Vennero messi in orbita anche i carichi utili biologici e si scattarono diverse fotografie."}
{"id": "1191787", "revid": "38120", "url": "https://it.wikipedia.org/wiki?curid=1191787", "title": "Joya - Flavor sodas", "text": "Joya \u00e8 una marca di soda al gusto di frutta introdotta sul mercato nel 1942 nel Monterrey, Messico dal produttore di acqua minerale Cia. Ora \u00e8 propriet\u00e0 della Topo Chico divisione della Embottelladoras Arca (il secondo pi\u00f9 grande gruppo di imbottigliazione di Coca-Cola nel Messico). Joya fu formalmente solo venduta negli stati messicani di Nuevo Le\u00f3n e Tamaulipas, dopo nel 2004 la distribuzione parte in Cohahuila, Sinaloa e parte di San Luis Potos\u00ed e nel 2005 in Sonora, Chihuahua e Baja California. Nel 2004 Joya fu acquistata dalla Coca-Cola Company e nel 2006 fu introdotta nello stato di Hidalgo e parte di Morelos."}
{"id": "1191789", "revid": "729019", "url": "https://it.wikipedia.org/wiki?curid=1191789", "title": "K\u00f6rber Process Solutions", "text": "La K\u00f6rber Process Solutions (gi\u00e0 K\u00f6rber PaperLink) \u00e8 una divisione del gruppo K\u00f6rber. K\u00f6rber Process Solutions GmbH \u00e8 la holding di questa divisione e si occupa della gestione delle aziende collegate.\nDivisione.\n\"K\u00f6rber Process Solutions\" con sede ad Amburgo, Germania, riunisce sotto un unico tetto aziende operanti in tutto il mondo, specializzate in: produzione di macchine, fornitura di tecnologie e servizi per l'industria di trasformazione e confezionamento di prodotti in tissue (Business Unit Tissue) e per l'igiene (Business Unit Hygiene), soluzioni mailing (Business Unit Mail Solutions) e intralogistica (Business Unit Intralogistics). Le aziende che ne fanno parte sono: Aberle, Baltic Elektronik, Fabio Perini, Winkler+D\u00fcnnebier, W+D Direct Marketing Solutions e Langhammer.\nCome Divisione del Gruppo K\u00f6rber, K\u00f6rber Process Solutions \u00e8 presente in Europa, nell'America del Nord e del Sud ed in Asia attraverso una fitta rete di societ\u00e0 di vendita e assistenza. Nel 2011, la Divisione, che occupa 2.101 collaboratori, ha registrato un fatturato di 453 milioni di euro.\nProdotti e servizi.\nLe attuali specializzazioni delle aziende K\u00f6rber Process Solutions comprendono trasformazione e confezionamento di prodotti tissue e per usi igienici, mail solutions, applicazioni di intralogistica e prodotti elettronici."}
{"id": "1191790", "revid": "167080", "url": "https://it.wikipedia.org/wiki?curid=1191790", "title": "Primula di Palinuro", "text": ""}
{"id": "1191791", "revid": "372624", "url": "https://it.wikipedia.org/wiki?curid=1191791", "title": "Carlo Santachiara", "text": "Biografia.\nSantachiara si trasfer\u00ec negli anni cinquanta a Bologna dove consegu\u00ec il diploma presso il liceo artistico e successivamente presso l'Accademia delle belle arti.\nGi\u00e0 collaboratore del Travaso, cre\u00f2 per i primissimi numeri della rivista \"Eureka\" la \"strip\" \"Sordello\", con cui vinse un premio al Salone di Lucca.\nCome grafico ha pubblicato diversi romanzi a fumetti: \"Il Caso Limite\", \"Oltre l'Orizzonte\", \"Natura doc\", \"Fanfaneide\" e \"Nel paese delle meraviglie: viaggio a fumetti nell'Emilia-Romagna\".\nBiografia.\nCarlo Santachiara nasce a Reggiolo nel 1937. Termina venticinquenne i corsi d'Accademia. Inizia presto il suo magistero nel Liceo Artistico di Bologna, che durer\u00e0 circa 20 anni.\nDisegnatore di talento, nella sua tipica chiave figurale-simbolica, produce serie nutrite di disegni e grafica e cicli importanti, da \u201cI l sonno della ragione genera mostri\u201d, 1967-'70, ad \u201cAmore, amore, amore, amore mio\u201d, 1969, per citare solo due titoli. Come autore di comics, dal 1962 in avanti, collabora a riviste di Bologna e Milano; pubblica lo straordinario \u201cIl caso limite\u201d romanzo a fumetti in due volumi. Figura in Horaj-Secchi, \u201cEnciclopedia mondiale del fumetto\u201d. Segnalato dal Bolaffi per la Grafica, 1978, e per la Scultura, 1980.\nGli \u2018itinerari della memoria\u2019 segnano le tappe di un'attivit\u00e0 intensa e di singolare significato. Dopo la \u201cVia Crucis\u201d, 1963-'64 per i SS. Saverio e Mamolo in Bologna, Santachiara realizza ben 23 opere per la Certosa di Bologna fra il '66 e il '71. Saranno 38 complessivamente, pi\u00f9 quelle di Reggiolo (due installazioni pubbliche): \u201cAereo in volo\u201d, 1975, Scuole elementari, Monumento ai Caduti, 2000; e altre per il Camposanto (tra cui il gruppo Resurrezione della Tomba Magnani), e singole tombe familiari.\nPer la Certosa di Bologna, in particolare, vanno segnalate la Tomba Berselli, 1970; il gruppo scultoreo in bronzo e il cancello della Cella Venturi, 1980-'81; e la garbata irriverenza dell'intervento alla Cripta Fuzzi, 1987. Sue opere figurano in musei e collezioni private in Italia e in Europa. Presente per 40 anni nella vita artistica bolognese, con proiezioni espositive in varie parti del mondo, tra cui il \u201cSalon de Mai\u201d, Parigi (1976) e Art Basilea, Helsinki, Bologna, Adelberg, Milano, Roma, Firenze. Lucca. Esegue la medaglia del 56\u00ba Premio Letteratura Viareggio. Ha dato vita a una scultura ricca di temi suggestivi. Ha ricevuto importanti riconoscimenti.\nDopo la scomparsa, novembre 2000, due importanti eventi-omaggio: \u201cFigure del Novecento 2.\u201d, in Pinacoteca, 2001 e \u201cCarlo Santachiara, Sculture a memoria\u201d, Sala d'Ercole in Comune, tenute entrambe a Bologna, a cura di A. Baccilieri. Inoltre sempre nel 2002 una mostra di sculture e disegni \"Le donne di Carlo Santachiara\" al Cabaret Voltaire di Bologna presentata da Bettina D\u00fcrr; nel 2007 il Comune di Reggiolo, suo paese di nascita, organizza la bellissima mostra di scultura \"\u00c9mile Gilioli - Carlo Santachiara\" nel suggestivo ambiente della Rocca medievale, sempre a cura di A. Baccilieri; e nel 2008 una mostra su Santachiara nel Comune di Sasso Marconi (a cura di O.Magni) mette in evidenza il suo lavoro come disegnatore.\nA gennaio 2004, in occasione della mostra a palazzo d'Accursio, il Comune di Bologna ha editato il primo numero della collana \"Certosa di Bologna. Arte e storia\" dedicandolo a Santachiara, con un percorso di visita e una piantina che localizza le sculture dell'artista emiliano all'interno del cimitero monumentale della Certosa di Bologna."}
{"id": "1191793", "revid": "1782831", "url": "https://it.wikipedia.org/wiki?curid=1191793", "title": "Giovanni Lombardo Radice", "text": "Biografia.\nFiglio del matematico e pedagogista Lucio e fratello dello psichiatra e scrittore Marco, nipote di Laura Lombardo Radice e del marito, il politico Pietro Ingrao, \u00e8 uno dei volti cardine del cinema horror italiano, nonch\u00e9 un attore e regista teatrale.\nHa infatti interpretato film culto come \"Apocalypse domani\" (in cui \u00e8 stato doppiato da Andrea Lala), \"La casa sperduta nel parco\", \"Paura nella citt\u00e0 dei morti viventi\" e \"Cannibal Ferox\". Ha interpretato anche una piccola parte in \"Gangs of New York\", di Martin Scorsese.\nIn veste di sceneggiatore ha scritto fiction come \"I ragazzi del muretto\"."}
{"id": "1191796", "revid": "1632387", "url": "https://it.wikipedia.org/wiki?curid=1191796", "title": "Palazzo Sanfelice", "text": "Il Palazzo Sanfelice \u00e8 un palazzo monumentale di Napoli ubicato nel Rione Sanit\u00e0.\nStoria e descrizione.\nTra il 1724 e il 1728, Ferdinando Sanfelice progetta la propria abitazione e per la sua famiglia in una zona fuori dalle mura, in un luogo pi\u00f9 salubre rispetto all'affollatissimo centro. Il Sanfelice progetta il palazzo accanto ad un preesistente edificio acquistato dai Sanfelice, che quindi viene inglobato nel progetto della sua maestosa residenza. Sui portali gemelli in piperno e marmo sono apposte targhe settecentesche tra le sirene e il balcone del primo piano.\nSul portale dell'abitazione realizzata e progettata dall'architetto napoletano c'\u00e8 questa lapide:\nmentre su quello del palazzo da lui acquistato e ristrutturato c'\u00e8 quest'altra:\nLa facciata, scandita dalle aperture delle sette finestre decorate con stucchi, si alza per due piani. Il piano nobile alterna finestre con timpani piatti dove sono i balconi e timpani tondi e/o triangolari dove sono solamente finestre; al secondo piano invece ci sono decorazioni con il sesto arcuato verso l'esterno, dove al centro ci sono tondi con busti.\nNotevoli sono i cortili che fungono da scenografia insieme alle scale.\nIl primo cortile \u00e8 a pianta ottagonale e permette di accedere al vestibolo con resti di affreschi di stemmi nobiliari dei proprietari; nel cortile c'\u00e8 una scala sanfeliciana che ripercorre l'inclinazione delle pareti ottagonali.\nIl secondo cortile, di pianta rettangolare, ha una semplice scala sanfeliciana ad ali di falco che fa da proscenio al giardino retrostante.\nNell'interno c'erano affreschi di Francesco Solimena e nella cappella privata sculture di Giuseppe Sammartino che oggi sono scomparse, ma sono attestate dalle guide settecentesche della citt\u00e0.\nCuriosit\u00e0.\nSulle scale all'ingresso si nota la copertura degli scalini con pietra di lavagna inserita dal Sanfelice in onore della moglie originaria proprio dal paese di Lavagna in Liguria.\nIl primo cortile con la famosa scala aperta fu utilizzato per l'ambientazione del film \"Questi fantasmi\", versione cinematografica del 1967 della commedia \"Questi fantasmi!\" di Eduardo De Filippo.\n\u00c8 stato inoltre teatro di altri film come \"Le quattro giornate di Napoli\" di Nanni Loy, \"Geg\u00e8 Bellavita\" di Pasquale Festa Campanile e, nel settembre 2011, sono qui state effettuate alcune riprese della miniserie \"Pupetta - Il coraggio e la passione\" con Manuela Arcuri andato in onda in prima TV nel giugno 2013. Inoltre sono state girate alcune scene della terza serie di \" Gomorra - La serie\" e alcune scene del film \"5 \u00e8 il numero perfetto\", sono state girate in questo palazzo. Nel 2019 vi sono state girate le scene finali de \"Il sindaco del rione Sanit\u00e0\", film di Mario Martone ispirato all'omonima commedia di Eduardo De Filippo.\nNel terzo atto de \"La gatta Cenerentola (De Simone)\" di Roberto De Simone la scenografia \u00e8 ispirata a questo palazzo.\nAncora sono state girate anche alcune scene del film Piedone lo sbirro con Bud Spencer nel 1973 regia di Steno. Sempre in questo stabile nell'estate del 2020 sono avvenute alcune riprese cinematografiche della serie televisiva Mina Settembre per essere qui stato ambientato il consultorio dove la protagonista lavora."}
{"id": "1191799", "revid": "580", "url": "https://it.wikipedia.org/wiki?curid=1191799", "title": "San Fior di Sotto", "text": "San Fior di Sotto (\"San Fior de Soto\" in veneto) \u00e8 una frazione del comune di San Fior, in provincia di Treviso.\nGeografia fisica.\nLa frazione si trova nella sua totalit\u00e0 nell'area pianeggiante del comune, comprendendo vaste aree agricole di antichissima tradizione, i pal\u00f9; confina a nord con San Fior di Sopra (via Calbassa), a est con il comune di Godega di Sant'Urbano (via Pianzano), a ovest con il comune di San Vendemiano (via Zopp\u00e8) e a sud con il comune di Codogn\u00e8 (via Pal\u00f9).\nIl centro del paese \u00e8 perlopi\u00f9 raccolto lungo la Strada Provinciale 165.\nStoria.\nIn epoca preromana, il territorio sanfiorese era luogo di insediamento paleoveneto. Fu in epoca romana, per\u00f2, che l'area di San Fior di Sotto acquist\u00f2 importanza viaria, grazie a via Ongaresca o Ungaresca, importante arteria stradale, che fino a tutto il medioevo fu la principale via di collegamento tra Marca Trevigiana e Friuli.\nNell'VIII secolo San Fior di Sotto fu assegnato alla Diocesi di Ceneda, fino al 1766, quando fu messo sotto la guida al podest\u00e0 di Conegliano (mentre San Fior di Sopra fu assegnato al podest\u00e0 di Serravalle).\nDall'anagrafe dello Stato della Serenissima Repubblica di Venezia, pubblicata nel 1780, risulta che gli abitanti del comune fossero 1442, di cui soltanto 327 abitavano San Fior di Sotto.\nDopo la caduta della Repubblica veneziana, furono inviati alla parrocchia di San Fior di Sotto proclami e schede per votare l'annessione del coneglianese alla Repubblica Cisalpina, per volont\u00e0 napoleonica: tuttavia il risultato di tale votazione ci \u00e8 sconosciuto, per la mancata restituzione delle schede. Il riordinamento delle terre che ebbe luogo in epoca napoleonica si svolse tra 1797 e 1805 e, tuttavia, si concluse fallimentarmente con la fine del dominio francese.\nNel 1807, quando venne costituito il comune di San Fior, San Fior di Sotto entr\u00f2 a farne parte come frazione: situazione che si prolunga nell'oggi, quando il paese sta ampliando le sue aree residenziali, specie nell'area a nord della chiesa, verso il capoluogo.\nMonumenti e luoghi d'interesse.\nArchitetture religiose.\nLa chiesa parrocchiale.\nLa chiesa parrocchiale di Santa Giustina di Padova: edificata nel 1531 e ampliata nel 1921, \u00e8 il cuore del paese. Si presenta povera di decori, se si eccettuano il rosone e i tre pinnacoli della facciata a capanna. Una semplice cella campanaria eretta nel 1940 fa da campanile. \nOratori e capitelli.\nCome nell'altra frazione del comune, Castello Roganzuolo, essendo un'area che nei secoli ha avuto una forte tradizione rurale e cattolica che dura fino a tutto il Novecento e ancor oggi, San Fior di Sotto \u00e8 costellata di strutture votive popolari. Oltre alle maggiori, elencate di seguito, molte sono dislocate nei giardini di abitazioni e in nicchie di case rurali.\nCase Rurali.\nMolte sono le case rurali che caratterizzano il territorio di San Fior di Sotto. Quasi tutte sono esempio di un'edilizia legata alla civilt\u00e0 contadina e basate su uno schema comune.\nVilla Emilia.\nLa Villa Emilia, dislocata a pochi metri dalla chiesa di Santa Giustina, \u00e8 presumibilmente databile alla prima met\u00e0 del XVIII secolo: l'edificio \u00e8 stato per\u00f2 sottoposto a diversi interventi, che ne hanno profondamente modificato l'aspetto nel tempo. Si presenta con una facciata tripartita, secondo la tradizione veneziana, con il corpo centrale impreziosito, al piano nobile, da una trifora e, alla sommit\u00e0, da una decorazione ad affresco sormontata da un timpano ben lavorato.Le due ali laterali dell'edificio, originariamente simmetriche, si presentano oggi visibilmente alterate, specie nelle forometrie.La tradizione orale riporta che i possessori della villa, i signori Cavalieri da Verona, erano padroni di quasi tutti i terreni agricoli di San Fior di Sotto.\nAree naturali: i \"pal\u00f9\".\nIl territorio perlopi\u00f9 agricolo della frazione, conserva al suo interno aree di grande valore naturalistico: su tutte ha particolare importanza il tipico paesaggio dei \"pal\u00f9\" tra Livenza e Monticano, aree ricche di risorgive che formano un ecosistema unico, che si distribuisce solo su pochi ettari di territorio tra le zone meridionali del comune di San Fior e i confinanti Zopp\u00e8 di San Vendemiano e Codogn\u00e8.\nUna lunga battaglia tra WWF e istituzioni ha interessato la salvaguardia di questi luoghi negli anni novanta e 2000: tuttavia, malgrado le leggi di tutela, nel 2008 \u00e8 iniziata la costruzione del tratto Sacile-Conegliano dell'autostrada A28, che, in forte impatto ambientale, taglia proprio questo territorio."}
{"id": "1191809", "revid": "287204", "url": "https://it.wikipedia.org/wiki?curid=1191809", "title": "James Thierr\u00e9e", "text": "Biografia.\nJames Thierr\u00e9e \u00e8 uno dei tanti nipoti di Charlie Chaplin, e ha vissuto nel mondo del circo dall'et\u00e0 di quattro anni insieme ai suoi genitori: Victoria Chaplin e Jean-Baptiste Thi\u00e9rr\u00e9e, creatori del \"Cirque Bonjour\" (\"Circo Buongiorno\"). Con la sua famiglia ha lavorato negli spettacoli \"Le Cirque imaginaire\" (\"Il circo immaginario\") e \"Le Cirque invisible\" (\"Il circo invisibile\"), mentre da solo, sotto il tendone, ha presentato esercizi di acrobazie, trapezio e biciclette acrobatiche. In questo ambiente ha appreso l'arte della mimica, la magia, e la musica. Per la formazione di commediante ha studiato al Piccolo Teatro di Milano, all'Harvard Theatre School, al Conservatorio nazionale superiore d'arte drammatica di Parigi e all'Acting International francese.\nJames, oltre ai suoi spettacoli personali di circo e di strada, ha lavorato, e lavora tuttora, anche in teatro e nel cinema, diretto tra l'altro da alcuni grandi registi: Peter Greenaway, Bob Wilson, Coline Serreau, Ra\u00fal Ruiz e Benno Besson. Come lui, anche sua sorella, Aur\u00e9lia Thierr\u00e9e, lavora in teatro e con l'aiuto della loro madre ha creato visionari spettacoli, caratterizzati da magiche scenografie; tra questi il pi\u00f9 popolare \u00e8 \"L'oratorio di Aurelia\".\nNel 1998, James Thierr\u00e9e ha fondato la sua compagnia, \"La Compagnie du hanneton\". Nel suo primo spettacolo, \"La Symphonie du hanneton\", gioca e mischia varie arti espressive: travestimento, giocoleria, acrobazia, contorsione, danza, canto lirico, musica dal vivo. Uno spettacolo in continua trasformazione, dove il sapore circense si fonde con la poetica circolare della drammaturgia, che racconta simbolicamente la vita di un uomo o dell'uomo, attraverso i suoi incubi notturni, i suoi sogni surreali, gli incontri, le paure, le sfide; a volte in modo grottesco, buffo, a volte in modo romantico, per esempio volando leggero (accompagnato dalle note del suo violino) sopra un lampadario. Con questo spettacolo ha vinto diversi premi: un Adami nel 2005 e quattro Moli\u00e8re nel 2006 (spettacolo, scenografia e rivelazione teatrale per lui, costumi per sua madre Victoria Chaplin).\nNel 2003, ha creato il suo secondo spettacolo, \"La Veill\u00e9e des abysses\" (\"La veglia degli abissi\").\nNel 2007, \u00e8 stato nominato al C\u00e9sar del cinema 2007, come miglior interprete maschile, per \"D\u00e9saccord parfait\" (\"Disaccordo perfetto\"), e ha creato un altro spettacolo, \"Au revoir parapluie\" (\"Arrivederci ombrello\"), per il quale ha ottenuto un altro Moli\u00e8re.\nIl suo quinto spettacolo, intitolato \"Tabac Rouge\", \u00e8 stato presentato a Losanna nell'estate 2013.\nNel 2013, ha partecipato all'ideazione delle scenografie per la tourn\u00e9e di Matthieu Chedid.\nAttualmente vive a Parigi.\nFilosofia di pensiero.\nDa un'intervista a James Thi\u00e9rr\u00e9e:\n\u00abMi piace mescolare i generi, organizzare lo squilibrio, intrecciare le influenze pi\u00f9 diverse. E poi, quel che faccio sulla scena, sono io, \u00e8 la mia storia\u00bb\n\u00abCome me, come tutti, quello che gli spettatori chiedono, quello di cui hanno bisogno \u00e8 essere trasportati da qualche altra parte. Un luogo magico dove si ritrovino delle vaghe reminiscenze, delle storie dimenticate, delle visioni immaginifiche, dei ricordi ingarbugliati\u2026 Non so spiegare in modo chiaro come le idee mi vengano. Io parto dalla materia bruta, da fatti concreti, da gesti semplici. Lo spettacolo si compone un passo alla volta, si modifica da solo attraverso le diverse sue rappresentazioni. Tutto \u00e8 costantemente in divenire. Chi pensa di costruire un'opera ad ogni istante si rende conto fino a che punto i suoi elementi fuggano dal completo controllo del creatore stesso. All'inizio, immagino una storia, poi insieme ai miei artisti ci lavoriamo sopra. Gli artisti sono acrobati, contorsionisti, musicisti; io ascolto i loro desideri. Insieme, noi ascoltiamo il pubblico e le loro reazioni. Non solamente le manifestazioni di gioia, gli applausi, ma anche il respiro di una sala. Ci\u00f2 \u00e8 essenziale per mantenere il ritmo, oltrepassare la performance, il puro numero circense, e arrivare all'umanit\u00e0 delle persone. Esprimere lo \u201cscorrere della vita\u201d, lasciare che il cuore si apra all'innocenza ritrovata delle emozioni e delle risa, lasciarsi guidare dall'incanto surrealista delle immagini. E, soprattutto, crederci\u00bb."}
{"id": "1191812", "revid": "51032", "url": "https://it.wikipedia.org/wiki?curid=1191812", "title": "Trichiuridi", "text": ""}
{"id": "1191814", "revid": "599013", "url": "https://it.wikipedia.org/wiki?curid=1191814", "title": "Don Quarrie", "text": "Ha partecipato a cinque edizioni dei Giochi olimpici, vincendo la medaglia d'oro nei 200 metri piani a .\nBiografia.\nAppena diciassettenne, Don Quarrie fu selezionato per la gara dei 100 metri piani ai Giochi di ma, a causa di un infortunio, dovette rinunciare alla competizione. L'anno seguente vinse una borsa di studio all'Universit\u00e0 del Nebraska, trasferendosi negli Stati Uniti d'America.\nNel 1970 vinse sia la gara dei 100 m che quella dei 200 m piani ai Giochi del Commonwealth, battendo sorprendentemente avversari ben pi\u00f9 quotati in campo internazionale. Conquist\u00f2 una terza medaglia d'oro vincendo con la sua nazionale anche la staffetta 4\u00d7100\u00a0m.\nQuarrie biss\u00f2 la doppietta nello sprint l'anno seguente, vincendo 100 e 200\u00a0m ai Giochi panamericani disputatisi a Cali. Con il tempo di 19\"8 (cronometraggio manuale) eguagli\u00f2 l'allora record mondiale detenuto da Tommie Smith (il cronometraggio elettronico, allora non ufficiale, accredit\u00f2 Quarrie del tempo di 19\"86).\nPresentatosi l'anno seguente come favorito ai Giochi di , fu nuovamente colpito da un infortunio muscolare che lo costrinse a ritirarsi.\nNel 1974, Quarrie ripet\u00e9 la prestazione di quattro anni prima vincendo 100 e 200\u00a0m ai Giochi del Commonwealth di Christchurch, divenendo il primo atleta a vincere entrambe le gare in due edizioni consecutive dei Giochi. L'anno successivo eguagli\u00f2 nuovamente il record mondiale nei 200\u00a0m (19\"8) e anche nei 100\u00a0m (9\"9), entrambi con cronometraggio manuale.\nNel 1976, Quarrie riusc\u00ec finalmente a competere ai Giochi olimpici senza problemi fisici. Giunse secondo nei 100\u00a0m, preceduto dal trinadadiano Hasely Crawford. Vinse infine nei 200\u00a0m, secondo pronostico, con il tempo di 20\"22.\nNel 1978 ai Giochi del Commonwealth vinse per la terza volta consecutiva nei 100 m, ma fu eliminato nei 200 m per un attacco di crampi.\nNella sua quarta partecipazione ai Giochi olimpici () fu eliminato nelle semifinali dei 100 m piani ma riusc\u00ec a raggiungere la finale dei 200 m piani conquistando la medaglia di bronzo nella gara vinta da Pietro Mennea.\nNel 1984, ormai trentatreenne, Quarrie non figurava pi\u00f9 fra i migliori specialisti individuali, ma partecip\u00f2 con successo alla sua quinta Olimpiade conquistando una medaglia d'argento con la staffetta 4\u00d7100 m e chiudendo cos\u00ec la sua carriera agonistica.\nNegli anni a seguire non mancarono i riconoscimenti e i tributi all'atleta giamaicano; una statua \u00e8 stata eretta in prossimit\u00e0 dell'entrata del \"Jamaica's National Stadium\" di Kingston e una scuola, sempre a Kingston, \u00e8 stata battezzata \"Donald Quarrie High School\". Inoltre la band reggae Joe Gibbs and the Guerillas incise il brano \"Tribute to Donald Quarrie\" in onore del campione olimpico giamaicano.\nNell'ottobre 2006 Quarrie \u00e8 stato assunto dalla Chinese Athletic Association come consulente per la preparazione dei Giochi olimpici di Pechino 2008."}
{"id": "1191817", "revid": "128575", "url": "https://it.wikipedia.org/wiki?curid=1191817", "title": "Venera 15", "text": ""}
{"id": "1191819", "revid": "128575", "url": "https://it.wikipedia.org/wiki?curid=1191819", "title": "Venera 16", "text": ""}
{"id": "1191820", "revid": "1543377", "url": "https://it.wikipedia.org/wiki?curid=1191820", "title": "Lepidopus caudatus", "text": "Lepidopus caudatus, conosciuto comunemente come pesce sciabola, spatola o pesce bandiera, \u00e8 un pesce d'acqua salata appartenente alla famiglia Trichiuridae.\nDistribuzione e habitat.\nIl pesce sciabola \u00e8 diffuso nel Mar Mediterraneo (prevalentemente la zona occidentale), nella costa atlantica orientale (dall'Islanda al Sudafrica) e nell'indo-pacifico, pressoch\u00e9 ovunque. Vive nelle acque costiere fino alla discesa della piattaforma continentale negli abissi, da -40 a -620 m di profondit\u00e0, soprattutto su fondali fangosi.\nPericolosit\u00e0 per l'uomo.\nIl pesce sciabola \u00e8 quasi sempre infestato dal parassita Anisakis, per cui \u00e8 importantissimo cuocerne le carni molto bene, prima di consumarlo, per evitare eventuali passaggi del parassita vivo nel corpo umano e il possibile sviluppo di anisakidosi umana.\nDescrizione.\nQuesto pesce presenta un corpo allungato e compresso ai fianchi, tipicamente nastriforme. Il muso \u00e8 allungato, con due mascelle provviste di denti aguzzi e robusti. La pelle \u00e8 sprovvista di scaglie, per cui si rovina molto facilmente dando l'impressione che il pesce sia in cattivo stato di conservazione. La pinna dorsale inizia subito dopo la testa e termina a pochi cm dalla pinna caudale: nella parte iniziale \u00e8 sostenuta da raggi simili ad aculei, per poi passare presto a raggi molli e sottili. Le pinne pettorali sono trapezoidali, la coda piccola e bilobata. La ventrale \u00e8 formata da pochi raggi vicini alla coda. Le pinne ventrali sono ridotte a moncherini.\nLa livrea \u00e8 argentea, pi\u00f9 scura su capo e dorso. Le pinne sono tendenti al giallo trasparente.\nPu\u00f2 raggiungere e superare i 200\u00a0cm di lunghezza, per un peso massimo di 8\u00a0kg.\nRiproduzione.\nIl periodo riproduttivo avviene in differenti periodi dell'anno a seconda della zona in cui vive: la deposizione avviene comunque nella stagione pi\u00f9 calda dell'anno.\nAlimentazione.\n\u00c8 un carnivoro molto attivo che si nutre di calamari, crostacei e pesci.\nPredatori.\nIl pesce sciabola \u00e8 cacciato prevalentemente da otarie, squali, Ruopoli, razze, merluzzi e altri pesci.\nPesca.\nPescato comunemente nel Mediterraneo, si pesca con reti a strascico e palangari durante tutto l'anno, ma soprattutto d'estate, quando si avvicina a riva."}
{"id": "1191822", "revid": "287204", "url": "https://it.wikipedia.org/wiki?curid=1191822", "title": "S Orionis", "text": "S\u00a0Orionis \u00e8 una stella gigante rossa situata nella costellazione di Orione ad una distanza di 702 anni luce dalla Terra. Si tratta di una variabile di tipo Mira, la cui luminosit\u00e0 varia dalla magnitudine 7,2 alla 14,0 in un ciclo di 414 giorni ed il cui raggio varia da 1,9 a 2,3 unit\u00e0 astronomiche; se si trovasse al posto del Sole nel nostro Sistema solare S Orionis si estenderebbe oltre all'orbita di Marte.\nCome tutte le variabili Mira si tratta di una stella in avanzato stadio evolutivo; con una massa simile a quella del Sole, la stella potrebbe rappresentare il futuro dello stesso Sole, tra circa 5 miliardi di anni quando, terminato l'idrogeno da fondere nel nucleo interno, arriver\u00e0 nello stadio di gigante rossa per poi rilasciare i suoi strati esterni nello spazio e divenire una piccola e densa nana bianca, come succeder\u00e0, in tempi relativamente brevi, a S Orionis. "}
{"id": "1191823", "revid": "179578", "url": "https://it.wikipedia.org/wiki?curid=1191823", "title": "Francesco Francia", "text": "Biografia.\nSecondo gli studi pi\u00f9 recenti, il Francia risulta nato non a Bologna ma nel contado, a Zola Predosa (oggi comune in provincia di Bologna), localit\u00e0 all'epoca chiamata Ceula. Secondo il Vasari, Francesco sarebbe nato nel 1450; tuttavia si \u00e8 rintracciato un atto notarile del 1468 in cui il futuro pittore figura come testimonio a favore del proprio maestro bolognese di arte orafa, e siccome all'epoca non si raggiungeva la condizione della maggiore et\u00e0 prima dei 21 anni, gli studiosi (a cominciare dal Sighinolfi) sono in larga parte concordi nel retrodatare la data di nascita di Francesco Francia verosimilmente al 1447. Un cronista bolognese che ne annot\u00f2 la morte nel 1517, lo disse infatti \"di circa sessantotto anni\", il che renderebbe verosimile fissare la data di nascita del Francia tra il 1447 e il 1449, n\u00e9 prima n\u00e9 dopo.\nPrima di avvicinarsi alla pittura nel 1485 ebbe una formazione come orafo. Studi\u00f2 con l'artista Francesco Squarcione. Le sue opere sono coniate in prevalenza con la raffigurazione della giovane Maria e di Santi. Alla sua scuola appartengono, oltre all'incisore Marcantonio Raimondi, anche Iacopo Boatieri, Francesco Bandinelli da Imola, Giovanni Borghesi da Messina, Bartolomeo da Forl\u00ec e parecchi altri oltre ai suoi figli Giacomo e Giulio.\nNel 1483 divenne capo della Corporazione degli orafi bolognesi, funzione che rivest\u00ec pi\u00f9 volte (1489, 1506-1508\u00a01512). Nel 1514 era capo delle quattro arti. Dai Bentivoglio fu incaricato della realizzazione dei conii delle monete per la zecca cittadina, e tale carica gli fu riconfermata da Papa Giulio II. Il Francia ottenne una grande reputazione per marchi di sigilli, ornamenti d'argento e nielli (ornamenti incisi in lavori di oreficeria e riempiti di smalto nero). Due piatti lavorati a niello si trovano all'Accademia di Bologna.\nFu menzionato per la prima volta come pittore nel 1486 e il suo primo lavoro \u00e8 la \"Madonna Felicini\", firmata e datata 1494. Ha lavorato in collaborazione con Lorenzo Costa, influenzato dal suo stile e da quello di Ercole de' Roberti fino al 1506 quando il Francia diviene pittore di corte dei Gonzaga a Mantova, da quel momento sar\u00e0 influenzato dal Perugino e Raffaello.\nDipinse, insieme a Lorenzo Costa e Amico Aspertini, gli affreschi dell'Oratorio di Santa Cecilia in San Giacomo Maggiore a Bologna. Successivamente dipinse una \"Presentazione al tempio\" nell'Abbazia di Santa Maria del Monte a Cesena, una \"Piet\u00e0\" ora conservata nella Galleria nazionale di Parma e un\"'Immacolata concezione\" per la Basilica di San Frediano a Lucca.\nIl papato invi\u00f2 alla citt\u00e0 di Bologna, formalmente in dono e in sostanza come forma di pressione politica, l'estasi di Santa Cecilia di Raffaello, e da quel momento Francesco Francia pare abbia smesso di dipingere. Questa ipotesi \u00e8 deducibile dal quanto annota il Vasari nelle \"Vite\" ove riferisce che considerandosi il Francia eccelso tra i pittori la visione del capolavoro e il riconoscimento della superiorit\u00e0 di Raffaello abbia prodotto in lui una tale depressione da causargli la morte."}
{"id": "1191828", "revid": "38120", "url": "https://it.wikipedia.org/wiki?curid=1191828", "title": "Kostacki", "text": ""}
{"id": "1191833", "revid": "21880", "url": "https://it.wikipedia.org/wiki?curid=1191833", "title": "Nasalis concolor", "text": ""}
{"id": "1191834", "revid": "124218222", "url": "https://it.wikipedia.org/wiki?curid=1191834", "title": "Mineralizzazione", "text": "Il termine mineralizzazione pu\u00f2 avere diversi significati, a seconda del contesto:\nMineralizzazione della parete cellulare.\nIl processo di mineralizzazione avviene di solito ad opera di silicati e carbonati. Sono silicizzate le pareti delle cellule epidermiche di alcune specie di graminacee e degli equiseti, mentre concrezioni di carbonato possono essere trovate in alcune moracee. "}
{"id": "1191840", "revid": "6923", "url": "https://it.wikipedia.org/wiki?curid=1191840", "title": "Palazzo Pisanelli", "text": "Il palazzo Pisanelli \u00e8 un palazzo monumentale di Napoli che si erge in via Pisanelli.\nFu eretto nel XV secolo su commissione della famiglia Pisanelli e rimaneggiato nel Seicento.\nLa facciata di gusto barocco, sovrastata da una torre, nasconde dietro di essa un esempio di architettura quattrocentesca con un grazioso cortile ridecorato nel XVIII secolo con degli affreschi posti in un'edicola.\nL'edificio versa in pessime condizioni."}
{"id": "1191842", "revid": "73843", "url": "https://it.wikipedia.org/wiki?curid=1191842", "title": "Cosimo I dei Medici", "text": ""}
{"id": "1191843", "revid": "599013", "url": "https://it.wikipedia.org/wiki?curid=1191843", "title": "Cuttino Mobley", "text": "Carriera.\nCuttino, conosciuto anche come \"The Cat\" (il gatto), frequent\u00f2 l'Incarnation of Our Lord grade school, a Olney sobborgo di Philadelphia. In seguito, Mobley frequent\u00f2 la Cardinal Dougherty High School e il Maine Central Institute. Dopo l'high school frequent\u00f2 l'Universit\u00e0 del Rhode Island dove condusse i \"Rams\" ad un'apparizione nell\"'Elite Eight\" nel \"1998 NCAA Men's Division I Basketball Tournament\".\nVenne selezionato nel secondo giro del Draft NBA 1998 come 41 scelta assoluta dai Houston Rockets. Gioc\u00f2 con loro per sei stagioni prima di essere girato agli Orlando Magic insieme a Steve Francis e Kelvin Cato in cambio di Tracy McGrady nel mercato pre-2004-05.\nDopo 23 partite con i Magic, tuttavia, venne scambiato con i Sacramento Kings per Doug Christie. Mobley si piazz\u00f2 terzo nella lega per percentuali dal tiro da tre nella stagione 2004-05.\nFirm\u00f2 un contratto quinquennale da 42 milioni di dollari con i Clippers il 14 luglio 2005. Si distinse per il suo tiro da tre, nel \"Clutch City shootout contest\" a Houston nei suoi anni ai Rockets. Mobley, insieme a Sam Cassell e Elton Brand condusse i Clippers ai play-off 2006.\nIl 21 novembre 2008 viene scambiato, insieme a Tim Thomas, con i New York Knicks, in cambio di Zach Randolph e Mardy Collins.\nNelle visite mediche successive allo scambio, lo staff medico dei Knicks riscontra al giocatore una cardiomiopatia ipertrofica; il successivo 11 dicembre 2008 annuncia il proprio ritiro, motivato proprio dall'invalidante (a livello agonistico) problema cardiaco.\nCuriosit\u00e0.\nIl 28 gennaio 2005, la casa di Mobley a Bel Air (California) venne derubata. Il furto ammontava a 500\u00a0000 dollari in contanti, gioielleria, e altri oggetti.\nIl fratellastro di Cuttino, Daniel Smith, era un ricevitore dei Carolina Panthers nella NFL. \u00c8 anche cugino dell'ex linebacker della NFL John Mobley."}
{"id": "1191845", "revid": "8897", "url": "https://it.wikipedia.org/wiki?curid=1191845", "title": "Omofoba", "text": ""}
{"id": "1191851", "revid": "73843", "url": "https://it.wikipedia.org/wiki?curid=1191851", "title": "Donald Quarrie", "text": ""}
