{"id": "1115120", "revid": "671029", "url": "https://it.wikipedia.org/wiki?curid=1115120", "title": "Giacomo II di Borbone-La Marche", "text": "Biografia.\nNel 1396 aveva accompagnato Giovanni di Borgogna che si recava in Ungheria a dar man forte al re Sigismondo nella lotta contro i Turchi. Ma nella sanguinosa battaglia di Nicopoli, il 28 settembre 1396, fu tratto prigioniero dai Musulmani e dovette pagare un cospicuo riscatto per liberarsi. Pot\u00e9 cos\u00ec accettare l'offerta del re Carlo VI di Francia, che gli sbors\u00f2 l'enorme somma di 100.000 scudi d'oro perch\u00e9 potesse ingaggiare 800 uomini d'arme e 300 balestrieri da condurre a combattere gli Inglesi nel paese del Galles. Ma il bizzarro principe, una volta entrato in possesso della cospicua somma, la scialacqu\u00f2 allegramente in feste e spese personali e quando si decise a muoversi, temendo le reazioni del re di Francia, lo fece alla testa di un miserabile pugno d'uomini e non arriv\u00f2 nemmeno in Inghilterra, perch\u00e9 ebbe paura del mare grosso, che lo obblig\u00f2 ad invertire la rotta e a ritornare sul suolo patrio. Per lui venne coniata l'espressione latina \"Mare vidit et firmit\", distorta dalla gi\u00e0 esistente di Gaio Giulio Cesare, \"Veni vidi vici\".\nVenne poi fatto prigioniero dai Borgognoni e, trovatosi senza denaro, non esit\u00f2 a sequestrare il fratello Giovanni e chiederne il riscatto.\nNel 1407 part\u00ec per andare a dare man forte al re Ladislao, fratello della futura regina Giovanna II d'Angi\u00f2-Durazzo, che in quel momento si trovava a cingere d'assedio Taranto difesa da Maria d'Enghien, ma arriv\u00f2 in ritardo all'assedio, quando Ladislao aveva ormai gi\u00e0 sposato la nobildonna Maria.\nDopo il suo ritorno in Francia, gli fu affidato il comando di una forza da condurre in Inghilterra a sostegno della rivolta di Owain Glynd\u0175r; nel 1403 le sue truppe saccheggiarono Plymouth, ma fu sconfitto e al ritorno nel 1404 perse dodici vascelli in una tempesta.\nFu al fianco di Giovanni senza Paura e del partito dei Borgognoni nella guerra civile contro gli Armagnacchi del Duca di Orl\u00e9ans.\nGiovanna di Napoli, dietro le pressioni della nobilt\u00e0 che la voleva sposata e madre di un erede, lo scelse come marito, sposandolo il 10 agosto 1415, ma gli neg\u00f2 il titolo regio, attribuendogli soltanto i titoli di Principe di Taranto e Duca di Calabria.\nTuttavia le intenzioni dello sposo erano ben altre: subito dopo le nozze, Giacomo fece uccidere il favorito della regina Giovanna, Pandolfello, detto Alopo (cio\u00e8 calvo) e stabil\u00ec il suo controllo diretto sulla corte attraverso funzionari francesi di sua fiducia, costringendo Giovanna a riconoscergli il titolo di re di Napoli. La prepotenza del sovrano consorte suscit\u00f2 i malumori dei baroni napoletani.\nNel settembre del 1416 la nobilt\u00e0 scaten\u00f2 contro Giacomo violenti tumulti nella capitale, finch\u00e9 Giacomo non si vide costretto a rinunciare al titolo regio e rispedire in Francia i funzionari che gli garantivano il controllo della corte di Napoli.\n\u00c8 in questo periodo che Giovanna diede inizio a quella che passer\u00e0 alla storia come la pi\u00f9 celebre e discussa delle sue relazioni. Favorito della regina divent\u00f2 il giovane e ambizioso Sergianni Caracciolo, che acquisir\u00e0 negli anni un enorme potere.\nEstromesso dalle vicende di governo e frenato nei suoi propositi di potere, nel 1418 Giacomo di La Marche decise di abbandonare Napoli e di ritirarsi in Francia.\nCombatt\u00e9 con Carlo VII di Francia contro gli inglesi nel 1428 e fu governatore della Linguadoca, si dimise in cambio di una pensione e raggiunse la corte di Carlo VII.\nStanco della sua vita avventurosa, nel 1435 si fece frate francescano ed entr\u00f2 nel convento di Besan\u00e7on dove mor\u00ec tre anni pi\u00f9 tardi.\nMatrimoni e discendenza.\nGiacomo spos\u00f2 a Pamplona, il 14 settembre 1406, Beatrice d'Evreux (1392 \u2020 1414), duchessa di Nemours e figlia del re di Navarra Carlo III il Nobile e di Eleonora di Castiglia, che gli diede tre figlie:\nVedovo di Beatrice, il 5 novembre 1412 spos\u00f2 a Champtoceaux Margherita di Blois detta Margherita di Bretagna, che mor\u00ec nel 1413 o nel 1414. Da Margherita Giacomo non ebbe figli.\nSpos\u00f2 in terze nozze la regina Giovanna II di Napoli, ma anche questo turbolento matrimonio rimase senza figli."}
{"id": "1115121", "revid": "1793900", "url": "https://it.wikipedia.org/wiki?curid=1115121", "title": "Contea di Genesee (New York)", "text": "La contea di Genesee \u00e8 una contea situata nell'area occidentale dello Stato di New York negli Stati Uniti.\nGeografia fisica.\nLa contea confina a nord con la contea di Orleans, a est con le contee di Monroe e di Livingston, a sud con la contea di Wyoming ed a ovest con le contee di Erie e di Niagara.\nI fiumi principali che vi scorrono sono il \"Tonawanda Creek\" e l\"'Oatka Creek\". Sul Tonawanda Creek \u00e8 situata la citt\u00e0 di Batavia che ha le funzioni di capoluogo di contea.\nStoria.\nI primi abitanti del territorio furono gli indiani irochesi.\nQuando furono istituite le province di New York nel 1683 l'area dell'attuale contea faceva parte della contea di Albany.\nLa contea \u00e8 stata istituita nel 1802 separandone il territorio da quello della contea di Ontario. Il nome deriva da una parola dei nativi americani Seneca che significa \"bella valle\". La contea a quel tempo aveva una estensione molto maggiore di quella attuale. Nel 1806 ne venne separata la contea di Allegany. Nel 1808 ne vennero separate le contee di Cattaraugus, Chautauqua, e Niagara. Nel 1821 ne venne separato parte del territorio che avrebbe costituito le contee di Livingston e Monroe. Nel 1824 ne venne separata la contea di Orleans ed infine nel 1841 ne venne separata la contea di Wyoming."}
{"id": "1115122", "revid": "125886120", "url": "https://it.wikipedia.org/wiki?curid=1115122", "title": "Il brigadiere Pasquale Zagaria ama la mamma e la polizia", "text": "Il brigadiere Pasquale Zagaria ama la mamma e la polizia \u00e8 un film del 1973 diretto da Luca Davan (\"alias\" Mario Forges Davanzati). \u00c8 stato il primo film da protagonista di Lino Banfi, conosciuto da Carlo Maietto in un piccolissimo cabaret di Roma, dove si esibiva in uno spettacolo comico con Gennarino Palumbo, attore del teatro di Eduardo De Filippo.\nTrama.\nDegradato ed espulso dalla Polizia per i suoi travestimenti che agevolano la fuga di malviventi, il brigadiere pugliese Pasquale Zagaria si ritira a vita privata nella campagna romana, ma resta ben presto coinvolto in un oscuro traffico di brillanti, nascosti nei pompelmi. Con l'aiuto della vigorosa moglie Pupetta, cintura nera di karate, Zagaria affronta e sconfigge i delinquenti, ma alla fine l'attende un'amara sorpresa."}
{"id": "1115126", "revid": "63760", "url": "https://it.wikipedia.org/wiki?curid=1115126", "title": "Burton snowboards", "text": ""}
{"id": "1115130", "revid": "767487", "url": "https://it.wikipedia.org/wiki?curid=1115130", "title": "Sesso in testa", "text": "Sesso in testa \u00e8 un film della commedia erotica all'italiana del 1974 diretto dal regista Sergio Ammirata.\nTrama.\nDiana, una laureanda in sociologia, sta dando l'esame di laurea sull'argomento \"prostituzione\". L'aula \u00e8 gremita di curiosi e la commissione d'esame ha tra i suoi componenti anche un religioso. Ci\u00f2 che attira curiosi nell'aula \u00e8 il fatto che la studentessa, per ben documentarsi sull'argomento d'esame, ha raccolto esperienze dirette di prostituzione, facendo di fatto la prostituta per tre mesi ed imparando bene il comportamento sessuale del maschio italiano. La studentessa racconta gli episodi mentre il presidente dirige l'interrogazione condendola di battute sulla mentalit\u00e0 degli italiani rispetto alla prostituzione. Il terzo episodio ha per iniziale argomento una \"suora prostituta\".\nSi tratta per\u00f2 di un equivoco, chiarito non appena il commissario sacerdote si alza in piedi ed ammonisce la studentessa di dargli nome e cognome della suora che ella aveva incontrato. La laureanda risponde che si trattava di una prostituta travestita da suora e non viceversa. Nel decimo episodio, un onorevole viene sorpreso in camera con la protagonista dalla moglie, che per vendicarsi costringe il cameriere, che si finge omosessuale, ad avere un rapporto sessuale prima con la ragazza e poi con lei stessa. Nell'undicesimo episodio la ragazza ha come cliente un mafioso siciliano impotente che, per far credere agli amici di essere virile, chiede alla prostituta di simulare grida di piacere. Nel quattordicesimo episodio la studentessa soddisfa le fantasie sessuali di un uomo maturo che finge di accoppiarsi con la figlia scoperta a prostituirsi."}
{"id": "1115132", "revid": "729019", "url": "https://it.wikipedia.org/wiki?curid=1115132", "title": "Strada statale 512 del Lago di Cavazzo", "text": "La ex strada statale 512 del Lago di Cavazzo (SS 512), ora \"strada regionale 512 del Lago di Cavazzo (SR 512)\", \u00e8 una strada regionale italiana, che si sviluppa in Friuli-Venezia Giulia.\nPercorso.\nInizia nel capoluogo della Carnia procedendo verso sud e raggiungendo Cavazzo Carnico. Prosegue verso Somplago per poi correre lungo la parte orientale del lago che le d\u00e0 il nome, sotto le pendici del Monte San Simeone. Da qui prosegue verso Alesso, Trasaghis con un percorso a tratti parallelo all'Autostrada A23, fino a terminare a Gemona del Friuli, dopo aver superato il Tagliamento al ponte di Braulins.\nTabella percorso.\nDal 1\u00ba gennaio 2008 la gestione \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "1115137", "revid": "767487", "url": "https://it.wikipedia.org/wiki?curid=1115137", "title": "Io non scappo... fuggo", "text": "Io non scappo... fuggo \u00e8 un film del 1970 diretto da Franco Prosperi, pseudonimo di Francesco Prosperi."}
{"id": "1115141", "revid": "1714743", "url": "https://it.wikipedia.org/wiki?curid=1115141", "title": "Luigi I di Borbone-Vend\u00f4me", "text": "Biografia.\nEreditati i possedimenti della Contea di Vend\u00f4me dalla madre, dette il via al ramo dei Borbone-La Marche-Vend\u00f4me. Non eredit\u00f2 i possedimenti di La Marche appartenuti al fratello Giacomo II di Borbone-La Marche, che andarono alla nipote Eleonora e a suo marito Bernardo d'Armagnac.\nDal 1408 al 1446 fu Gran ciambellano di Francia.\nMatrimoni e discendenza.\nLuigi spos\u00f2 in prime nozze il 21 dicembre 1414 Blanche de Roucy, figlia di Ugo II di Roucy e di Blanche de Coucy, che tuttavia mor\u00ec il 22 agosto 1421, senza aver avuto figli.\nIl 24 agosto 1424 spos\u00f2 in seconde nozze Giovanna di Monfort-Laval, figlia di Guy XIII di Montfort, signore di Laval, dalla quale ebbe:\nDurante la prigionia inflittagli dagli inglesi, ebbe da Sybille Boston un figlio: Jean de Bourbon (1420 - 1496), signore di Pr\u00e9aux."}
{"id": "1115144", "revid": "767487", "url": "https://it.wikipedia.org/wiki?curid=1115144", "title": "4 marmittoni alle grandi manovre", "text": "4 marmittoni alle grandi manovre \u00e8 un film comico del 1974 diretto da Marino Girolami.\nTrama.\nQuattro marmittoni di estrazione sociale diversa (un raccomandato \nfiglio di pap\u00e0 napoletano, un abile borseggiatore romano, uno pseudomafioso siciliano ed un rozzo pastore burino) fanno amicizia in una caserma durante il servizio di leva e cominciano a combinarne ditutti i colori, sottoposti agli ordini di alcuni superiori bizzarri e fanfaroni. Nonostante l'incapacit\u00e0 e l'inettitudine dimostrata dai quattro in maniera spesso tragicomica, arriva il momento del riscatto. I quattro vengono infatti impegnati nelle \"grandi manovre\", dove dovranno confrontarsi con gli eserciti inglese, statunitense, tedesco e francese, e dove, contro ogni pronostico, avranno la meglio."}
{"id": "1115149", "revid": "373458", "url": "https://it.wikipedia.org/wiki?curid=1115149", "title": "Luigi Cibrario", "text": "Biografia.\nFamiglia ed origini.\nNacque a Torino il 23 febbraio 1802, figlio del notaio Giovan Battista Cibrario (1764-1803) e di Maddalena Boggio (1765-1843).\nLa sua famiglia era originaria di Usseglio, nelle Valli di Lanzo, ove il nome Cibrario - in diverse forme - era assai diffuso, rimandando all'esercizio della professione di capraio.\nIl trisavo Giovanni Antonio Sebrari (Cibrario) acquist\u00f2 nel 1708 la carica di sindaco di Usseglio, la quale conferiva la nobilt\u00e0 personale. I suoi discendenti, tuttavia, esercitarono professioni borghesi e non radicarono quindi nella famiglia l'appartenenza al secondo stato. \nLuigi Cibrario, rimasto orfano di padre quasi appena nato e cresciuto nel difficile clima della Restaurazione, nel 1826 avanz\u00f2 al governo la richiesta del riconoscimento della nobilt\u00e0 familiare, fondandola sul titolo esercitato dall'antenato, ma senza successo. Il procuratore generale del Regno, infatti, non ebbe difficolt\u00e0 a dimostrare l'inconsistenza delle sue tesi, con un parere del 7 dicembre 1826. In ogni caso, Carlo Felice, che lo aveva preso in simpatia, il 9 febbraio 1827 lo cre\u00f2 nobile, concedendogli di non pagare la tassa richiesta a chi facesse il suo ingresso nel secondo stato in virt\u00f9 \u00abdel servizio che da pi\u00f9 anni egli ci presta\u00bb. Antonio Manno trattando della famiglia Cibrario nel suo \"Patriziato subalpino\", scrisse: \u00abSeparo quindi riconoscenti attrattive per lo storico, dalle invocate ed inani sue pretensioni nobiliari; mentre sarebbe stato bellissimo che si fosse vantato: tutto comincia in me\u00bb.\nL'inizio della carriera con Carlo Felice.\nDopo avere frequentato il Collegio del Carmine, nel 1819 ottenne una borsa al Collegio delle Province della capitale sabauda, grazie alla quale egli pot\u00e9 frequentare l'Universit\u00e0 degli Studi.\nNel gennaio 1824 si laure\u00f2 in legge ed entr\u00f2 come applicato volontario alla Segreteria di Stato agli affari interni, dove inizi\u00f2 la sua carriera di funzionario sabaudo. Come scrisse egli stesso, per la sua formazione fu centrale il rapporto con Prospero Balbo, antico funzionario di Vittorio Amedeo III e poi ministro di Vittorio Emanuele I, la cui politica liberale e riformatrice fu la principale vittima dei moti del 1821.\nInizialmente si volse all'attivit\u00e0 poetica. Gi\u00e0 nel marzo 1820 aveva scritto un'ode per la nascita del figlio del principe di Carignano, il futuro Vittorio Emanuele II, che gli valse la riconoscenza di Carlo Alberto di Savoia, e nel 1825 pubblic\u00f2, presso l'editore torinese Alliana e Paravia un volume di \"Poesie\".\nIn quello stesso 1825, per\u00f2, egli pubblic\u00f2 anche, presso lo stesso editore, le \"Notizie sopra la storia dei principi di Savoia\", pensate per il pubblico della scuola e che ebbero un discreto successo. \nCarlo Felice di Savoia, per ricompensarlo, gli concesse il 10 gennaio 1826 il titolo d'intendente insieme alla reggenza di una divisione della Segreteria di Stato agli interni e un anno dopo lo ammise tra le file della nobilt\u00e0.\nNel 1826 inizi\u00f2 a dare saggi della propria attivit\u00e0 di storico con la pubblicazione delle \"Notizie di Paolo Simeone de' Balbi da Chieri\" (Torino, Alliana e Paravia). L'opera era un'anticipazione di quello che pu\u00f2 considerarsi il suo primo lavoro scorcio importante, il trattato \"Delle storie di Chieri libri quattro\" (Torino, Alliana, 1827, 2 voll.). Nel frontespizio di tale opera egli si poteva definire finalmente come il \u00abnobil uomo Luigi Cibrario\u00bb. A tale opera fece seguito nel 1828 la raccolta \"Lettere inedite di principi e d'uomini illustri\" (Torino, Alliana, 1828). Pur presentandosi ormai come uno storico, Cibrario in tale epoca non abbandon\u00f2 l'attivit\u00e0 letteraria. Nel 1827 infatti, egli pubblic\u00f2, presso il suo solito editore la raccolta di poesie \"I fiori dell'Alpi\": significativamente per\u00f2, in essa ad alcune poesie seguivano quattordici lettere sul problema delle origini di Casa Savoia.\nIl 24 febbraio 1829 Carlo Felice di Savoia lo nomin\u00f2 Sostituto sovrannumerario del procuratore generale del re nella Camera dei conti. Nel 1830 il re lo chiam\u00f2 a fare parte della Classe di Scienze morali dell'Accademia delle Scienze.\nNel frattempo, il 4 febbraio 1828 aveva sposato a Torino, nella Chiesa dei Santi Martiri, Marina Turinetti (1803-1836), dalla quale ebbe sette figli (di cui solo tre, per\u00f2, un maschio e due femmine, giunti all'et\u00e0 adulta). Significativamente, egli volle chiamare il primogenito Prospero (1828-1832), in segno di riconoscenza al conte Balbo, che era stato suo mentore.\nQuando, nell'aprile 1831, Carlo Felice mor\u00ec lasciando il trono a Carlo Alberto, Cibrario era ormai una delle personalit\u00e0 di maggior rilievo della cultura letteraria piemontese: funzionario e letterato, stava per iniziare per lui una delle fasi pi\u00f9 importanti della sua carriera.\nL'attivit\u00e0 di storico per Carlo Alberto.\nFu eletto senatore del regno il 17 ottobre del 1848.\nMinistro con Vittorio Emanuele II.\nFu ministro delle finanze nel governo d'Azeglio nel 1852, e della Pubblica Istruzione nel primo governo Cavour (1852-1855).\nQuando il Piemonte entr\u00f2 nella guerra di Crimea, Cibrario sostitu\u00ec Cavour come ministro degli esteri.\nNel 1856 fu nominato Primo presidente onorario di Corte d'appello.\nNel 1869 presiedette la Commissione Cibrario, istituita per dirimere vari problemi archivistici e formulare un regolamento delle biblioteche governative, \"Archivi di biblioteche: per la storia delle biblioteche pubbliche statali\".\nMassone, nel 1860 fece parte della loggia \"Ausonia\" e nel 1863 della loggia \"Cavour\", entrambe di Torino.\nMor\u00ec nel (1870) a Trobiolo, una frazione di Ro\u00e8 Volciano.\nOpere.\nFra le sue opere principali sono:"}
{"id": "1115150", "revid": "889336", "url": "https://it.wikipedia.org/wiki?curid=1115150", "title": "Holl\u00f3k\u0151", "text": "Holl\u00f3k\u0151 \u00e8 un comune dell'Ungheria di 470 abitanti (dati 2001). Situato nella provincia di N\u00f3gr\u00e1d, \u00e8 un villaggio etnografico, inserito dall'UNESCO tra i patrimoni dell'umanit\u00e0. Il suo nome significa \"Pietra del Corvo\", in lingua ungherese.\nGeografia fisica.\nIl villaggio si trova nella provincia di N\u00f3gr\u00e1d, a circa 20\u00a0km dal capoluogo della provincia Salg\u00f3tarj\u00e1n, e a circa 90\u00a0km a nord-est dalla capitale Budapest. \u00c8 ubicato in una valle tra le colline di Cserh\u00e1t, circondato da bassi rilievi. L'ambiente naturale \u00e8 protetto. E in alcune zone si pu\u00f2 cacciare"}
{"id": "1115151", "revid": "767487", "url": "https://it.wikipedia.org/wiki?curid=1115151", "title": "L'altra faccia del padrino", "text": "L'altra faccia del padrino \u00e8 un film del 1973 diretto da Franco Prosperi.\nTrama.\nNew York. Il padrino don Vito Monreale conosce per caso il cantante italo-americano Nick Buglione. Visto che i due si somigliano come due gocce d'acqua, don Vito decide di sfruttare questa somiglianza a suo favore."}
{"id": "1115153", "revid": "1543377", "url": "https://it.wikipedia.org/wiki?curid=1115153", "title": "Frank H. Netter", "text": "Biografia.\nInfanzia e adolescenza.\nFrank Henry Netter nacque a New York nel 1906 da Charles Netter (1865-1919) e Esther Adel Slutsky (1873-1924). I suoi due nomi, Frank ed Henry, gli furono dati per ricordare i due eroi della storia americana Benjamin Franklin e Patrick Henry.\nEgli fu il terzo di tre figli, dopo George Netter (1900-1978) e Rose Netter (1902-1976). Sin dalla prima infanzia si rivel\u00f2 un acuto osservatore mostrando di possedere un notevole estro artistico e una fervida immaginazione.\nAppassionatosi sin da piccolo al disegno e alla pittura, Frank Henry Netter decise che la sua carriera futura e i suoi lavori si sarebbero basati sullo studio espressivo delle persone, dei movimenti e degli stati d'animo oltre che sulla loro rappresentazione. Egli era capace di ricollegare ogni istante della sua infanzia ad un'immagine ben precisa ed era sempre pronto a disegnare qualsiasi cosa gli passasse davanti agli occhi. A testimonianza delle sue particolari capacit\u00e0 basta ricordare il ritratto di sua madre Esther. In questo dipinto, utilizzando unicamente tratti lineari e la tecnica del chiaroscuro, il piccolo Frank Netter di appena 11 anni riusc\u00ec a rappresentare la genuinit\u00e0 dell'ambiente familiare e i valori ad esso ricollegabili.\nGli anni a seguire furono decisamente peggiori per Netter, infatti tra il 1918 ed il 1920 la citt\u00e0 di New York fu colpita da un'epidemia durante la quale egli perse suo padre Charles per un tumore del pancreas e suo zio Abraham a causa di infezioni polmonari acute. Nello stesso periodo si ammal\u00f2 anche il fratello maggiore George che tuttavia riusc\u00ec a riprendersi completamente dalla malattia.\nNel 1919 fu ammesso alla DeWitt Clinton High School dove frequent\u00f2 corsi e lezioni prevalentemente legati all'arte. Grazie al suo insegnante, l'impressionista americano Bernard I. Green, Netter apprese quelle tecniche che gli sarebbero state fondamentali successivamente. Negli stessi anni si distinse per le sue capacit\u00e0 artistiche a tal punto da divenire il principale illustratore del giornalino scolastico Magpie.\nSuccessivamente studi\u00f2 disegno presso la Art Student's League e la National Academy of Design.\nStudi universitari e prime illustrazioni.\nAl termine della sua carriera scolastica e dopo alcuni ripensamenti circa il suo futuro e discussioni familiari, Netter decise di iscriversi nel 1927 al New York University Medical College, motivato dalle parole di sua sorella (laureatasi in Medicina e chirurgia nel 1927): \"Sii un medico!\"\nBisogna aggiungere che Netter aveva compreso come l'arte in s\u00e9 come unica occupazione non gli avrebbe permesso di vivere agiatamente ed aveva anche per questo deciso di dedicarsi allo studio della medicina.\nNon appena iniziati gli studi, Netter si rese conto di come il miglior metodo d'apprendimento consisteva nel disegnare ci\u00f2 che leggeva nei manuali o nei suoi stessi appunti. Partendo cos\u00ec da semplici bozze e schizzi anatomici Netter arriv\u00f2 a disegnare e dipingere intere tavole esplicative e illustrazioni anatomo-fisiologiche. La sua grande dedizione gli permise di essere apprezzato dapprima dai suoi amici e poi dai colleghi che iniziarono a interessarsi ai suoi lavori. Le sue tavole, tanto esplicative quanto perfettamente realizzate, generarono un vero e proprio business a tal punto da essere ambite e possedute da ogni studente di medicina del NYUMC. Crebbe anche l\u2019interesse di professori associati e strutturati che finirono con l\u2019utilizzare le sue tavole come base di studio e insegnamento.\nDurante il corso dei suoi studi Netter manifest\u00f2 una particolare ammirazione nei confronti di sua sorella Rose. Dopo essersi laureata al NYUMC ella fu la prima donna strutturata interna nel Beth Israel Hospital, testimoniando con ci\u00f2 non solo la grandezza della famiglia Netter, ma anche lo spirito pionieristico e innovativo tramandato dal nonno di Frank e Rose Netter, Jacob Mortdecai Netter (Patriota inglese, avventuriero e viaggiatore).\nNel 1929 Frank Netter conobbe Mary MacFayden, una ragazza appena trasferitasi dall'Universit\u00e0 del North Carolina che sarebbe diventata sua moglie due anni pi\u00f9 tardi (17 giugno 1931).\nNell'anno del suo primo matrimonio (coincidente con il termine degli studi universitari) a Netter venne dedicata una poesia profetizzante. Una tradizione infatti prevedeva la consegna di alcune strofe ad ogni neolaureato presso il NYUMC da parte del Bellevue Violet (giornale universitario locale).\nSeconda Guerra Mondiale, collaborazione con la Ciba-Geigy e Atlante.\nFrank Netter divenne un prestigioso chirurgo ed avvi\u00f2 nel 1933 un ambulatorio chirurgico. Nonostante ci\u00f2 continu\u00f2 a realizzare illustrazioni anatomiche come attivit\u00e0 secondaria. Circa dieci anni dopo prest\u00f2 servizio militare durante la seconda guerra mondiale nell'esercito americano ed in quel periodo scrisse alcuni manuali di medicazione e pronto soccorso accompagnati da nuove tavole. Il suo inconfondibile stile univa una precisione millimetrica nella rappresentazione dei dettagli ad una spiccata componente umanistica contenuta nelle espressioni dei suoi modelli. Ogni morbo, patologia o ferita, era caratterizzato da una diversa espressione facciale che, legata alle spiegazioni diagnostiche, forniva ulteriori dettagli sul possibile stato d'animo del malato. Netter amava utilizzare parenti, amici e conoscenti come modelli per le sue tavole inserendo talvolta anche camei di se stesso.\nDopo aver divorziato dalla sua prima moglie, Frank Netter spos\u00f2 Vera Burrows nel 1956. La nuova situazione sentimentale molto pi\u00f9 tranquilla rispetto alla precedente lo aiut\u00f2 a fare quella scelta che avrebbe cambiato la sua vita: abbandonare la professione medica per dedicarsi unicamente all'illustrazione anatomica.\nDopo la richiesta di collaborazione da parte di numerose case farmaceutiche, Netter accett\u00f2 la collaborazione con la Ciba-Geigy (oggi Novartis Pharmaceuticals), con sede a Basilea e gigante dell'industria chimica Svizzera. Da questo momento e per oltre cinquant'anni Frank Netter rimarr\u00e0 socio dell'azienda pubblicando inizialmente il \"Clinical Symposia\" e successivamente una raccolta maggiore col nome di \"Ciba Collection.\"\nNel corso degli anni successivi, Netter gir\u00f2 il mondo alla ricerca di nuove sperimentazioni cliniche interessandosi anche alla medicina tradizionale cinese e in particolare alla tecnica dell'agopuntura.\nDopo circa 4000 tavole completate e quasi sessant'anni di lavoro, ispirandosi all'Anatomia del Gray, Netter perfezion\u00f2 e port\u00f2 a termine il prestigiosissimo \"Atlante di Anatomia Umana\" pubblicato nel 1989.\nNell'aprile dello stesso anno la Ciba-Geigy chiese a Netter di progettare una tavola destinata ad un poster da donare per la National Nurses Week.\nIspirandosi all'opera di Michelangelo \"Creazione di Adamo\", Netter rappresent\u00f2 le mani di un'infermiera che ricercavano le mani del paziente volte a simboleggiare l'affetto nutrito dagli infermieri per i pazienti.\nUna settimana dopo era di nuovo in viaggio. L'11 maggio 1989 Netter fu invitato come ospite d'onore dai dottori Carl Brighton e Frederick Kaplan a tenere un discorso all'Universit\u00e0 della Pennsylvania in occasione della celebrazione del centenario del dipartimento di ortopedia, il pi\u00f9 antico della nazione. Per l'occasione la Ciba-Geigy realizz\u00f2 una mostra con sessanta disegni originali di Netter nell'auditorium dell'universit\u00e0.\nNell'estate del 1990 i lavori di Frank Henry Netter furono premiati e lodati nella Conferenza Internazionale dei Comunicatori Medici e durante lo stesso anno partecip\u00f2 alla riunione dell'Associazione Americana degli Anatomisti Clinici a Saskatchewan (Canada) durante la quale venne nominato membro onorario dell'associazione da Art Dalley.\nUltime illustrazioni e morte.\nNell'inverno del 1989 durante un intervento per la rimozione della cistifellea i medici diagnosticarono a Netter un aneurisma dell'aorta addominale.\nNetter fu ricoverato nel 1990 al Texas Medical Center a causa dell'aneurisma che doveva essere necessariamente operato. L'operazione si present\u00f2 pi\u00f9 complessa del previsto poich\u00e9 l'aneurisma era molto pi\u00f9 grave di quanto avessero precedentemente diagnosticato. Durante l'intervento vi furono diverse complicazioni e Netter fu ricoverato nel reparto di terapia intensiva una volta conclusa l'operazione. Trascorse circa sei settimane in terapia intensiva prima di essere spostato in una stanza privata. Netter lucido e capace di respirare autonomamente, ma ancora molto debole si ritrov\u00f2 ad essere confinato a letto senza la possibilit\u00e0 di muovere le gambe.\nNel maggio del 1991 fu trasferito dal Texas Medical Center al Mount Sinai Hospital di New York.\nIl periodo a New York fu sicuramente migliore del precedente dato che la sua primogenita, Cornelia, gli procur\u00f2 un album da disegno e dei pastelli per permettergli di disegnare. \nNumerosi colleghi passarono giornate intere con lui per non farlo sentire solo e Netter pass\u00f2 i suoi ultimi mesi di vita con la piacevole compagnia di suo nipote James di appena 7 anni.\nDopo un periodo di continui miglioramenti la sua gi\u00e0 precaria condizione salutare peggior\u00f2 sempre pi\u00f9 fino a che, nel settembre del 1991, ebbe una sepsi.\nFrank Henry Netter mor\u00ec al Mount Sinai Hospital il 17 settembre del 1991.\nNel 2013, John L. Lahey, presidente della Quinnipiac University, dedica a Frank H. Netter la Scuola di Medicina della stessa universit\u00e0 americana.\nJohns Hopkins School of Medicine Frank H. Netter memorial in Medical Art.\nNel 2004, familiari, colleghi e amici di Frank H. Netter con l'appoggio della \"Johns Hopkins School of Medicine\" di Baltimora (la pi\u00f9 prestigiosa scuola di medicina al mondo e fonte d'ispirazione secondo Abraham Flexner) decisero di dedicare un memoriale al grande medico istituendo un programma di specializzazione che promuovesse i suoi ideali incoraggiando gli studenti a raggiungere i pi\u00f9 alti risultati in ambito artistico e medico-accademico. Sin dalla sua creazione, il corso ha favorito costantemente la creativit\u00e0 artistica, la risoluzione di problemi, la ricerca in ambito medico e scientifico e lo sviluppo tecnologico. Alla base del programma vi \u00e8, infatti, un equilibrio fra la conoscenza scientifica, l'educazione medica e le abilit\u00e0 artistiche che lo stesso Frank Netter dimostr\u00f2 di possedere lungo il corso della sua intera carriera."}
{"id": "1115172", "revid": "6923", "url": "https://it.wikipedia.org/wiki?curid=1115172", "title": "Francesco di Borbone-Vend\u00f4me (1470-1495)", "text": "Biografia.\nEra il figlio di Giovanni VIII di Borbone-Vend\u00f4me, e di sua moglie, Isabelle de Beauvau, figlia di Luigi di Beauvau, Maresciallo di Provenza. Alla morte di suo padre, quando aveva sette anni, successe come Conte di Vend\u00f4me. Durante la sua minore et\u00e0, i suoi possedimenti furono amministrati da suo zio, Louis le Joyeuse.\nFrancesco fu un fedele seguace di Anna di Francia e di suo fratello, re Carlo VIII di Francia.\nMatrimonio.\nNel 1487 Francesco spos\u00f2 Maria di Lussemburgo-Saint-Pol, la figlia maggiore e principale erede di Pietro II di Lussemburgo, conte di Saint-Pol e Soissons. Maria port\u00f2 grandi propriet\u00e0 come dote, compresi i conteggi di Saint-Pol e Soissons in Piccardia, cos\u00ec come il Castello di Cond\u00e9, che in seguito fu tramandato come residenza ai Principi di Cond\u00e9, suoi i discendenti.\nEbbero sei figli:\nDa Isabeau de Grigny ebbe un figlio illegittimo:\nMorte.\nMor\u00ec il 30 ottobre 1495 a Vercelli. Alla sua morte gli successe il figlio Carlo I."}
{"id": "1115177", "revid": "125587905", "url": "https://it.wikipedia.org/wiki?curid=1115177", "title": "Paul Hildgartner", "text": "\u00c8 stato uno dei pi\u00f9 forti ed eclettici atleti di questo sport, l'unico che sia mai stato capace di vincere tanto nel singolo quanto nel doppio la medaglia d'oro ai Giochi olimpici, ai mondiali ed agli europei.\nBiografia.\nIn carriera inizialmente ha gareggiato in entrambe le discipline, ma \u00e8 nel doppio che ha colto i primi successi, in coppia con Walter Plaikner, trionfando sia ai campionati mondiali che in quelli europei del 1971 e l'anno successivo vincendo la medaglia d'oro ai Giochi olimpici di \"ex aequo\" con il duo della Germania Est formato da Horst H\u00f6rnlein e Reinhard Bredow.\nDopo aver conseguito un bronzo mondiale nel 1973 ed un altro oro europeo nel 1974 ha concluso la sua avventura nella specialit\u00e0 del doppio dopo il ritiro dall'attivit\u00e0 agonistica di Plaikner, avvenuto all'indomani dell'undicesima piazza ottenuta alle Olimpiadi di .\nFocalizzandosi esclusivamente nel singolo \u00e8 riuscito nuovamente a primeggiare in tutte le pi\u00f9 importanti competizioni internazionali, conquistando la medaglia d'argento ai Giochi di e quella d'oro nella successiva rassegna a cinque cerchi a , ed inoltre un oro nel 1978 e due bronzi nel 1979 e nel 1983 ai campionati mondiali e due titoli europei nel 1978 e nel 1984\nHa debuttato nella gara inaugurale della Coppa del Mondo del 20 dicembre 1977 a Sch\u00f6nau am K\u00f6nigssee ottenendo subito la prima vittoria nel singolo. In classifica generale per tre volte, nel 1978/79, nel 1980/81 (a pari punti con Ernst Haspinger) e nel 1982/83 ha vinto il trofeo del singolo.\nA ha avuto altres\u00ec l'onore di essere nominato portabandiera della rappresentativa italiana alla cerimonia d'apertura dei Giochi olimpici; tale privilegio gli \u00e8 stato conferito pure quattro anni pi\u00f9 tardi a , dove per\u00f2 riusc\u00ec a piazzarsi soltanto 10\u00b0.\nInsieme al marciatore Ugo Frigerio, allo schermidore Edoardo Mangiarotti e allo sciatore Gustav Th\u00f6ni, Hildgartner ha avuto l'onore di essere scelto per due volte come portabandiera dell'Italia nella cerimonia di apertura dei giochi olimpici.\nCome riconoscimento di questa strepitosa carriera, nel 2004 \u00e8 stato il primo, insieme a Klaus Bonsack e Margit Schumann, ad essere introdotto nella Hall of Fame della Federazione Internazionale di Slittino.\nIn suo onore la curva numero diciassette della pista di Cesana Torinese, che \u00e8 stata la sede di gara per quanto concerne bob, slittino e skeleton ai Giochi olimpici di , \u00e8 stata ribattezzata con il suo nome."}
{"id": "1115180", "revid": "1793900", "url": "https://it.wikipedia.org/wiki?curid=1115180", "title": "Capital One Arena", "text": "Il Capital One Arena \u00e8 un impianto sportivo coperto multifunzione di Washington, capitale degli Stati Uniti d'America.\nFino al 5 marzo 2006 prendeva il nome di MCI Center che fu modificato quando la MCI venne comprata dalla Verizon.\nL'arena \u00e8 soprannominata \"Phone Boot\" per il fatto che la Verizon \u00e8 un'azienda attiva nel campo delle telecomunicazioni.\nQui giocano le partite casalinghe i Washington Wizards, squadra di basket che milita in NBA, le Washington Mystics della WNBA, i Washington Capitals della NHL, e la squadra di basket della Georgetown University."}
{"id": "1115183", "revid": "547992", "url": "https://it.wikipedia.org/wiki?curid=1115183", "title": "Massimo Orlando", "text": "In carriera ha vestito le maglie di , , , , e .\nCarriera.\nGiocatore.\nDi origini tarantine da parte di padre, esordisce nella Libertas Ceggia e in seguito viene prelevato dall'A.C. Fossalta Piave. All'et\u00e0 di 16 anni passa nel campionato Interregionale, nelle file del .\nDopo due anni senza gol e con una sola presenza, nel 1988 si trasferisce alla Reggina allenata da Nevio Scala, dove trascorre due stagioni, con 3 gol in 67 presenze. Con i calabresi in Serie B ottiene il quarto posto nel 1988-1989, perdendo lo spareggio per la Serie A ai tiri di rigore contro la , e il sesto posto nella stagione 1989-1990.\nDopo un breve passaggio alla , che lo acquista dalla Reggina per 6 miliardi, si trasferisce alla Fiorentina, in cui milita per sei stagioni (la prima in prestito), dall'ottobre del 1990 al 1996-1997, con una parentesi al Milan nel 1994-1995 con 2 presenze. Con la Fiorentina conta in totale 17 gol in 126 presenze.\nNel 1997 si trasferisce all'Atalanta, dove ottiene 12 presenze e un gol nelle tre stagioni seguenti. La sua carriera si chiude nelle file della Pistoiese nella stagione 2000-2001, in cui non raccoglie nessuna presenza .\nIl bilancio totale della sua carriera calcistica \u00e8 di 208 presenze e 21 gol.\nDopo il ritiro.\nInizialmente abbandona il mondo del calcio, entrando nel mondo della ristorazione. Successivamente il richiamo \u00e8 forte e accetta l'offerta come commentatore sportivo per i canali del digitale terrestre Dahlia TV, ed \u00e8 per un periodo anche commentatore tecnico nei programmi calcisitici Rai.\nInoltre dall'inizio della stagione 2007-2008 \u00e8 stato allenatore degli Esordienti Regionali ('95) della Fiorentina, ruolo che condivideva con un altro ex viola, Moreno Torricelli.\nDal gennaio 2015 \u00e8 opinionista della Rai, inizialmente per le partite della Coppa Italia 2014-2015 e poi della Serie A."}
{"id": "1115184", "revid": "599013", "url": "https://it.wikipedia.org/wiki?curid=1115184", "title": "Vicente", "text": "Caratteristiche tecniche.\nEsterno sinistro talentuoso che poteva essere impiegato anche come ala, a met\u00e0 degli anni 2000 veniva considerato uno dei migliori esterni in Europa. \nAll'apice della carriera era dotato di una spiccata velocit\u00e0, un ottimo dribbling, buona resistenza e abilit\u00e0 nei passaggi, nel 2004 viene descritto da Luisito Su\u00e1rez come \u00abun giocatore che riesce a fare la differenza\u00bb.\nCarriera.\nClub.\nLevante.\nInizi\u00f2 la sua carriera professionistica nella seconda squadra di Valencia, il Levante U.D., che militava nella seconda divisione spagnola (Segunda Division). Debutt\u00f2 per il club il 23 novembre 1997, contro il Legan\u00e9s. In seguito, avvicinato a e Arsenal, firm\u00f2 invece per il Valencia.\nValencia.\nDopo due stagioni in forze al Levante, passa al Valencia nell'estate del 2000. Nonostante la presenza di Kily Gonz\u00e1lez nel suo stesso ruolo, riesce a segnare 5 reti in 33 partite di campionato e 13 presenze in UEFA Champions League.\nCon l'arrivo di Rafael Ben\u00edtez sulla panchina del Valencia, riesce ad ottenere buone prestazioni conquistando il titolo, con 1 gol in 31 presenze.\nNella stagione 2002-2003 segna un solo gol (nel vittoria casalinga per 3-0 contro il Recreativo Huelva) in 28 apparizioni.\nNella stagione 2003-2004 vince il secondo titolo nazionale e la Coppa UEFA da protagonista. In questa stagione colleziona 42 presenze e 16 gol tra campionato, coppa nazionale e competizione europea.\nNell'estate 2004 la sua clausola rescissoria \u00e8 fissata a \u20ac 60 milioni.\nNella stagione 2004-2005 si infortuna alla caviglia e resta per molto tempo lontano dal campo. In tutto il campionato arriva a collezionare 12 presenze e 3 reti.\nLa stagione 2005-2006 fu macchiata da un nuovo infortunio alla caviglia che gli permise di giocare solo 21 partite: avendo subito l'infortunio nel gennaio 2005 \u00e8 costretto a saltare gli incontri per i due mesi seguenti. Stagione ancora interrotta, nel 2006-2007, da un infortunio rimediato nella gara di Champions contro il Chelsea.\nAl suo ritorno al calcio giocato segna il gol dell'1-0 contro l', nel terzo turno di qualificazione alla Champions. Ma un altro infortunio, procurato questa volta in allenamento, lo lascia ancora fuori. Il giocatore, deluso dal fatto che un'altra stagione poteva essere sprecata, accus\u00f2 pubblicamente lo staff medico del Valencia per i suoi continui infortuni dichiarando:\nIl Valencia rispose che voleva aprire un processo disciplinare contro Vicente dopo le sue critiche nei confronti dello staff medico del club, multandolo di 1.200 euro per le accuse rivolte.\nAl termine della stagione 2010-2011, il club lo rilascia dopo undici anni trascorsi con la maglia del Valencia.\nBrighton &amp; Hove.\nPoco dopo la fine del calciomercato, nel settembre 2011 viene ingaggiato dal Brighton &amp; Hove.\nNazionale.\nEsordisce nella Nazionale di calcio spagnola nell'amichevole contro la Francia nel marzo del 2001. Partecip\u00f2 anche al Campionato mondiale di calcio 2002 e al successivo Europeo in Portogallo.\nStatistiche.\nPresenze e reti nei club.\n\"Statistiche aggiornate al 30 giugno 2013\""}
{"id": "1115185", "revid": "123801991", "url": "https://it.wikipedia.org/wiki?curid=1115185", "title": "Daniele Pasa", "text": "Biografia.\nAnche suo figlio Simone \u00e8 un calciatore.\nLa figlia, Francesca Pasa \u00e8 una cestista.\nCarriera.\nGiocatore.\nDopo aver debuttato fra i professionisti nel Montebelluna, squadra della cittadina dove \u00e8 nato, nel 1984 ha fatto il grande salto fino alla Serie A, dove ha militato per tre stagioni con la maglia dell' in cui faceva da riserva a Zico che lo incoraggiava spesso in allenamento a tirare le punizioni assieme a lui.\nIn seguito ha giocato in diverse squadre di Serie B e Serie C, come , Padova, Salernitana (con cui realizz\u00f2 12 reti in Serie B nella stagione 1990-1991), Treviso (dove fu titolare nella squadra che in due anni sal\u00ec dalla Serie C2 alla Serie B, dopo aver vinto l'anno precedente all'arrivo di Pasa anche l'Interregionale), Genoa e .\nIn carriera ha totalizzato complessivamente 20 presenze e 4 reti in Serie A e 176 presenze e 26 reti in Serie B\nAllenatore.\nLa prima esperienza da allenatore \u00e8 al tra il 2005 e il 2007, in Serie D. Sempre in questa categoria, nella stagione 2007-2008 \u00e8 stato mister del Montebelluna. Nel campionato di Serie B 2008-2009 \u00e8 stato allenatore in seconda del . Nella stagione 2009-10 segue Luca Gotti alla . Esonerato dopo sole otto giornate \u00e8 rimasto fermo fino a quando, nel gennaio 2011, l'Union Quinto lo ha chiamato in panchina al posto di Ermanno Tomei.\nIl 18 giugno 2011 diventa il vice-allenatore del Padova al fianco di Alessandro Dal Canto. Nel giugno 2012 con l'arrivo di Fulvio Pea alla guida del Padova, viene sostituito da Andrea Tarozzi.\nIl 20 marzo 2013 passa al Giorgione in Serie D e, dal giugno dello stesso anno, torna sulla panchina del Montebelluna dove viene confermato per la stagione successiva.\nNell'estate 2015 passa alla Luparense San Paolo, nuova denominazione dell\"'Atletico San Paolo Padova\" dopo il trasferimento del titolo sportivo a S. Martino di Lupari, in Serie D. Il 21 settembre, all'indomani del 2-2 con il Dro e al netto di una vittoria, un pareggio e due sconfitte maturati nei primi quattro turni di campionato, viene esonerato.\nIl 15 novembre 2016, torna a sedere sulla panchina del , questa volta in Eccellenza.\nA fine campionato, dopo aver ottenuto la salvezza diretta con la compagine di Castelfranco Veneto cambia panchina, rimanendo sempre nell'Eccellenza Veneto, prendendo il posto di Mauro Tossani al , nel girone B. Nonostante la vittoria del campionato e la conseguente promozione in Serie D, non viene confermato per la stagione successiva, venendo sostituito da Giovanni Soncin.\nIl 16 ottobre 2018 viene chiamato ad allenare il , militante in Eccellenza, al posto dell'esonerato Cristiano Graziano in virt\u00f9 dell'ultimo posto in classifica occupata dalla formazione biancoazzurra, tornando nella citt\u00e0 della Marca a distanza di quasi 10 anni. Viene sollevato dall'incarico il 5 novembre.\nIl 28 gennaio 2020 torna per la terza volta sulla panchina del in Serie D. Viene confermato anche per la stagione 2020-21 ma a gennaio 2021 dopo gli scarsi risultati viene esonerato."}
{"id": "1115191", "revid": "767487", "url": "https://it.wikipedia.org/wiki?curid=1115191", "title": "Boccaccio (film 1972)", "text": "Boccaccio \u00e8 un film del 1972 diretto da Bruno Corbucci.\nTrama.\nFirenze, 1340. Buonamico di Cristofano, detto Buffalmacco, e Bruno degli Olivieri fanno credere a Calandrino, un ingenuo imbianchino, di avere scoperto una pietra che rende invisibili. Il poveretto, convinto di poter andare ovunque senza essere visto, chiede subito di comprarla e presto finisce per essere imprigionato.\nI due mascalzoni, dopo poco, ascoltano nascosti la confessione di una bella damigella. Il confessore, padre Ignazio, approfitta della credulit\u00e0 della penitente per farle credere che il beato Marcuccio \u00e8 innamorato pazzo di lei e che la vuole incontrare sotto falsa identit\u00e0. I due birboni circuiscono la donna e ne abusano, facendosi passare per cherubini che scortano il santo.\nBuffalmacco e Bruno continuano a mietere le loro vittime: Calandrino di nuovo, poi l'oste Nicostrato, seguito da Fiammetta e da suo marito Pietro, poi ancora Lambertuccio e Cagastraccio. Il bel gioco viene interrotto dallo scoppio della peste in Firenze.\nI due compari riescono a fuggire sul carro della Principessa di Chivign\u00ec, accompagnata dalla sua ancella Filomena. Incontrano Lambertuccio, in compagnia di Belcolore travestita da uomo. Un appestato, cadendo e afferrando il mantello di Belcolore, rivela le sue fattezze femminili. Lambertuccio rifiuta allora l'invito degli amici di fuggire con l'allegra brigate, per sposare la sua conquista.\nProduzione.\nAndrea Fabbricatore, a cui fu affidato il ruolo di Calandrino, non era un attore: fu un farmacista, esperto in geografia, venuto alla ribalta nel 1972 sbancando il Rischiatutto di Mike Bongiorno con la vincita di 25 milioni di lire, una delle pi\u00f9 alte di tutti i tempi.\nAmbientato nella Firenze trecentesca, le riprese esterne si svolsero quasi completamente a Viterbo."}
{"id": "1115192", "revid": "1480390", "url": "https://it.wikipedia.org/wiki?curid=1115192", "title": "Baia degli Angeli", "text": "La baia degli Angeli (in francese: \"baie des Anges\") \u00e8 una baia della Costa Azzurra, nel mar Mediterraneo, situata nei pressi di Nizza, tra la passeggiata degli Inglesi e la banchina Stati Uniti d'America fino al capo di Antibes. La baia bagna i comuni di Nizza, Saint-Laurent-du-Var, Cagnes-sur-Mer, Villeneuve-Loubet ed Antibes.\nEtimologia.\nSecondo la tradizione, sono i pescatori che hanno dato il suo nome a questa baia. In effetti, catturavano nelle loro reti in questo luogo una specie di squalo innocuo, che vive sul fondo del mare e le cui pinne perpendicolari sembrano delle ali.\nTale pesce \u00e8 chiamato angelo di mare oculato (in dialetto nizzardo: \"ange\") o squalo oculato (\"Squatina angelus\" o \"Squatina oculata\").\nNelle mappe del XIX secolo si trova menzionato un \"ponte gli angeli\" (\"pont des Anges\") alla foce del Paglione, mentre l'odierna passeggiata degli Inglesi all'epoca era conosciuta come \"cammino degli inglesi\" (\"chemin des Anglais\") o \"cammino degli angeli\" (\"chemin des Anges\").\nAltre leggende riportano l'origine nel nome della baia a quando la barca che trasportava il corpo di santa Riparata raggiunse la costa di Nizza, riportata a riva per opera di angeli caritatevoli.\nIl poema \"Adam et \u00c8ve\" pubblicato nel 1856 da Alexis de Jussieu racconta che quando Adamo ed Eva furono cacciati dal paradiso terrestre, furono condotti dagli angeli in questo posto, le cui bellezze del paesaggio sono simili al paradiso perduto.\nAmbiente.\nSulla riva sinistra della foce del fiume Varo \u00e8 stato costruito l'aeroporto di Nizza su una striscia mediana recuperata dal mare; vicino all'aeroporto \u00e8 stato realizzato un impianto di trattamento delle acque reflue. Il fiume Paglione, il cui corso \u00e8 in buona parte ricoperto, sfocia nella baia. Anche il letto del torrente Magnan sfocia nella baia degli Angeli, ma spesso \u00e8 asciutto.\nSviluppo costiero.\nIl litorale della baia degli Angeli \u00e8 stato profondamente trasformato nel corso della seconda met\u00e0 del XX secolo, per promuovere il turismo. Accoglie infrastrutture per il trasporto (aeroporto di Nizza, stazione, strade costiere), infrastrutture per il tempo libero (ippodromo di Cagnes-sur-Mer, spiagge attrezzate, porto turistico di Saint-Laurent-du-Var), molte case, tra cui l'omonima Marina. Tale progetto immobiliare, composto da un porto turistico e quattro edifici (Admiral Barronet, Commodore e Ducal) realizzati a forma di onda \u00e8 stato costruito negli anni tra il 1969 e 1993 dall'architetto Andr\u00e9 Minangoy."}
{"id": "1115194", "revid": "767487", "url": "https://it.wikipedia.org/wiki?curid=1115194", "title": "Causa di divorzio", "text": "Causa di divorzio \u00e8 un film del 1971 diretto dal regista Marcello Fondato. \u00c8 uscito nel gennaio 1972.\nTrama.\nTerminato il servizio militare a Carpi, il giovane romano Silvestro Parolini sposa Ernesta, ma anzich\u00e9 portarla a Roma, come le aveva promesso, resta nella cittadina emiliana, impiegandosi in un lanificio. Poich\u00e9 tutti, a Carpi, fanno maglie in casa, anche Ernesta s'\u00e8 comprata un telaio per tessere, ma purtroppo, pressata dal bisogno di guadagnare, ha finito per trascurare sia la casa che il marito. Silvestro conosce Enrica, che si dedica invece completamente al consorte e ai fornelli: anche Enrica ha i suoi problemi coniugali, ma i due decidono di unirsi. Se per lei, che s'\u00e8 sposata in Chiesa, \u00e8 facile ottenere in breve tempo la dichiarazione di nullit\u00e0 del matrimonio dalla Sacra Rota, per Silvestro, che s'\u00e8 ammogliato in Municipio, la faccenda appare assai pi\u00f9 complicata per cui decide di consultare un avvocato. Ernesta fornisce involontariamente a Silvestro il motivo per ottenere la separazione facendosi trovare a letto con il facchino Vladimiro, primo passo sulla strada del divorzio. Finalmente Silvestro ed Enrica possono iniziare la loro convivenza; intanto, per\u00f2, i soldi scarseggiano e alla fine anche Enrica si vede costretta a comprare un telaio. A quel punto Silvestro non ce la fa pi\u00f9 e decide di fuggire dalla citt\u00e0, ma viene salvato all'ultimo momento dal suo estroso avvocato.\nCritica.\n\"\u00abSpunti di satira sociale...\u00bb\" *\u00bd "}
{"id": "1115206", "revid": "729019", "url": "https://it.wikipedia.org/wiki?curid=1115206", "title": "Polizia di frontiera aerea", "text": "La Polizia di frontiera aerea (detta anche Polaria) \u00e8 il settore della polizia di frontiera italiana, operante negli aeroporti, adibita a svolgere attivit\u00e0 di controllo e prevenzione al fine di scongiurare eventuali attacchi terroristici.\n\u00c8 inquadrata presso il Dipartimento della Pubblica Sicurezza del Ministero dell'Interno - Direzione centrale dell'immigrazione e della polizia delle frontiere - Servizio polizia delle frontiere e degli stranieri.\nDisciplina normativa.\nIl direttore di aeroporto \u00e8 il terminale periferico del Ministero delle Infrastrutture e dei Trasporti in fatto di amministrazione dell'aviazione civile, egli \u00e8 il responsabile della circoscrizione di competenza dove svolge per\u00f2 anche funzioni di polizia aeroportuale, aeronautica e giudiziaria (quest'ultima solo per i reati comuni commessi all'interno dell'aeroporto). Nella sua funzione amministrativa il direttore riceve atti, denunce e querele qualora non ci sia un ufficio di pubblica sicurezza, riscuote le tasse aeroportuali, tiene la contabilit\u00e0 dei fondi e invia periodicamente rendiconti sulle attivit\u00e0 svolte al Ministero dell'Interno. La polizia aeroportuale vigila sulla sicurezza aeroportuale e ha il potere di prevenire ogni violazione di legge all'interno dell'aeroporto o aviosuperficie. Nella funzione di polizia aeronautica ha il compito di tutelare gli interessi pubblici connessi alla navigazione aerea, perci\u00f2 si assicura che tutte le attivit\u00e0 aeronautiche avvengano nel rispetto delle norme tecniche e di sicurezza, pu\u00f2 vietare ad esempio l'approdo di aeromobili per motivi di sicurezza e deve prestare soccorso agli aeromobili che lo necessitino.\nNella sua attivit\u00e0 \u00e8 coadiuvato da alcuni comitati tecnici: il C.A.S.O per la sicurezza operativa, il C.S.A. per la sicurezza aeroportuale, il C.A.F per rendere pi\u00f9 rapide le operazioni tecniche."}
{"id": "1115210", "revid": "107659884", "url": "https://it.wikipedia.org/wiki?curid=1115210", "title": "Conglomerato bituminoso", "text": "Il conglomerato bituminoso \u00e8 costituito da una miscela di aggregati (materiali rocciosi di diversa granulometria quali filler, sabbia e pietrisco) e un legante.\nNei conglomerati si prevede anche l'aggiunta di polimeri (resine sintetiche) che influenzano le caratteristiche fisiche e/o chimiche del materiale.\nViene utilizzato, di norma, per la realizzazione delle superfici carrabili (strade, piste di atterraggio, ecc.) ma non ne \u00e8 l'unico costituente.\nIl conglomerato bituminoso viene chiamato anche asfalto, termine con cui storicamente viene anche chiamato il bitume che affiora naturalmente in superficie.\nInerti.\nNel confezionamento di conglomerati bituminosi vengono impiegati inerti di origine naturale oppure provenienti dalla frantumazione delle rocce, aventi granulometria variabile.\nQuelli naturali sono la ghiaia e la sabbia provenienti da depositi naturali, mentre quelli artificiali sono pietrischi e graniglie che si ottengono per estrazione dalle cave e successiva frantumazione.\nSi parla inoltre di:\nI materiali molto fini che hanno il compito di riempire gli spazi lasciati liberi dagli aggregati pi\u00f9 grossi vengono chiamati filler o additivi.\nLeganti bituminosi.\nCome il cemento nei conglomerati cementizi, i leganti bituminosi hanno la funzione di legare gli inerti fra di loro.\nI leganti bituminosi possono essere:\nProduzione.\nI conglomerati bituminosi vengono prodotti in appositi impianti.\nI vari ingredienti vengono mescolati a caldo (150\u00a0\u00b0C circa).\nPer primo vengono mescolate le varie pezzature degli inerti fino a ottenere la curva granulometrica richiesta, successivamente si spruzza il bitume e, nel caso di bitumi additivati, le resine sintetiche.\nIl conglomerato viene successivamente trasportato fino al luogo di posa mediante macchine stenditrici mantenendo la miscela a una temperatura adatta alla lavorazione.\nModalit\u00e0 di posa.\nCome accennato precedentemente il conglomerato bitumioso \u00e8 un materiale che viene impastato e posato a caldo.\nDi norma le temperature che devono raggiungere i conglomerati variano da 130 a 150\u00a0\u00b0C; nel caso di bitumi modificati tali temperature possono essere maggiori.\nI conglomerati bituminosi non vanno sottoposti a temperature eccessivamente elevate poich\u00e9 si potrebbero danneggiare le propriet\u00e0 leganti del bitume inoltre, poich\u00e9 la lavorabilit\u00e0 del materiale \u00e8 garantita dalla sua temperatura, questa non deve essere neppure troppo bassa per non compromettere le caratteristiche finali del conglomerato posato. Il periodo ideale di preparazione e di posa della miscela bituminosa \u00e8 pertanto quello che va da marzo a novembre, a condizione che le condizioni meteorologiche siano buone, ovvero con livelli di umidit\u00e0 non troppo elevati.\nStrati in conglomerato bituminoso.\nLa parte di pavimentazione in conglomerato bituminoso si chiama manto e di norma si suddivide in due strati denominati:\nSpesso anche lo strato di base \u00e8 costituito da conglomerato bituminoso in luogo del misto bitumato.\nNelle pavimentazione a \"tutto-asfalto\" si realizza la pavimentazione bituminosa in pi\u00f9 strati direttamente sul sottofondo stradale che deve possedere le idonee capacit\u00e0 portanti.\nGli spessori di questi strati sono funzione del traffico stradale; in particolare per un traffico molto ridotto lo spessore dello strato sar\u00e0 esiguo mentre per un traffico pesante si realizzer\u00e0 uno strato spesso.\nRealizzazione di un manto stradale bituminoso.\nIl conglomerato bituminoso viene prodotto in impianti e successivamente trasportato in cantiere per la sua posa in opera. Prima della posa del materiale si deve provvedere alla preparazione del piano di posa: questo deve essere pulito, asciutto e privo di eccessiva umidit\u00e0 (si devono eliminare eventuali veli d'acqua).\nSe si sta provvedendo al rifacimento di un manto stradale, si deve provvedere alla rimozione del vecchio conglomerato mediante scarificazione del manto attraverso l\u2019utilizzo di apposite fresatrici stradali.\nSe invece si sta realizzando una nuova strada il terreno deve essere a granulometria e caratteristiche controllate e deve essere compattato e rullato con rullo compressore fino a raggiungere il grado di compattazione richiesto. Le caratteristiche del terreno possono essere migliorate mediante apporto di materiale stabilizzato granulometricamente e compattato come sopra.\nPer garantire l'ancoraggio tra piano di posa e conglomerato bituminoso deve essere spruzzata con macchina spargitrice un'emulsione bituminosa, di regola al 60%. Dopo che lo strato di ancoraggio si \u00e8 ossidato (10 - 60 min) si pu\u00f2 procedere con la stesa del conglomerato mediante macchina vibrofinitrice e successiva compattazione effettuata con un rullo compressore. Questa lavorazione viene effettuata generalmente in uno o pi\u00f9 strati per uno spessore totale minimo di 7\u201310\u00a0cm (strade locali e urbane) a 15\u201325\u00a0cm (strade extraurbane e autostrade).\nUn'eventuale lavorazione a cui pu\u00f2 essere sottoposta questo tipo di strada \u00e8 la fresatura superficiale, che permette di creare dei solchi che conferiscono delle caratteristiche pi\u00f9 simili agli asfalti drenanti.\nFessurazioni a fatica.\nQuando sul piano viabile transita un veicolo questo esercita sugli strati bituminosi costituenti una pavimentazione stradale un carico di breve durata.\nPoich\u00e9 l'entit\u00e0 del traffico e le tipologie di mezzi transitanti \u00e8 variabile nel tempo il piano viario \u00e8 soggetto a cicli di carico variabili.\nA ogni passaggio \u00e8 associato la formazione di micro-lesioni che poi degenerano in fessure visibili anche a occhio nudo.\nTale tipo di danneggiamento degli strati bituminosi prende il nome di \"fessurazione per fatica\" (fatigue cracking) e determina il degrado della sovrastruttura e la sua perdita di funzionalit\u00e0.\nOltre all'azione del traffico, il decadimento del conglomerato bituminoso pu\u00f2 essere amplificato dalle escursioni di temperatura.\nTra le fessure pi\u00f9 comuni rientrano quelle identificate col termine inglese \"bottom-up\", cio\u00e8 lesioni che si innescano alla base dei conglomerati bituminosi, per effetto delle ripetute sollecitazioni flessionali cui \u00e8 soggetta la trave bituminosa, e si propagano successivamente verso la superficie\nMolto comuni sono anche le fessure cosiddette \"top-down\" che si generano in superficie, per effetto delle azioni tangenziali a cui \u00e8 soggetto il piano viabile (tra queste si ricordano quelle generate dall'adattamento della superficie torica del pneumatico col piano e quelle indotte dagli sforzi di trazione e di frenatura), che successivamente si propagano all'interno dello spessore bituminoso.\nAl fine di scongiurare tale degrado \u00e8 necessario studiare opportunamente la miscela, soprattutto con riferimento al tenore di bitume e di filler."}
{"id": "1115213", "revid": "4252", "url": "https://it.wikipedia.org/wiki?curid=1115213", "title": "Dulia", "text": "La parola dul\u00eca (dal greco \u03b4\u03bf\u03c5\u03bb\u03b5\u03af\u03b1 , lett. \u00abservit\u00f9\u00bb; in latino \"servitus\") \u00e8 un termine teologico usato in ambito cristiano, in particolare nella Chiesa cattolica e ortodossa, per indicare l'onore reso ad un santo e spesso a Maria (per cui viene anche usato il termine iperdulia), distinto dal culto di latria riservato a Dio.\nEtimo.\nIn greco antico, la parola \u03b4\u03bf\u03c5\u03bb\u03b5\u03af\u03b1 (\"douleia\") \u00e8 un sostantivo che significa \"servit\u00f9, schiavit\u00f9, sottomissione\"; il verbo \u03b4\u03bf\u03c5\u03bb\u03b5\u03cd\u03c9 (\"douleuo\") significa \"sono servitore di\", \"sono posto nella protezione di\".\nNella Chiesa latina.\nNella Chiesa latina il padre della Chiesa Agostino di Ippona (De Civ. Dei, X, ii, 1) distingue due tipi di \"servitus\": \"Quello che \u00e8 dovuto agli uomini... che in greco \u00e8 chiamato dulia; quello, chiamato latria, che \u00e8 il servizio che appartiene al culto di Dio\". \nTommaso d'Aquino, santo e dottore della Chiesa (II-II:103:3) fonda la distinzione sulla differenza fra il dominio supremo di Dio e quello che gli uomini possono esercitare fra di loro. I teologi cattolici ritengono la differenza non sia di grado ma di essenza, e che fra dulia e latria ci sia la stessa differenza sostanziale che fra creatura e creatore: l'uomo creato a immagine e somiglianza di Dio. Un'ulteriore distinzione viene fatta fra dulia in senso assoluto, l'onore reso alle persone, e dulia in senso relativo, l'onore reso agli oggetti inanimati, come immagini (iconodulia) o reliquie. Per quanto riguarda i santi, dulia comprende la venerazione e l'invocazione. Nel primo caso si tratta dell'onore reso al santo, nel secondo \u00e8 la richiesta di intercessione.\nUn semplice riscontro evangelico si trova nel Comandamento dell'amore: a Dio solo \u00e8 riservato l'amore con tutte le proprie facolt\u00e0. L'amore verso il prossimo \u00e8 simile, e pari a quello dovuto a voi stessi.\nAltre tradizioni religiose.\nNel Protestantesimo come anche in altre religioni monoteistiche, Islam e Ebraismo, la venerazione \u00e8 considerata al pari di un'eresia idolatra e la relativa pratica di canonizzazione \u00e8 considerata eresia di apoteosi. \nLa teologia Protestante in genere nega che si possa fare una reale distinzione fra venerazione ed adorazione e afferma che la pratica della venerazione distrae il cristiano dal vero oggetto di adorazione, Dio. Nel suo \"L'Istituzione della religione cristiana\", Giovanni Calvino scrive che \"la distinzione fra ci\u00f2 che viene chiamata \"dulia\" e la \"latria\" fu inventata alla scopo di permettere di tributare onori divini agli angeli ed ai morti con apparente impunit\u00e0.\"\nAllo stesso modo l'Islam condanna ogni venerazione di immagini. \nLa venerazione ind\u00f9 di immagini e murti pu\u00f2 apparire come idolatria ma pu\u00f2 anche essere intesa come un tipo di venerazione."}
{"id": "1115216", "revid": "1371684", "url": "https://it.wikipedia.org/wiki?curid=1115216", "title": "Natura morta (Monet)", "text": "Natura morta \u00e8 un dipinto a olio su tela (24x33\u00a0cm) realizzata nel 1864 dal pittore francese Claude Monet.\n\u00c8 conservato nel Mus\u00e9e d'Orsay di Parigi."}
{"id": "1115218", "revid": "767487", "url": "https://it.wikipedia.org/wiki?curid=1115218", "title": "Eric Prydz", "text": "Possiede tre case discografiche: Pryda Recordings, Pryda Friends e Mouseville.\nBiografia.\nConosciuto in tutto il mondo, specie a livello europeo, deve la sua fama soprattutto a due hit. Una \u00e8 del 2004, \"Call on me\", basata sul campione di una vecchia canzone di Steve Winwood, \"Valerie\", che non si \u00e8 soltanto piazzata alla n. 1 delle classifiche dei dischi pi\u00f9 ballati in numerosi paesi, ma \u00e8 anche riuscita a rimanere al vertice della classifica di vendita dei singoli della Gran Bretagna per cinque settimane e della Germania per sei.\nL'altra hit che ha contribuito ad accrescere la sua popolarit\u00e0 \u00e8 \"Proper education\", del 2006, la rivisitazione in chiave house del celeberrimo pezzo dei Pink Floyd \"Another brick in the wall\". \"Proper education\" \u00e8 rimasta alla n. 1 della Global Dance Traxx, la classifica dei dischi pi\u00f9 ballati del mondo, per 14 settimane. Altri suoi singoli sono \"Woz not woz\", \"Human beaviour\" e \"Nile\".\nDa segnalare anche un suo remix di \"(Reach up for the) Sunrise\" dei Duran Duran. Ha collaborato con altri famosi dj, tra cui Steve Angello, con cui ha realizzato \"Sunrise\", e Axwell, con cui pubblica dei dischi sotto il nome di AxEr. Prydz produce anche sotto il nome di Cirez D, Sheridan, Pryda, e Moo. e ha inoltre formato vari gruppi, di conseguenza con diversi pseudonimi tra cui Cirez D, Dukes of Sluca, Groove System, Hardform, Pryda, Moo, Sheridan, Tonja Holm, AxEr (con Axwell) e A&amp;P Project (con Steve Angello).\nA ogni pseudonimo corrispondono sonorit\u00e0 elettroniche differenti. Il progetto Pryda ha come caratteristica sonorit\u00e0 prettamente progressive house, il progetto Cirez D sonorit\u00e0 pi\u00f9 techno.\nLa sua canzone \"Pjanoo\" fa parte della colonna sonora del gioco .\nDiscografia.\nRemix.\n2012\n2015\n2019"}
{"id": "1115222", "revid": "36426", "url": "https://it.wikipedia.org/wiki?curid=1115222", "title": "Sbarramento passo monte Croce Comelico", "text": "Lo sbarramento passo monte Croce Comelico \u00e8 uno degli sbarramenti del XV settore di copertura Pusteria (successivamente passato al settore XVI settore di copertura Cadore - Carnia) del vallo alpino in Alto Adige, che si erge al Passo di Monte Croce di Comelico in Veneto, nelle vicinanze del paese di Sesto e Comelico Superiore, tra alta Val Pusteria e Val Comelico. Assieme allo sbarramento presso il passo Monte Croce di Comelico, si considerano anche lo \"\"sbarramento Alto Padola-Cresta di Vallorera\" e lo \"sbarramento Passo Silvella\"\" data la loro vicinanza geografica.\nStoria.\nFino alla seconda guerra mondiale.\nDal marzo 1939 la progettazione di questo sbarramento, a cavallo della strada statale 52 Carnica, sul confine tra il bellunese e l'Alto Adige, venne affidato al XIV corpo d'armata di Treviso, scorporandolo quindi dal raddoppio del I sistema difensivo.\nNel 1940 un nuovo progetto arriv\u00f2 dal comando del corpo d'armata, tenendo conto della nuova \"circolare 15000\", che prevedeva di sbarrare la direttrice \"Valle di Sesto-Passo di Monte Croce di Comelico\" seguendo la tipologia \"A\". Questo sbarramento era quindi composto da 7 opere difensive, in grado di resistere ai grossi calibri. La loro disposizione tagliava la vallata, dal Pian della Biscia fino al monte Popera, con un armamento di 6 obici 100/17, 3 cannoni anticarro, 31 mitragliatrici e 3 fucili mitragliatori. Oltre alla difesa attiva, venne progettato anche un fossato anticarro con travi di ferro NP 20 per impedire il passaggio di forze corazzate. Tutto ci\u00f2 venne considerato troppo poco per una via cos\u00ec importante che permetteva l'accesso diretto al Comelico Superiore, ma allo stesso tempo vi erano problemi economici per potenziare questa linea difensiva.\nNel mese di agosto 1940, si ide\u00f2 quindi un nuovo progetto; esso prevedeva tre distinti sbarramenti, che date le condizioni sfavorevoli del terreno erano principalmente costruite in calcestruzzo (eccezione fatta per le opere 2 e 10):\nNonostante i frenetici lavori durante gli ultimi mesi del 1940, all'ottobre dello stesso anno risultavano complete nella struttura 4 opere del primo sbarramento (opere 1, 3, 4 e 9), e completata l'opera 10 assieme al fossato anticarro. Solo l'opera 12 venne iniziata nello scavo, mentre le restanti rimanevano solo sulla carta. Del secondo sbarramento risultavano complete 2 opere (opere 2 e 7), 4 erano in fase di costruzione e per l'opera 4 era stato iniziato lo scavo. A fine anno, mentre i lavori per questi due sbarramenti erano pi\u00f9 o meno completati, quelli per l'ultimo sbarramento no (queste opere non vennero mai costruite).\nNel 1941 furono aggiunti gli arredamenti interni e le mascherature, come ad esempio l'opera 2 ricevette la sua torretta, e a fine anno, quando i lavori furono sospesi, la situazione era questa:\nNei pressi del giogo Frugnoni (a quota 2533 m, posto a est del Col Quatern\u00e0) venne completata una casermetta difensiva per 50 soldati. Tutte le opere che vennero ultimate vennero consegnate alla Guardia alla Frontiera durante l'estate del 1942.\nDa notare che la zona del passo di Monte Croce di Comelico rientrava solo inizialmente nella direttrice Rienza/Drava, quindi nel \"XV Settore di Copertura Pusteria\"; successivamente pass\u00f2 al \"XVI Settore di Copertura Cadore - Carnia\". Aveva il compito strategico di impedire la penetrazione del nemico verso la pianura veneta.\nIl \"piano d'illuminazione generale\" prevedeva per l'illuminazione dei settori di tiro delle singole opere l'impiego di 18 fari da posizionare all'esterno dei manufatti e con l'alimentazione fornita dalle opere stessa.\nDopo la riattivazione in ambito NATO.\nNel dopoguerra alcune opere difensive costruite inizialmente per difendersi da un'invasione tedesca, vennero riutilizzate dall'esercito italiano durante gli anni della Guerra Fredda, quindi in un contesto pi\u00f9 ampio, sotto la guida della NATO; solo nel 1992 questo sbarramento venne definitivamente dismesso.\nDelle opere completate precedentemente, solo 7 vennero riadattate: le opere 1, 2, 3, 4, 5, 11 e 13. Allo sbarramento fu dato il nome in codice \"Tremiti\". Lo sbarramento aveva assegnati: 11 ufficiali, 16 sottufficiali e 220 soldati di truppa, per un totale di 247 uomini.\nQuesto rinnovato sbarramento, al luglio 1968, era armato in totale con:\nData la sola presenza di due opere con armi anticarro (l'opera 1 e la 3), nel 1976 lo sbarramento venne potenziato con la realizzazione di due postazioni con torretta enucleata del carro armato M26 Pershing, armato con un cannone da 90/50 e per evitare il loro aggiramento, una postazione per torretta a 4 feritoie di nuova concezione e 2 mitragliatrici in torretta, in posizione pi\u00f9 arretrata, dopo il valico, in direzione Santo Stefano di Cadore. Per queste due postazioni P venne preso in considerazione la loro sostituzione con altre due provenienti dagli M47 e con cannoni 90/50.\nTale sistemazione era posta a controllare la SS52 e la zona dei Prati di Montecroce. Qui, in posizione arretrata rispetto allo sbarramento, si trova anche la casermetta che alloggiava le truppe che presidiavano le opere.\nFossato anticarro.\n500 metri a nord-ovest del passo di Monte Croce di Comelico, verso Sesto, esiste un fossato anticarro che taglia quasi perpendicolarmente la strada statale, da sud-ovest a nord-est. Il fossato sbarrava il fondo valle con uno sviluppo di circa 350 metri ed era battuto dalle opere 1, 3 e 4. Nella sua diramazione verso nord-est il fossato presenta quasi subito una svolta che poi lo protrae per un lungo percorso fino a sbarrare totalmente la stretta della valle.\nDa notare che, al contrario di molti fossati anticarro del Vallo alpino, questo non presenta le due opere poste all'estremit\u00e0 del fossato, ma queste sono invece in posizione pi\u00f9 arretrata.\nDescrizione delle opere dello sbarramento.\nSbarramento Alto Padola-Cresta di Vallorera.\nPi\u00f9 a nord dello sbarramento \u00e8 visibile invece una delle ex-casermette presso la Sella dei Frugnoni della Guardia alla Frontiera, che presidiava i confini territoriali."}
{"id": "1115226", "revid": "1529788", "url": "https://it.wikipedia.org/wiki?curid=1115226", "title": "Donato Donati", "text": "Biografia.\nFiglio di Felice Donati (1840-1913) e Giulia Vienna (1843-1920), nacque e visse, per la maggior parte della sua vita, a Modena, nella centrale via del Taglio.\nDonati era l'ultimo e unico figlio maschio della coppia: sue sorelle maggiori erano Aldina, sposata Giardinetti (1867-1945), Berta, sposata Mortara (1869-data sconosciuta), Emma (1871-1873), Paolina (1873-1875) e Augusta, sposata Schiller (1874-1924).\nDonati proveniva da una famiglia della Comunit\u00e0 ebraica di Modena, insediatasi nel capoluogo estense dal XVI secolo: erano fratelli del padre il volontario garibaldino Angelo Donati ed il banchiere Augusto Donati. Era inoltre cugino del banchiere Angelo Donati, del filosofo del diritto Benvenuto Donati, del chirurgo Mario Donati e del politico socialista Pio Donati.\nStudente modello, si laure\u00f2 presso l'Universit\u00e0 di Modena nel 1902, discutendo una tesi in diritto costituzionale. Come studente, assieme al cugino Pio Donati, risult\u00f2 \"curatore\" degli appunti di del \"Corso di procedura penale\" del professor Bernardino Alimena (a.a. 1900-1901).\nFu subito orientato all'attivit\u00e0 di ricerca e di insegnamento, dapprima presso un istituto tecnico di Lodi e, successivamente, in ambito accademico. \nGrazie ad una borsa di studio vinta in un concorso nazionale, nel 1905-1906 sostenne dei corsi di perfezionamento in Germania, dove studi\u00f2 presso le Universit\u00e0 di Strasburgo ed Heidelberg, seguendo tra gli altri i corsi di Paul Laband e Georg Jellinek. Questo soggiorno determin\u00f2 un rapporto privilegiato con la scienza giuridica tedesca, cui Donati fu sempre legato.\nA differenza di molti docenti universitari di diritto, Donati non ebbe pertanto un mentore (o \"maestro\") italiano: come testimoniato, tuttavia, da Antonio Amorth, negli anni immediatamente successivi al termine degli studi universitari ebbe consolidati contatti con Santi Romano, che, all'epoca, era docente di diritto costituzionale a Modena.\nA partire dal 1907 insegn\u00f2 diritto costituzionale, diritto internazionale, filosofia del diritto, teoria generale dello Stato e diritto ecclesiastico in diverse universit\u00e0 italiane, fra le quali l'Universit\u00e0 di Camerino, l'Universit\u00e0 di Sassari, l'Universit\u00e0 di Macerata, l'Universit\u00e0 di Padova e l'Universit\u00e0 di Modena e Reggio Emilia.\nLa vicinanza a Romano e le indubbie capacit\u00e0 intellettuali permisero a Donati di distinguersi come uno fra i pi\u00f9 dotati studiosi di diritto pubblico dell'epoca: nel 1910 vinse il concorso a professore ordinario tenutosi presso l'Universit\u00e0 di Catania, risultando primo fra i candidati sulla base di un giudizio pienamente positivo espresso dalla commissione composta da Vittorio Emanuele Orlando, Santi Romano, Alberto Morelli, Giovanni Vacchelli, Luigi Rossi.\nCome riporta la relazione della commissione, l'attivit\u00e0 di \"ricerca [di Donati \u00e8] sempre accuratissima, il metodo rigoroso, vasta e assimilata la cultura\".\nDonati fu autore di tre importanti monografie sui temi di diritto pubblico generale, costituzionale ed internazionale: \"I trattati internazionali nel diritto costituzionale\" (1906), dedicato al tema dei collegamenti fra ordinamento internazionale ed ordinamento statuale ed alle sue ripercussioni in ordine agli effetti della stipulazione dei trattati sul diritto interno; \"Il problema delle lacune dell'ordinamento giuridico\" (1910), dedicato alla questione teorico-generale della completezza dell'ordinamento giuridico positivo; \"Stato e territorio\" ( pubblicato parzialmente nel 1914 e completato nel 1924), dedicato alla negazione dell'assunto per cui il territorio rappresenta un elemento costitutivo dello Stato. \nOltre alle monografie, Donati fu autore di una serie di scritti di minore estensione in materia di diritto costituzionale, amministrativo, ecclesiastico.\nNon minore fu il suo impegno nelle istituzioni accademiche.\nNel 1917 fu Rettore dell'Universit\u00e0 di Macerata.\nSuccessivamente, dopo la chiamata a Padova nel 1919, fu il fondatore dell'Istituto di diritto pubblico, oltre che il principale artefice della creazione della locale Scuola (poi Facolt\u00e0) di Scienze politiche, gemmata dalla locale facolt\u00e0 di Giurisprudenza, dove Donati rimase comunque titolare delle cattedra di diritto costituzionale fino al 1938. In questi anni, Donati strinse forti rapporti di collaborazione con Alfredo Rocco e Francesco Carnelutti.\nNegli anni successivi alla chiamata patavina, Donati rallent\u00f2 la propria attivit\u00e0 scientifica: ci\u00f2 fu dovuto al suo crescente coinvolgimento nella fondazione ed amministrazione della locale Facolt\u00e0 di Scienze Politiche, di cui Direttore e Preside dal 1924 al 1938, e che contribu\u00ec a gestire sia sotto il profilo didattico che finanziario.\nNegli stessi anni Donati si dedic\u00f2 parallelamente alla formazione dei giovani studiosi ed alla fondazione della rivista Archivio di diritto pubblico, pubblicata e diretta lui stesso fra il 1936 ed il 1938.\nAllontanato dall'attivit\u00e0 accademica nel 1938 a causa delle leggi razziali fasciste, pass\u00f2 gli ultimi anni di vita nella propria casa di Modena, in una condizione di isolamento che condivise con i parenti ed allievi pi\u00f9 cari: il cugino Benvenuto Donati, e gli allievi Antonio Amorth ed Enrico Guicciardi.\nCon l'intensificarsi delle persecuzioni ebraiche riusc\u00ec a fuggire in Svizzera, per fare ritorno a Modena alla fine della seconda guerra mondiale.\nTorn\u00f2 in Italia nel 1945 ed insegn\u00f2 per supplenza diritto internazionale presso l'Universit\u00e0 di Modena nell'anno accademico 1945-1946, in vista del suo ritorno presso l'Universit\u00e0 di Padova a partire dall'anno successivo.\nMor\u00ec improvvisamente nel settembre 1946, a seguito di un intervento chirurgico, prima di poter ritornare ufficialmente all'Universit\u00e1 di Padova.\nMetodo scientifico e \"scuola padovana\" di diritto pubblico.\nDonati fu celebre per aver portato ai massimi livelli l'analisi concettuale del diritto, estendendo il patrimonio del pensiero logico formale anche allo studio delle norme giuridiche. In Donati, infatti, lo studio dell'ordinamento giuridico coincide con lo studio delle singole norme e delle loro possibili relazioni logiche, oltre che dei concetti giuridici che possono essere elaborati sulla base di una interpretazione sistematica delle varie leggi.\nTale approccio metodologico derivava probabilmente dal fatto che lo stesso Donati aveva soggiornato per diversi mesi in Germania durante la propria giovent\u00f9, approfondendo lo studio della dottrina giuridica tedesca, che prestava particolare attenzione alla elaborazione concettuale del diritto.\nSi trattava di una teoria antitetica a quella elaborata, nella stessa epoca, da giuristi come Santi Romano, nella parte in cui escludeva qualsiasi commistione teorica fra dimensione giuridica e dimensione sociale, respingendo ogni interferenza delle scienze sociali con la scienza giuridica: ad esempio, egli parla dei pubblici dipendenti come \u00absostanza della persona reale dello Stato\u00bb (\"La persona reale dello Stato\", \u00abRivista di diritto pubblico\u00bb, 1921, 13).\nA Padova la \"scuola\" di diritto pubblico, da lui creata, form\u00f2 futuri professori universitari ed avvocati quali Egidio Tosato, Enrico Guicciardi e Guido Lucatello, avviando all'insegnamento anche Feliciano Benvenuti, pur laureatosi sotto la guida di Guicciardi. La \"scuola\" ebbe sede presso l'Istituto di diritto pubblico dell'Universit\u00e0 di Padova, frequentato da giovani studiosi provenienti da tutta Italia, fra i quali possono ricordarsi Riccardo Monaco e Aldo Sandulli. Anche Antonio Amorth riconobbe forti debiti scientifici nei confronti di Donati."}
{"id": "1115249", "revid": "767487", "url": "https://it.wikipedia.org/wiki?curid=1115249", "title": "John T. Walton", "text": "Biografia.\nJohn si diplom\u00f2 alla Bentonville High School (una scuola pubblica) e prosegu\u00ec gli studi a Wooster in Ohio nel college locale, abbandon\u00f2 gli studi nel 1968 quando venne arruolato nell'esercito per andare in Vietnam, teatro del conflitto. Fece parte dei berretti verdi e partecip\u00f2 a diverse azioni militari ricevendo anche alcune decorazioni, tornato in patria entr\u00f2 nell'azienda di famiglia e ne divenne comproprietario dopo la morte del padre.\nLa morte.\nLa vita di John T. Walton termin\u00f2 tragicamente alle 12:20 (ora locale) del 27 giugno 2005, in quel momento John precipit\u00f2 con il suo aereo \"CGS Hawk Arrow\" nei pressi Jackson (Wyoming), mor\u00ec a causa di un errore di valutazione nell'atterraggio, infatti non riusc\u00ec ad atterrare nella pista dell'aeroporto e precipit\u00f2 fuori. Dopo la sua morte i suoi beni sono stati ereditati dalla moglie Christy.\nBeneficenza.\n\u00c8 ricordato da molti per la sua intensa attivit\u00e0 di beneficenza nei confronti soprattutto dei bambini: tra le altre cose ha dato vita a un fondo che si occupa di stanziare borse di studio per garantire un'istruzione ai ragazzi provenienti da famiglie meno agiate."}
{"id": "1115253", "revid": "339392", "url": "https://it.wikipedia.org/wiki?curid=1115253", "title": "Aeroporto di Pechino-Capital", "text": ""}
{"id": "1115265", "revid": "125813544", "url": "https://it.wikipedia.org/wiki?curid=1115265", "title": "Ferrovia Napoli-Salerno", "text": "La ferrovia Napoli\u2013Salerno che collega il capoluogo della regione Campania all'agro nocerino sarnese e a Salerno, \u00e8 la prima linea ad essere stata progettata in Italia nella tratta Napoli\u2013 Nocera Inferiore e ad essere entrata in funzione nella tratta Napoli\u2013Portici. La ferrovia, che secondo la progressiva chilometrica fa parte della linea Napoli-Battipaglia segue in gran parte la linea costiera fra Napoli e Salerno, e, dopo l'inaugurazione della linea ad alta velocit\u00e0 a monte del Vesuvio \u00e8 divenuta un collegamento locale tra le due citt\u00e0.\nStoria.\nLa storia di questa ferrovia ha costituito l'inizio della storia della ferrovia in Italia, quando, appena sei anni dopo l'inaugurazione della prima ferrovia al mondo, realizzara in Inghilterra tra Manchester e Liverpool, il 25 gennaio 1836, l'ingegner Armando Giuseppe Bayard de le Vingtrie chiese al re delle Due Sicilie, Ferdinando II, la concessione per costruire a proprie spese una linea ferrata da Napoli a Nocera in cambio della concessione della gestione per 99 anni.\nOttenuto l'assenso dal sovrano alla realizzazione del progetto che, a differenza della prima ferrovia inglese costruita soprattutto per il trasporto merci, avrebbe avuto una valenza anche nel trasporto dei viaggiatori, il 19 giugno 1836 venne firmata la convenzione cui veniva concessa all'ingegnere Armando Giuseppe Bayard de la Vingtrie l'autorizzazione per la costruzione a proprie spese in quattro anni di una linea ferroviaria da Napoli a Nocera Inferiore, con un ramo per Castellammare che si sarebbe staccato all'altezza di Torre Annunziata, con facolt\u00e0 di proseguirla verso Salerno, Avellino ed altre localit\u00e0. L'anno seguente venne costituita a Parigi la societ\u00e0 Bayard &amp; De Verg\u00e8s, della quale facevano parte l'ingegnere, i suoi due fratelli e l'ingegnere Fortunato de Verg\u00e8s, per la costruzione e la gestione della ferrovia.\nI lavori, diretti da Bayard, incominciarono l'8 agosto 1838, mentre per i convogli vennero utilizzati vagoni costruiti nello stabilimento Zino &amp; Henry di San Giovanni a Teduccio ai Granili, nell'area orientale di Napoli, e locomotive per la cui realizzazione fu necessario rivolgersi all'industria straniera: la progettazione, cos\u00ec come il capitale investito, era francese, le locomotive, di rodiggio 1 A 1, giunsero dal Regno Unito ed erano costruite sul modello delle prime progettate da George e Robert Stephenson, nelle officine Longridge e Starbuk e Co. di Newcastle\nIl primo tratto della linea dalla stazione al Carmine di Napoli giungeva Portici, di fronte al porticciolo del Granatello, con un percorso di 7 chilometri e 640 metri. Tra le opere per la realizzazione della Napoli-Portici importante fu la costruzione di un ponte a due archi che consentiva alla ferrovia di sottopassare la Regia strada delle Calabrie, denominato \"Ponte dei Francesi\" esistente ancora oggi lungo la linea. La linea venne inaugurata il 3 ottobre del 1839 con grande solennit\u00e0. Il primo treno era composto da otto vetture che trasportavano 48 invitati, una rappresentanza militare costituta da 60 ufficiali, 30 fanti, 30 artiglieri e 60 marinai e nell\u2019ultima vettura la banda della guardia reale. Poich\u00e9 la stazione di Napoli non era al momento ultimata, il viaggio inaugurale fu previsto da Portici a Napoli. Il convoglio si arrest\u00f2 dinanzi al palco allestito presso la villa del Carrione al Granitello di Portici dove ad attendere il treno c'era il sovrano, che si accomod\u00f2 sulla vettura reale posta al centro del treno, per fare ritorno a Napoli, accompagnato dall'ingegner Bayard.\nLa linea, costruita inizialmente ad unico binario, venne raddoppiata dopo pochi mesi senza fermate intermedie. Nel 1840, in un'area fra la ferrovia ed il mare denominata \"Pietrarsa\", agli attuali confini dei comuni di Napoli e San Giorgio a Cremano, venne edificato un grosso opificio per la costruzione e la revisione delle locomotive a vapore e delle carrozze che ospitava anche una scuola di addestramento per i macchinisti e tale complesso industriale tra alterne vicende sarebbe rimasto in funzione fino al 1975, diventando, dal 1989, sede del Museo nazionale ferroviario di Pietrarsa. Le officine di Pietrarsa vennero raccordate alla linea con un apposito binario e alcuni decenni dopo la sua nascita, sul luogo venne creata anche una fermata denominata \"Pietrarsa\".\nIl 4 agosto 1842 la ferrovia venne prolungata fino a Torre Annunziata e Castellammare di Stabia con una fermata intermedia a Torre del Greco. Per prolungare la linea nella stazione di Portici venne aperto il tronco trasformando la stazione da stazione di testa in stazione passante.\nNel 1843 alla stazione al Carmine venne affiancata sul lato nord dalla stazione della societ\u00e0 Regia, capolinea della ferrovia per Caserta, anch'essa di testa, conosciuta colloquialmente come \"Napoli Terminale\"; le due stazioni erano collegate da un binario di raccordo.\nIl 18 maggio 1844 la ferrovia venne ulteriormente prolungata da Torre Annunziata a Nocera Inferiore con fermate intermedie a Pompei, Scafati, Angri e Pagani. Il 31 luglio 1858 la ferrovia raggiunse Cava dei Tirreni e il 31 luglio del 1860 Vietri sul Mare.\nCon la fine del Regno delle due Sicilie e con la Proclamazione del Regno d'Italia, a partire dal 1862, i progetti borbonici furono, in parte, ripresi e portati a termine dall'industriale mazziniano Pietro Bastogi e la gestione nel 1863 pass\u00f2 alla Societ\u00e0 per le Strade Ferrate Meridionali, che nello stesso anno, nell'ambito di un progetto ferroviario da Salerno per Eboli e Taranto aveva avviato la costruzione di un tratto tra Salerno e Battipaglia.\nIl 20 maggio 1866 la linea fra Napoli e Salerno venne completata raccordandosi con il tratto tra Salerno e Battipaglia. Intanto in seguito all'aumento del traffico e alle mutate necessit\u00e0 dopo l'Unit\u00e0 d'Italia, venne deciso che a Napoli i traffici fossero concentrati in un'unica stazione centrale, di testa anch'essa, posta a nord delle due precedenti. La stazione, che venne aperta al traffico il 7 maggio 1867, conteneva sei binari di testa, aveva forma ad U, ad unico livello, con porticati lungo i lati e due corpi di fabbrica alle estremit\u00e0 della facciata; conseguentemente la stazione di Napoli al Carmine e la stazione di Napoli Terminale vennero declassate a impianto di servizio e l'edificio della stazione al Carmine destinato a officina deposito della Societ\u00e0 per le Strade Ferrate Meridionali, che aveva acquistato dall'ingegner Bayard l'intera ferrovia.\nNel 1885, in attuazione della Legge n\u00ba3048 del 27 aprile, l'esercizio della linea pass\u00f2 alla Rete Mediterranea, gestita dalla Societ\u00e0 per le Strade Ferrate del Mediterraneo, che con Decreto 8 maggio 1885 inglob\u00f2 anche lo \"Stabilimento d'Industrie Meccaniche di Pietrarsa e Granili\", societ\u00e0 costituita nel 1877, quando una crisi economica aveva portato la societ\u00e0 Zino &amp; Henry partenopea sull'orlo del fallimento e per scongiurare questa evenienza era intervenuto lo Stato, trasformando la ex \"Zino-Henry\" in \"Stabilimento d'Industrie Meccaniche di Pietrarsa e Granili\".\nIl 15 aprile 1886 venne creato un raccordo con funzione esclusivamente di trasporto merci tra la stazione di Torre Annunziata Centrale ed il porto dove venne costruita la stazione di Torre Annunziata Marittima.\nNel 1905, in seguito alla \"\", la gestione della linea pass\u00f2 alle Ferrovie dello Stato.\nPoich\u00e9 con il passare degli anni la capacit\u00e0 della stazione di Napoli, con i suoi soli sei binari, divenne insufficiente a gestire l'enorme aumento del traffico ferroviario passante per la citt\u00e0, venne deciso di traslare la zona dei binari di testa della stazione alcune centinaia di metri verso est, dove il maggior spazio disponibile permise di ottenere un piazzale interno molto pi\u00f9 ampio consentendo di avere un numero pi\u00f9 che doppio di binari. Con la costruzione della nuova stazione centrale di Napoli il primo tratto della linea venne deviato a partire dal \"Ponte dei Francesi\": l'inaugurazione della nuova linea avvenne il 30 gennaio 1921. La zona della vecchia stazione fu usata per la realizzazione della metropolitana FS. Il fabbricato viaggiatori originario venne adibito a stazione della metropolitana. La stazione entr\u00f2 in servizio il 20 settembre 1925, con l'attivazione della tratta ferroviaria da Pozzuoli Solfatara a Napoli.. Si trattava di una stazione in trincea a 4 binari, in origine indicata come \"piazzale basso\" della stazione centrale, che assunse la denominazione di \"Piazza Garibaldi\" il 12 maggio 1927, il cui piano delle rotaie era stato abbassato di alcuni metri in trincea, proseguendo oltre la testata della stazione in due nuove gallerie sotterranee sotto Piazza Garibaldi e il centro di Napoli, permettendo cos\u00ec di avere un nuovo collegamento ferroviario diretto verso le zone di Mergellina e dei Campi Flegrei. La stazione di Piazza Garibaldi sarebbe stata utilizzata per tutto il XX secolo, oltre che per la metropolitana, anche come stazione sussidiaria di Napoli Centrale per treni a lunga percorrenza, evitando di dover fare l'inversione di marcia nella stazione centrale.\nIl 20 dicembre 1925 venne costruito un raccordo per il traffico merci che dalla stazione di Salerno raggiungeva il porto commerciale attraverso il lungomare cittadino.\nIl 12 maggio 1927 venne inaugurata, come semplice fermata, la stazione di Napoli Gianturco, quale nuovo capolinea del passante ferroviario proveniente da Pozzuoli, messo in esercizio due anni prima;; la stazione, che originariamente avrebbe dovuto avere denominazione \"Pasconcello\".\nvenne creata ad uso della periferia orientale, all'epoca occupata da poche industrie. Originariamente la stazione era collegata solo al binario per Napoli Piazza Garibaldi e quindi non era inserita lungo la linea per Salerno, ma era dotata di tre binari tronchi e solamente nella seconda met\u00e0 degli anni cinquanta, con la costruzione di un marciapiede interbinario, venne collegata alla linea per Salerno.\nA met\u00e0 degli anni trenta venne completato il raddoppio dell'intera linea e nel 1938 venne completata l'elettrificazione, con conseguente riduzione dei tempi di percorrenza.\nNel corso della seconda guerra mondiale la stazione al Carmine venne gravemente danneggiata dai bombardamenti del 1943 e in particolare dall'esplosione, avvenuta il 28 marzo 1943 nel porto di Napoli, della motonave Caterina Costa, che caus\u00f2 il crollo di buona parte dell'edificio, salvo un'ala adibita a sede del Dopolavoro Ferroviario fino al 1980, quando in seguito al terremoto dell'Irpinia, la propriet\u00e0 pass\u00f2 al Comune di Napoli. Da allora la struttura giace nel pi\u00f9 completo abbandono ed \u00e8 oggi ridotta allo stato di rudere, in condizioni di forte degrado, con ampie parti della costruzione demolite; della primitiva stazione resta solo una finestra della facciata ed alcune strutture interne.\nNel dopoguerra viene aggiunta la nuova stazione di Santa Maria la Bruna nel comune di Torre del Greco e nei pressi di questa stazione, alla fine degli anni sessanta, sorsero le Officine ferroviarie oggi facenti parte delle Officine Grandi Riparazioni, che raccolsero l'eredita degli impianti dei Granili e di Pietrarsa, in seguito alla loro definitiva chiusura.\nL'alluvione del 1954, che interruppe la linea tra Cava de' Tirreni e Vietri sul Mare impose per un certo periodo l'instradamento di molti convogli lungo quella che \u00e8 l'attuale circumsalernitana \"Nocera \u2013 Codola \u2013 Mercato San Severino \u2013 Salerno\", non elettrificata nel tratto tra Salerno e Mercato San Severino con notevoli disagi e ritardi.\nNel 1957, con la realizzazione di due binari passanti lungo la linea fra Napoli Centrale e Salerno, anche i treni diretti verso Torre Annunziata, Salerno e Gragnano hanno potuto effettuare la fermata nella stazione di Napoli Gianturco, che divenne cos\u00ec anche nodo di interscambio con il servizio metropolitano.\nNel 1960 venne completato il nuovo fabbricato viaggiatori della Stazione centrale di Napoli, ricostruito dopo i danni subiti nel corso della seconda guerra mondiale.\nAll'inizio degli anni sessanta si concretizz\u00f2 il progetto di ammodernamento della linea mediante la costruzione di una tratta ex novo in galleria, poich\u00e9 la linea salendo fino al valico di Cava dei Tirreni, con pendenza media del 30 per mille, impone l'utilizzo di locomotiva di spinta o di doppia trazione per i treni pi\u00f9 pesanti rendendo necessaria, per percorrere la tratta in ascesa, la fermata a Salerno e a Nocera Inferiore per l'aggancio della locomotiva di spinta in coda o della doppia in testa limitava l'esercizio ferroviario nella sua potenzialit\u00e0. Ottenuto il finanziamento iniziarono i lavori per la sua realizzazione che si conclusero con l'apertura nel 1977 della galleria Santa Lucia e l'inaugurazione della variante quasi tutta sotterranea fra Nocera Inferiore e Salerno sulla quale vennero instradati i treni a lunga percorrenza, mentre sulla vecchia linea via Cava dei Tirreni vennero instradati i soli servizi locali.\nAll'inizio degli anni novanta fu costruita, in corrispondenza dello sbocco nord della galleria, nel comune di Nocera Superiore, una variante di collegamento con l'esistente ferrovia per Sarno creando il \"Bivio Santa Lucia\" allo scopo di smistare il traffico diretto a nord di Napoli, instradando i treni a lunga percorrenza attraverso Cancello, alleggerendo cos\u00ec il traffico sulla linea storica costiera. Lo snodo ha accresciuto la sua importanza in seguito all'apertura nel 2008 della nuova linea ad alta velocit\u00e0 \"a monte del Vesuvio\", inaugurata il 15 aprile 2008, che collega direttamente Napoli a Salerno attraverso il bivio Santa Lucia e sulla quale vengono instradati i collegamenti a lunga percorrenza, mentre la linea costiera viene destinata ai collegamenti locali e metropolitani.\nIl 5 febbraio 2014, un'ampia porzione del muro esterno della Villa d'Elboeuf, che costeggia la linea ferroviaria, \u00e8 crollata finendo sulle rotaie; il crollo comport\u00f2 la chiusura della linea fino al 12 aprile 2015 per consentire l'esecuzione di un manufatto di protezione.\nCaratteristiche.\nLa linea ha una lunghezza secondo la progressiva della linea originaria di Km 53+090 a doppio binario, elettrificata a corrente continua a 3 kV a scartamento ordinario di 1435 mm e il suo esercizio gestito da un Dirigente centrale che ha sede a Napoli.\nPercorso.\nLa linea corre lungo la costa percorrendo tutto il golfo di Napoli fino a Torre Annunziata dove la linea \u00e8 connessa con la linea per Castellammare di Stabia e Gragnano; la stazione di Torre Annunziata era connessa anche con la linea per Cancello, senza traffico dal 2006 e poi soppressa con decreto n\u00ba 420 del 10 ottobre 2014 e con il porto, mediante un raccordo per Torre Annunziata marittima, al servizio delle diverse industrie della zona. Da Torre Annunziata la linea prosegue per Salerno addentrandosi nella piana dell'agro nocerino-sarnese raggiungendo Nocera Inferiore, dove si dirama la linea per Codola che confluisce nella linea Cancello-Avellino. Da Nocera Inferiore la linea prosegue per Salerno o tramite la galleria Santa Lucia o proseguendo per il vecchio percorso in buona parte costruito su viadotto.\nIl vecchio percorso \u00e8 caratterizzato da una elevata pendenza che raggiungeva la sua massima altezza in prossimit\u00e0 della stazione di Cava dei Tirreni e richiedeva per i treni pi\u00f9 pesanti l'intervento di locomotori ausiliari per percorrere la tratta in ascesa.\nProcedendo verso Salerno attraverso la galleria Santa Lucia, poco prima dell'imbocco nord della galleria la linea \u00e8 connessa dal 1992 mediante un nuovo posto di movimento con funzioni di bivio che prende il nome di \"Bivio Santa Lucia\" con la stazione di Sarno e dal 2008 mediante lo stesso bivio con la linea a monte del Vesuvio.\nPrecedentemente alla realizzazione della galleria Santa Lucia e dell'omonimo bivio era presente un raccordo, creato durante la guerra, che congiungeva la linea proveniente da Codola e da Sarno con la linea per Salerno, quasi all'altezza di Nocera Superiore, evitando ai convogli diretti a Salerno l'inversione di marcia alla stazione di Nocera Inferiore. Tale raccordo venne inizialmente utilizzato solo da servizi merci. Nel 1977 con l'inaugurazione della variante fra Nocera Inferiore e Salerno, attraverso la galleria Santa Lucia, il raccordo venne collegato alla nuova linea per Salerno, rendendo necessaria la realizzazione di un nuovo posto movimento con funzioni di bivio che prese il nome di Bivio Grotti, dotato anche di due marciapiedi, il primo sul primo binario, il secondo fra il secondo e terzo binario, che servivano solo per consentire fermate straordinarie per i ferrovieri in servizio. Il posto di movimento di Bivio Grotti rimase in servizio fino al 1992 quando la realizzazione del bivio Santa Lucia che collegava direttamente Sarno con Salerno rese superflua l'esistenza e venne pertanto chiuso."}
{"id": "1115268", "revid": "169529", "url": "https://it.wikipedia.org/wiki?curid=1115268", "title": "Acta Sanctae Sedis", "text": "Acta Sanctae Sedis (letteralmente \"Atti della Santa Sede\" in latino) fu dal 1865 al 1908 un periodico che pubblicava atti della Santa Sede della Chiesa cattolica.\nConteneva i principali pubblici documenti del papa e della Curia Romana; conteneva inoltre una lista di appuntamenti romani.\nVenne pubblicato con periodicit\u00e0 mensile.\nStoria.\nIncominci\u00f2 le sue pubblicazioni nel 1865 per iniziativa del sacerdote romano Pietro Avanzini con il titolo \"Acta Sanctae Sedis in compendium redacta\" (\"Atti della Santa Sede redatti in compendio\") e la rivista fu cos\u00ec apprezzata che, con rescritto di Propaganda Fide del 23 maggio 1904, il testo dei documenti venne considerato come \u00abautentico e ufficiale\u00bb.\nIl 29 settembre 1908 il papa Pio X con la costituzione apostolica \"Promulgandi pontificias\" fond\u00f2 gli \"Acta Apostolicae Sedis\", i quali presero il posto degli \"Acta Sanctae Sedis\"."}
{"id": "1115275", "revid": "125932895", "url": "https://it.wikipedia.org/wiki?curid=1115275", "title": "Axwell", "text": "Fa parte del gruppo Swedish House Mafia assieme a Sebastian Ingrosso e Steve Angello. Dal 2014 al 21 agosto 2018 fece anche parte del gruppo Axwell \u0245 Ingrosso insieme a Sebastian Ingrosso. Possiede una propria casa discografica, la Axtone.\nCarriera.\nTra le sue hit pi\u00f9 famose figurano \"Feel the vibe\", del 2004 (n.16 nella Uk Sales Chart), \"Together\", del 2005, realizzata assieme a Sebastian Ingrosso, \"Watch the Sunrise\", cantata da Steve Edwards (n.3 nella Radio 1 Club Chart), e \"Tell me why\" realizzata con Steve Angello, con il quale pubblica dischi sotto il nome di Supermode.Ha realizzato remix per artisti importanti, come Roger Sanchez (\"Turn on the music\", 2005), Madonna (\"Jump\", 2006), Hard-Fi (\"Hard to beat\", 2005).Da segnalare anche la collaborazione con Robbie Rivera e Suzan Brittan per la hit del 2004 \"Burning\" (n.1 nella Hot Dance Music/Club Play di Billboard).Nel 2007 ha composto il singolo I Found U, che ha avuto molto successo internazionale ed \u00e8 arrivato nelle prime posizioni della classifica di MTV, Europe Top 20. Axwell produce anche sotto il nome di Mambana, Starbeach, Mahogany People, ecc. e ha inoltre formato vari gruppi, di conseguenza con diversi pseudonimi tra cui con Eric Prydz, AxEr e con Steve Angello, Supermode, insieme a Steve Angello e Sebastian Ingrosso forma gli Swedish House Mafia.\nNel 2013 il gruppo Swedish House Mafia si scioglie, alla fine del loro ultimo tour \"One Last Tour\". Nel maggio 2014 forma il nuovo duo firmato Axwell \u0245 Ingrosso con l'ex membro degli Swedish House Mafia Sebastian Ingrosso, annunciando un nuovo album previsto per il 2016. Il 25 marzo 2018, durante l'ultimo giorno dell'Ultra Music Festival di Miami, gli Swedish House Mafia tornano insieme per chiudere l'evento. Il trio si \u00e8 riunito il 22 Ottobre 2018 pubblicando un video sul web, poco dopo hanno annunciato le prime date del loro nuovo tour 2019: dal 2 al 4 Maggio a Stoccolma, il 18 Maggio a Citt\u00e0 del Messico."}
{"id": "1115277", "revid": "74801", "url": "https://it.wikipedia.org/wiki?curid=1115277", "title": "Venturino Venturi", "text": "Biografia.\n1918-1940.\nVenturino nasce il 6 aprile 1918 a Loro Ciuffenna, un borgo medievale nel centro della Toscana, dal padre Attilio e dalla madre Primetta Gori. Nel 1921 Attilio, di ispirazione socialista, \u00e8 costretto a lasciare l'Italia e ripara in Francia, a \u00c9tain Meuse. Nel 1925 la famiglia si trasferisce in Lussemburgo, a Esch-sur-Alzette, dove Venturino compie i propri studi. Nel 1936 decide di proseguire la propria formazione in Italia, dove frequenta l'Accademia delle Belle Arti di Firenze sotto la guida di Bruno Innocenti.\nIn parallelo il giovane entra in contatto con il milieu culturale cittadino, stringendo rapporti con artisti e letterati, quali Ottone Rosai, Vasco Pratolini, Alessandro Parronchi, Mario Luzi, Carlo Bo, Piero Bigongiari, Eugenio Montale, Enrico Pea, Giuseppe Ungaretti e molti altri. Il primo soggiorno fiorentino \u00e8 quello delle prime sculture, tra le quali il \"ritratto di Ottone Rosai\" del 1938, e l'A\"utoritratto\" del 1939, oggi nella Galleria degli Uffizi.\nNel 1940 viene chiamato alle armi e inviato sul fronte balcanico. Nell'inverno del medesimo anno viene gravemente ferito e rimpatriato trascorre la lunga degenza a Firenze.\nLa prima personale e il dopoguerra (1945-1953).\nNell'aprile del 1945, a pochi giorni dalla liberazione di Firenze, allestisce la sua prima personale nella Galleria La Porta, ove espone sculture, dipinti, bozzetti e disegni, sintesi di dieci anni di lavoro.\nNel 1947 lascia Firenze per Milano, dove frequenta, tra gli altri, Lucio Fontana, che lo invita ad aderire al \"Manifesto dello Spazialismo\". A tale invito Venturino oppone un deciso rifiuto, nonostante ne condivida le linee programmatiche, poich\u00e9 non si sente ancora pronto a schierarsi ritenendo la propria ricerca aperta e in continuo divenire.\nA Milano approfondisce la propria inclinazione per la ricerca astratta, cui giovano i numerosi scambi con Lucio Fontana e i pi\u00f9 giovani Alfredo Chighine, Gianni Dova e Roberto Crippa. Vi si era gi\u00e0 avvicinato a Firenze quando aveva stretto rapporti con il gruppo degli astrattisti toscani. \"La loro espressione astratto concreta \u00e8 accademia dopo Mondrian\", aveva scritto a proposito delle ricerche di Vinicio Berti, Gualtiero Nativi, Mario Nuti e Alvaro Monnini, di coloro cio\u00e8 che nel 1950 sottoscriveranno il manifesto dell'Astrattismo classico. Allontanatosi dalle geometrie dei fiorentini, Venturino elabora composizioni biomorfe di straordinario lirismo, che trae per impronta diretta da consumate tavolette in legno. Del resto, aveva scritto nel 1946, \"l'astrattismo \u00e8 ragionamento e bisogno di nuove espressioni\". Immerso nella cultura artistica milanese di cui apprezza la vitalit\u00e0 e i proficui dibattiti non rinuncia alla propria personalissima visione dell'arte, tanto che in una lettera all'amico e poeta Alessandro Parronchi, a quel tempo il suo principale critico, scrive \"a Milano\" \"sono tutti picassini\". In quegli anni si va precisando la personalit\u00e0 di un artista totalmente assorbito nell'assolutezza della propria ricerca. Scrive in merito alle frequentazioni milanesi: \"Incontro a Milano gli scultori Marini, Manz\u00f9, Messina, Cappello che, sebbene in tono minore, si muovono. Dopo il cubismo e il futurismo la situazione \u00e8 rimasta viva, c'\u00e8 ancora Vedova, Burri, Turcato con Consagra e Mastroianni. Vedo anche i fratelli Pomodoro, i fratelli Basaldella, Cagli, Capogrossi e tutti i neorealisti.\"\nIl biennio 1947-49 \u00e8 ricco di riconoscimenti, Venturino vince nel 1948 a Milano il premio Emilio Gariboldi per la scultura con un \"Autoritratto\" in pietra, partecipa al concorso per il premio Forte dei Marmi, vince quindi il premio St.Vincent.\nNel 1950 partecipa alla XXV Biennale d'arte di Venezia con l'opera \"Composizione\" del 1948.\nI primi anni Cinquanta lo vedono nuovamente a Firenze, della quale scrive: \"Firenze ha sempre pi\u00f9 un alito di avanguardia nelle arti figurative\". Espone le sue composizioni astratte alla galleria \"Numero\" di Fiamma Vigo e alla \"Vigna Nuova\" dei fratelli Santi e Giovanni Michelucci. L'amicizia con l'architetto Michelucci sar\u00e0 fondamentale per l'evoluzione successiva dell'arte di Venturino. Sempre a Firenze tra il 1950 e il 1953 modella alcuni dei suoi capolavori di scultura: \"Maternit\u00e0\" di straordinaria sintesi e ritratti ove perfeziona quella sua singolare attitudine alla penetrazione nell'essenza umana (Mario Luzi, Alessandro Parronchi, Lionello De Luigi, Fiamma Vigo, Giovanni Michelucci). Sono gli anni che lo vedono approfondire l'amicizia con il poeta Mario Luzi, che di Venturino sar\u00e0 il pi\u00f9 sensibile esegeta, e che scrisse alcune tra le pagine pi\u00f9 alte della sua prosa, meditando sull'arte dell'amico.\nIl monumento a Pinocchio (1953-1956).\nNel 1953 Venturino partecipa al concorso internazionale per un Monumento a Pinocchio, indetto dalla Fondazione Nazionale Carlo Collodi, a Collodi. Con gli architetti Renato Baldi e Lionello De Luigi presenta il progetto per una piazzetta con le pareti interne coperte da 900 mq di superficie musiva. Al centro del quadrilatero doveva ergersi una scultura alta 5 metri, un \"Pinocchio\" in bronzo con la mano alzata nel gesto del saluto la cui ombra, proiettata sulle pareti, come lo gnomone di una meridiana, avrebbe dovuto indicare il dipanarsi del racconto.\nLa giuria del concorso aggiudica a Venturino il primo premio in \"ex-aequo\" con lo scultore Emilio Greco. La doppia aggiudicazione impedisce la realizzazione del \"Pinocchio gnomone\", poich\u00e9 la scultura viene affidata allo scultore catanese, allora all'apice della propria carriera. Di conseguenza, la piazza di Venturino, diversamente orientata rispetto al progetto originale, rimane priva del suo centro. Ciononostante l'opera appare subito originale e innovativa, sia per la tecnica utilizzata, sia per l'impianto narrativo, con la storia di Pinocchio raccontata attraverso un libero gioco di rimandi fantastici.\nDal 1954 al 1956 Venturino lavora incessantemente ai mosaici; confidando nella propria capacit\u00e0 di lavoro, spezza una ad una le pietre che costituiscono la superficie musiva, ma l'impegno fisico e mentale lo portano ad ammalarsi gravemente. Una grave depressione psichica, cui concorsero il fenomenale impegno fisico, la delusione per non aver potuto compiere l'opera secondo il progetto iniziale, e il ricordo della guerra (aveva avuto in sorte di sopravvivere ai commilitoni morti), lo conduce al ricovero nell'ospedale di San Salvi a Firenze. Varca la soglia del manicomio alla fine del 1956. Dal 1958, una psichiatria agli albori della riconsiderazione della malattia psichiatrica, gli consente di esprimere la propria sofferenza attraverso l'arte. Lavora, chino sul pavimento del manicomio, a grandi disegni a pastello e tempera, che sono tra le sue opere pi\u00f9 significative, sui quali l'artista riproduce la guerra, l'amore, e spesso la figura di Pinocchio, che trasfigura in un'effigie umana ora gioiosa ora sofferente.\nGuarito, riprende la propria attivit\u00e0.\nDal 1960 al 2002.\nNel 1961 Venturino stringe rapporti con Matilde Giorgini e \"Quadrante,\" la galleria che nel corso di tre anni di intensa attivit\u00e0 introduce l'arte informale a Firenze. Venturino dal 1960 al 1968 lavora incessantemente alle sue carte \"informali\", realizzate secondo la sua particolare tecnica della \"impressione\" - passava ad olio una tavola di compensato, vi appoggiava il foglio, e da dietro tracciava rivoli di densa materia. Alla produzione grafica alterna la ritrattistica in scultura, dando vita a capolavori che oggi costituiscono una tra le pi\u00f9 importanti gallerie di ritratti del secondo novecento (Cristina Campo, Antonio Bueno, Piero Bigongiari). Espone alla VIII Quadriennale di Roma, e nel 1960 la Galleria \"La Strozzina\" di Palazzo Strozzi di Firenze gli dedica un'importante antologica per la cura di Mario Bergomi, mentre l'anno successivo Carlo Ludovico Ragghianti presenta i suoi \"Monotipi\" al Gabinetto Disegni e Stampe dell'Universit\u00e0 di Pisa.\nNel 1962 partecipa alla III e Biennale Internazionale di Scultura di Carrara e, nel 1963, alla Mostra Mercato Internazionale di Arte Contemporanea di Palazzo Strozzi a Firenze, per la quale disegna il manifesto. Sono anche gli anni di importanti opere pubbliche, e tra queste il \"Monumento per le Vittime del Nazismo\" del 1963 oggi in Piazza Tasso a Firenze. Nel 1965 partecipa alla IV Biennale Internazionale di Scultura di Carrara presentato da Ragghianti. Mario Luzi firma nel 1968 per \"Critica d'arte\" di Ragghianti un magistrale contributo sull'opera di Venturino, che comincia cos\u00ec: \n\"Di Venturino Venturi mi colp\u00ec fin dai primi approcci la forma, il soffio di elementarit\u00e0 creatrice. Credo anche oggi che l\u00ec stia la causa del suo potente fascino. Esiste in Venturi una cos\u00ec stretta connessione tra plastica e sentimento della creazione che, quasi per un risucchio magnetico, la sua scultura e il suo disegno - non meno voluminoso - si applicano di frequente e per di pi\u00f9 al loro massimo ai temi e ai soggetti che implicano origine, nascita e creazione. Il discrimine tra figura e astrazione appare insensato e quasi irrisorio di fronte all'unica potenza e autorit\u00e0 della forma-creazione... come se Venturino toccando il prodigio del vivente nel punto dov'\u00e8 inesauribile, leggesse nel nostro tempo pi\u00f9 a fondo.\"\nNel 1969 esce il primo studio monografico su Venturino Venturi per la firma di Carlo Santini. I successivi anni Settanta trascorrono tra la realizzazione di importanti opere pubbliche e una intensa attivit\u00e0 espositiva in gallerie private e presso istituzioni pubbliche. Tra le pi\u00f9 importanti realizzazioni si ricordano il \"San Francesco e la lupa\" di Arezzo, del 1973. Prosegue la collaborazione con Luzi che nel 1974 d\u00e0 alle stampe \"Ipazia\", con quattro acqueforti di Venturino.\nNel 1978 scolpisce \"Verbo nascente\", che poi destiner\u00e0 alla memoria per i Caduti di tutte le guerre del comune di Chitignano e nel 1979 lavora per la nat\u00eca Loro Ciuffenna e scolpisce il \"Monumento alla famiglia umana\" per la memoria della liberazione del Pratomagno, introdotto da Ragghianti. Sono due sculture monumentali, la prima in macigno del Pratomagno e la seconda in marmo bianco di Carrara. Entrambe segno della cifra dell'artista maturo che traspone temi universali a consolazione delle comunit\u00e0 ancora ferite dai drammi del secondo conflitto mondiale.\nNel 1984 Venturino lavora con Mario Luzi a una \"Divina Commedia\" e con la sua tecnica dell\"'impressione\" compone 63 carte di grande formato dedicate alle tre cantiche. Mario Luzi seleziona le terzine e Venturino le traspone su carta. Scrisse il poeta a tal proposito sul testo introduttivo l'esposizione: \n\"Venturino entra ed esce liberamente dal grande libro di Dante come se fosse il libro, s\u00ec, di un grande autore ma anche il libro dell'umanit\u00e0: e seguendo la sua straordinaria vena immaginativa e morale opera talora nel rispetto e nella viva suggestione della poesia. L'osservatore non mancher\u00e0 certo di ricevere in pieno petto tutta la potenza della vicenda che attraverso certe figure si svolge unitaria e universa tra abissi di dolore e devozione e vertici inesprimibili di luce, cretti, fessure che lasciano intravedere una luce ancor pi\u00f9 sublime e negata alla rappresentazione - proprio come Dante anche Venturino infatti ricorre spesso all'affermazione inibita, alla dichiarazione di ineffabilit\u00e0.\"\nIl 4 luglio del 1991 viene inaugurato a Castelnuovo dei Sabbioni il grande \"Murale alla Memoria\" (oltre 60 metri di pittura) che richiama i valori del lavoro, della libert\u00e0 e ricorda l'eccidio nazifascista perpetrato ai danni di quella comunit\u00e0 nel luglio del 1944.\nNel 1993 viene inaugurato il Museo Venturino Venturi di Loro Ciuffenna; nel 1999 Mario Luzi chiede a Venturino di presentare a papa Giovanni Paolo II la \"Bibbia\", poich\u00e9 desidera che essa sia a corollario della \"Passione\" che ha scritto per la Via Crucis di quel medesimo anno, che venne trasmessa in mondovisione la notte del Venerd\u00ec Santo.\nVenturino Venturi muore il 28 gennaio 2002.\nVenturino Venturi nei Musei.\nMusei Vaticani\nGalleria degli Uffizi\nGalleria d'Arte Moderna di Palazzo Pitti\nMuseo degli Argenti di Firenze\nMuseo Novecento di Firenze\nMuseo Diocesano di Milano\nMNHA di Citt\u00e0 del Lussemburgo\nGalleria d'Arte Moderna e Contemporanea di Arezzo\nMuseo della Grafica di Palazzo Lanfranchi a Pisa\nMuseo di Arte Sacra di Prato\nMAON di Cosenza\nMuseo di Santa Croce a Firenze\nMuseo degli Innocenti di Firenze\nVenturino Venturi nelle Collezioni.\nAbbazia di Vallombrosa\nAbbazia di San Miniato al Monte di Firenze\nPalazzo Vescovile di Prato\nSeminario Arcivescovile di FiesoleRAI Firenze\nBanca Generali (Milano)\nCassa di Risparmio di Firenze\nMonte dei Paschi di Siena\nBanca Etruria (Arezzo)\nCassa di Risparmio di Pistoia e della Lucchesia\nBanca del Valdarno (Credito Cooperativo di San Giovanni Valdarno)\nBanca del Chianti Fiorentino di San Casciano\nFondazione Nazionale Carlo Collodi\nL'Archivio Venturino Venturi.\nDal 2004 \u00e8 attivo l'Archivio Venturino Venturi, che ha sede nella casa-atelier che appartenne all'artista, nel paese nat\u00eco di Loro Ciuffenna. L'Archivio ha organizzato importanti mostre monografiche: \n2006. \"Impronte di Materia. Venturino Venturi: matrici, monotipi, disegni e sculture dal 1948 al 1986\", Ministero dei Beni Culturali (Roma), Museo di San Matteo (Pisa), Casa Masaccio (San Giovanni Valdarno)\n2007. \"Volti. Uomini e donne del Valdarno nei ritratti di Venturino Venturi\", Palazzo Concini (Terranuova Bracciolini)\n2011. \"Visioni Parallele. Venturino Venturi e il Novecento\", Galleria comunale di Arte Contemporanea (Arezzo)\n2012. \"Venturino Venturi. Il dono dell'assoluto\", Museo Bandini, Palazzo comunale - Sala del Basolato, Badia fiesolana, Seminario Vescovile (Fiesole)\n2013. \"Venturino Venturi. Dentro il labirinto\", Museo diocesano (Milano)\n2014. \"Volti dell'ermetismo. Segno e ritratto in Venturino Venturi\", Villa Bardini e Archivio Vieusseux (Firenze)\n2016. \"La Divina Commedia di Venturino Venturi\", Villa Bardini (Firenze)\n2018. \"Maternit\u00e0 e morte. la Piet\u00e0 di Venturino a cent'anni dalla nascita\", Museo dell'Opera del Duomo (Firenze)\n2018. \"Mater\", Museo degli Innocenti, Palazzo Vecchio e Museo dell'Opera del Duomo (Firenze)\nLe celebrazioni per il centenario dalla nascita dell'artista sono state onorate dalla \"Medaglia del Presidente della Repubblica - quale premio di rappresentanza alle celebrazioni per il centenario della nascita di Venturino Venturi previste nel corso dell'anno 2018\"."}
{"id": "1115281", "revid": "124172480", "url": "https://it.wikipedia.org/wiki?curid=1115281", "title": "Calcio Montebelluna", "text": "Il Calcio Montebelluna s.r.l., meglio noto come Montebelluna, \u00e8 una societ\u00e0 calcistica italiana con sede nella citt\u00e0 di Montebelluna (TV); milita nel campionato di Serie D.\nStoria.\nFondata nel 1919 come \"U.S. Montebellunese\" e poi diventata \"A.C. Montebelluna\". Nella stagione 1927-28 prende parte al campionato di Seconda Divisione Nord, all'epoca equivalente all'odierna Lega Pro/Serie C: chiude il girone F all'ultimo posto a zero punti e non si iscrive per la stagione successiva a nessun campionato FIGC.\nGli anni in Serie C e la crisi.\nPer tutto l'anteguerra, ad eccezione della gi\u00e0 citata stagione 1927-28, milita nelle serie minori a livello regionale. Nell'immediato dopoguerra, stante l'elefantiaco ingrandimento della Serie C (che nella stagione 1947-48 raggiunger\u00e0 la cifra record di 18 gironi), il Montebelluna viene ammessa nella Serie C gestita dalla Lega Interregionale Nord. Nei primi due anni i risultati sono degni di nota: nel 1945-46 la squadra si piazza al secondo posto nel girone eliminatorio sfiorando l'accesso ai gironi finali per la promozione in Serie B; nella stagione successiva si qualifica addirittura ai gironi finali, mancando di due punti una storica promozione in cadetteria (al primo posto si piazza infatti il Bolzano, con due punti di vantaggio sul Montebelluna). Nel 1947, tuttavia, la FIGC decide di ridurre, a partire dalla stagione 1948-49, la Serie C a soli 3 gironi (poi allargati a 4 al termine del campionato) contro i 18 gironi che si sarebbero disputati nella stagione 1947-48: ci\u00f2 significava che solo le prime classificate di ogni girone della Lega Nord si sarebbero salvate, mentre tutte le altre squadre sarebbero retrocesse nelle categorie inferiori (fino all'11\u00aa posizione nel campionato interregionale di Promozione, dalla 12\u00aa in gi\u00f9 in Prima Divisione Regionale).\nIl Montebelluna disput\u00f2 un campionato da vertice ma non riusc\u00ec a vincere il proprio girone, ottenendo solo un secondo posto e sembrando dunque destinata a retrocedere beffardamente in Promozione: allorch\u00e9 la FIGC, a causa delle conseguenze del Caso Napoli, decise di allargare la Serie C 1948-49 da 3 a 4 gironi, determinando dunque la riammissione nella Terza Serie di numerose squadre inizialmente escluse, tra cui proprio le seconde classificate nei gironi eliminatori e quindi il Montebelluna. La riammissione in extremis in Serie C fu per\u00f2 il canto del cigno per il Montebelluna: la squadra chiuse 18.a il campionato successivo retrocedendo inesorabilmente in Promozione interregionale, e nella stagione successiva arriv\u00f2 un'ulteriore retrocessione, questa volta in Prima Divisione Regionale. Da allora e fino alla stagione 1969-70 disput\u00f2 solo campionati regionali.\nRitorno in Serie D e la Coppa Italia Dilettanti.\nL'inizio della rinascita del Montebelluna avvenne nella stagione 1968-69, allorch\u00e9 la squadra vinse il girone C della Prima Categoria Veneto, accedendo alle finali, che vinse dopo gli spareggi contro Malo ed Arianese, venendo promossa quindi in Serie D. Il debutto tra i semiprofessionisti (infatti la Serie D all'epoca era semiprofessionistica e solo dal 1981 \u00e8 gestito dalla Lega Nazionale Dilettanti) fu alquanto amaro per la squadra veneta: chiudendo 16\u00aa nel girone C della Serie D, retrocede in Promozione Veneta venendo beffata dalla peggiore differenza reti nei confronti di San Don\u00e0, Arco e Rovigo. Il ritorno nei campionati regionali dilettantistici dur\u00f2 solo una stagione: vincendo il girone B della Promozione Veneto, venne promossa in Serie D. Perse la finale per il titolo Veneto del 16 giugno a Mestre contro il Legnago 2-0 per rinuncia.\nLa stagione 1970-1971 \u00e8 da ricordare non solo per il ritorno tra i Semiprofessionisti, ma soprattutto per la vittoria della Coppa Italia Dilettanti; questo risultato gli permette di partecipare alla Coppa Ottorino Barassi del 1971 e di arrivare in Finale contro lo Skelmersdale United. Sfortunatamente la squadra non riesce ad aggiudicarsela dopo aver perso la gara d'andata per 2-0 in terra inglese e vinto in terra amica per 1-0. Nella stagione 1971-1972 i veneti ottengono una salvezza sofferta chiudendo 15\u00aa nel girone C della Serie D e salvandosi solo per la miglior differenza reti, assieme ad Alense e Malo, nei confronti di Lignano e Valdagno. La stagione successiva \u00e8 la prima in cui la squadra non deve soffrire per salvarsi, ottenendo un buon sesto posto nel girone C della Serie D. Nella stagione 1973-1974, tuttavia, il Montebelluna finisce di nuovo invischiata nella lotta per non retrocedere tra i Dilettanti, salvandosi solo grazie alla vittoria nello Spareggio salvezza con il Monfalcone.\nNelle stagioni successive, tuttavia, il Montebelluna viene rinforzato e non \u00e8 costretta pi\u00f9 a lottare fino all'ultima giornata per una sofferta salvezza. Nella stagione 1974-1975 si classifica 5\u00aa nel girone C della Serie D, riuscendo anche nell'impresa di vincere il Torneo Dante Berretti. Nelle stagioni successive ottiene rispettivamente un 7\u00aa e un 4\u00aa posto nel girone C della Serie D. Nel 1977 la FIGC stabil\u00ec di scindere la Serie C in C1 e C2, e stabil\u00ec che le migliori quattro di ogni girone della Serie D sarebbero state promosse in Serie C2. Il Montebelluna chiuse il campionato 6\u00aa nel Girone C di Serie D, mancando l'ammissione alla C2 per soli tre punti. Nella stagione successiva la squadra conduce un altro campionato di vertice, ma non riesce a ottenere la promozione in C2 piazzandosi 3\u00aa nel girone B della Serie D. Nella stagione 1979-1980 la squadra arriva 1\u00aa nel girone B della Serie D a pari merito con altre due squadre e sono necessari degli spareggi: al minitorneo per stabilire chi tra le tre prime classificate sarebbe stata promossa in C2 perde contro Mira (0-1) e Casatese (0-0) arrivando 3\u00aa e mancando ancora una volta la promozione in C. La promozione in C2 viene per\u00f2 solo rimandata di un anno: arrivando 1\u00aa (questa volta da sola) nel girone B della Serie D, viene promossa in Serie C2.\nGli anni della Serie C2.\nNella stagione 1980-1981 il Montebelluna debutta nel campionato semiprofessionistico di Serie C2 (poi rinominato Lega Pro Seconda Divisione) dove tra alti e bassi vi rimane fino alla stagione 1986-87 quando, pur salvandosi sul campo, nell'estate rinuncia all'iscrizione al successivo campionato per favorire il ripescaggio dell'Alessandria, a cui aveva ceduto i diritti.\nDeclino e rinascita.\nLa squadra, rinunciata alla C2, viene quindi iscritta nel Campionato Interregionale gestito dalla Lega Nazionale Dilettanti. Nella prima stagione tra i Dilettanti disput\u00f2 un campionato da vertice lottando per la promozione tra i professionisti ma chiudendo solo 3\u00aa nel girone C. I due campionati successivi furono caratterizzati da due sesti posti consecutivi nel girone D del Campionato Interregionale. La squadra viene tuttavia ridimensionata e nel campionato 1990-91 si classifica solo 15\u00aa nel girone E, retrocedendo in Eccellenza Veneta. Dopo aver mancato il ritorno in D nella prima stagione, perde per 1-0 lo spareggio promozione con la Miranese, nella stagione successiva, vincendo il girone B dell'Eccellenza Veneto, ritorna nel Campionato Nazionale Dilettanti. La permanenza nel C.N.D. dur\u00f2 solo due stagioni: nella stagione 1994-95, classificandosi 15\u00aa nel girone D del Campionato Nazionale Dilettanti, retrocede in Eccellenza Veneto perdendo lo spareggio col Donada (0-0, 2-4 dr.). Da l\u00ec un declino sempre pi\u00f9 marcato: ritornata in Eccellenza, la squadra non riesce mai a lottare per il ritorno in D subendo anzi una serie incredibile di retrocessioni nel giro di pochi anni.\nNella stagione 1996-97, classificandosi 16\u00aa nel girone B dell'Eccellenza Veneto, retrocede in Promozione Veneta. Due stagioni dopo arriva un'ulteriore retrocessione, addirittura in Prima Categoria Veneta. Nella stagione successiva la squadra veneta raggiunse il fondo, classificandosi 15\u00ba nel girone H della Prima Categoria Veneto e retrocedendo in Seconda Categoria. A salvarla dall'onta della retrocessione addirittura in Seconda Categoria (penultimo livello del calcio italiano) avvenne per\u00f2 la fusione con l'U.S. Monte (seconda squadra dell'hinterland montebellunese nata dalla fusione del Montello e dell'Associazione Calcio Caerano, storiche rivali del Calcio Montebelluna), sedicesimo in Eccellenza Veneto, che diventa cos\u00ec Montebelluna Calcio. Grazie alla fusione e all'ottenimento del titolo sportivo dell'US Monte, il Montebelluna non disputa la stagione 2001-02 in Seconda Categoria Veneta bens\u00ec in Promozione Veneta: la societ\u00e0 ritorna finalmente competitiva e, classificandosi 1\u00ba nel girone B della Promozione Veneto, ritorna in Eccellenza. Dopo una stagione di transizione (8\u00aa nel girone B dell'Eccellenza Veneto), nella stagione 2003-04, vincendo il girone B dell'Eccellenza Veneto, ritorna finalmente in Serie D.\nFinalmente ritornata competitiva, la societ\u00e0 veneta al ritorno in D si classifica 5\u00aa nel girone C della Serie D, venendo ammessa ai play-off dove passa il 1\u00ba turno (Itala San Marco: 1-0, 1-0), ma si ferma al 2\u00ba turno (Unione Sportiva Citt\u00e0 di Jesolo: 2-5, 0-1). Nella stagione successiva la squadra subisce per\u00f2 un forte ridimensionamento, classificandosi 19\u00aa nel girone D della Serie D e venendo retrocessa perdendo gli spareggi con il Rivignano (1-1, 0-1); la retrocessione in Eccellenza Veneta viene per\u00f2 evitata grazie a un provvidenziale ripescaggio in estate. Nelle due stagioni successive ottiene due decimi posti consecutivi nel Girone C di Serie D, riuscendo nell'impresa di raggiungere, nella stagione 2007-2008, le semifinali di Coppa Italia Serie D, che perde contro il (1-4, 2-1). Proprio grazie al terzo posto ottenuto nell'ultima Coppa Italia di categoria, il Montebelluna viene ammesso a disputare la Coppa Italia Lega Pro 2008-09 insieme alle squadre di Prima Divisione (ex \"Serie C1\") e Seconda Divisione (ex \"Serie C2\") per meriti sportivi: concluse il girone E al terzo posto, dietro all'Itala San Marco e al , ma davanti a Rovigo (che gioca in Seconda Divisione) e Sacilese (che pur giocando in Serie D ha ambizioni di promozione tra i professionisti).\nIn Coppa Italia Serie D viene eliminata invece subito al 2\u00ba turno dal girone I arrivando 3\u00aa (e ultima) dietro ad Eurotezze e Calcio Belluno. In campionato tre vittorie consecutive (di cui 2 in trasferta) illudono il Belluna di poter vincere il campionato e ritornare nel calcio professionistico, ma un forte calo di rendimento porta la squadra addirittura a lottare per la salvezza e a poco servir\u00e0 il cambio della guida tecnica con l'ingaggio di Angelo Colombo, ex centrocampista del Milan ed ex responsabile del settore giovanile rossonero, al posto di Gianfranco Borgato: la squadra manca di un soffio la retrocessione, salvandosi solo ai Playout sconfiggendo il Somma (1-0, 1-1). Dopo due campionati di transizione, nella stagione 2011-2012 il Montebelluna si classifica 4\u00aa nel girone C della Serie D, ottenendo l'ammissione ai play-off dove non passa il 1\u00ba turno (perde contro il Legnago Salus: 1-2)\nStoria delle giovanili.\nIl Calcio Montebelluna \u00e8 conosciuto come uno dei migliori vivai calcistici del Veneto. Ogni anno infatti sono svariati i giovani talenti che partono dal \"Monte\" per raggiungere i grandi club nazionali. Bisogna inoltre sottolineare che quasi ogni anno almeno una squadra del settore giovanile vince i campionati regionali.\nSono ben sette gli scudetti tricolori cuciti sulle maglie del settore giovanile biancoceleste dal 1975."}
{"id": "1115287", "revid": "198277", "url": "https://it.wikipedia.org/wiki?curid=1115287", "title": "Generazione di fenomeni", "text": "Generazione di fenomeni \u00e8 una frase d'autore usata nel gergo pallavolistico per indicare il gruppo di giocatori che costituirono l'ossatura della nazionale italiana maschile nel corso degli anni 90 del XX secolo, considerata una delle formazioni pi\u00f9 forti di tutti i tempi.\nSotto la guida di Julio Velasco prima (1989-1996), Bebeto (1996-1998) e Andrea Anastasi poi (1998-2002), l\"Italvolley\" riusc\u00ec nell'impresa di spezzare il dominio dei paesi dell'est europeo collezionando, tra il 1989 e il 2000, una serie di successi senza precedenti, inclusi tre campionati mondiali consecutivi.\nL'espressione venne coniata nel 1994 dal giornalista televisivo italiano Jacopo Volpi, ripresa dal titolo dell'omonima canzone del 1991 degli Stadio.\nStoria.\nNonostante una lunga tradizione nella pallavolo e le buone \"performance\" a livello di club, nel corso del XX secolo l'Italia non aveva mai ottenuto particolari risultati come nazionale.\nLa svolta arriv\u00f2 nel 1989 con l'ingaggio dell'argentino Julio Velasco, il primo allenatore della nazionale a tempo pieno, che inizi\u00f2 a rivoluzionare la squadra: assunse un nuovo staff, introdusse sessioni video per analizzare le partite azione per azione, redasse schede di rendimento e di statistiche individuali. Nello stesso anno, al debutto da selezionatore azzurro in una competizione, Velasco port\u00f2 subito l'Italvolley alla prima, importante vittoria della sua storia, trionfando al campionato europeo.\nIl successo continentale fu il primo di un decennio memorabile, durante il quale la nazionale azzurra conquist\u00f2 \"in primis\" tre titoli mondiali consecutivi \u2014 filotto mai riuscito prima nella storia \u2014: nel 1990 e nel 1994 sempre con Velasco, e nel 1998 con il brasiliano Bebeto. Tale gruppo port\u00f2 inoltre a casa altri tre ori europei, sette edizioni della World League e vittorie in tutte le altre principali manifestazioni internazionali dell'epoca quali Coppa del Mondo, Giochi del Mediterraneo, Goodwill Games, World Top Four, World Super Challenge e Grand Champions Cup. L'unica mancanza in questo dominio altrimenti incontrastato fu rappresentata dall'oro olimpico, che sfugg\u00ec nelle edizioni di (5\u00ba posto), (argento, con sconfitta contro gli olandesi per 17-15 al \"tie-break\") e (bronzo).\nA riprova della competitivit\u00e0 della \"generazione\", il gruppo azzurro fu capace di assestarsi con continuit\u00e0 ai vertici mondiali pur a fronte delle varie riforme e innovazioni apportate al gioco della pallavolo nel corso degli anni 90, dall'abbandono del cambio-palla in favore del \"rally point system\", all'introduzione del ruolo del libero.\nIl successo nell'europeo del 1999, con Andrea Anastasi passato nel frattempo dal campo alla panchina, \"a posteriori\" chiuse questo ciclo azzurro. Dopo avere incamerato l'ottava e ultima World League nel 2000, la nazionale italiana perse il predominio del circuito mondiale, rimanendo comunque una delle squadre di riferimento: tra gli ultimi colpi di coda della \"generazione\", ormai limitata a pochi \"senatori\" e guidata in questo periodo da Gian Paolo Montali, ci furono i due titoli continentali consecutivi del biennio 2003-2005.\nAtleti.\nTra gli atleti protagonisti della \"generazione di fenomeni\" si ricordano:\nRiconoscimenti.\nLa squadra che ha vinto tre campionati mondiali consecutivi tra il 1990 e 1998 \u00e8 stata inserita nella Volleyball Hall of Fame nel 2002 ed \u00e8 stata nominata \"Squadra del Secolo\" dalla Federazione internazionale di pallavolo.\nTre atleti di questa nazionale (Andrea Giani, Andrea Gardini e Lorenzo Bernardi) e l'allenatore Julio Velasco sono stati anch'essi singolarmente inseriti nella Volleyball Hall of Fame. Inoltre Lorenzo Bernardi \u00e8 stato nominato \"Giocatore del Secolo\" dalla Federazione internazionale di pallavolo."}
{"id": "1115299", "revid": "124123", "url": "https://it.wikipedia.org/wiki?curid=1115299", "title": "Notger II di San Gallo", "text": "Biografia.\nOriginario di una nobile famiglia della Svevia, fu educato nell'abbazia di San Gallo, nell'attuale Svizzera, della quale divenne abate, venendo chiamato a occupare la carica di vescovo di Liegi, nel 972, dall'imperatore Ottone II.\nNel 980, ricevette da Ottone II il privilegio di immunit\u00e0 generale \u00abche rese il vescovo, sotto l'autorit\u00e0 imperiale, l'unico padrone delle terre, non avendo nessun altro funzionario reale n\u00e9 alcun conte, il diritto di penetrare nelle terre rese \"immuni\", per esercitarvi la giustizia, riscuotere le imposte e arruolare soldati\u00bb. Da allora il vescovo divenne conte o principe nei propri territori e lo stato di Liegi un principato.\nNel 985, l'imperatrice Teofano \u2013 che esercitava il potere in luogo del figlioletto Ottone III \u2013 cedette a Notker tutta la contea di Huy.\nRicco e potente, il vescovo fu cos\u00ec in grado di lanciarsi in una politica di grande impegno: la citt\u00e0 di Liegi si trasform\u00f2 in un cantiere divenendo rapidamente degna di tale principe. Svilupp\u00f2 il tessuto urbano della citt\u00e0, le sue fortificazioni e costruendo un nuovo palazzo vescovile, favor\u00ec il commercio e l'istruzione tanto che nel periodo in cui fu vescovo-feudatario, la citt\u00e0 di Liegi fu chiamata, con molta esagerazione, l'Atene del Nord.\n\u00c8 sepolto nella Collegiata di Saint-Jean di Liegi."}
{"id": "1115302", "revid": "33549", "url": "https://it.wikipedia.org/wiki?curid=1115302", "title": "Oplite", "text": ""}
{"id": "1115324", "revid": "1954523", "url": "https://it.wikipedia.org/wiki?curid=1115324", "title": "Stadio Rubens Fadini", "text": "Lo stadio \"Rubens Fadini\" \u00e8 lo stadio comunale di Giulianova (TE). Ospita le partite casalinghe del ed ha una capienza omologata per 4.347 posti.\nStoria.\nCostruito nel 1923, all'inizio era uno spiazzo chiamato \"Campo della Fiera\", ed ha di certo rappresentato nel corso degli anni uno dei maggiori punti di forza della compagine abruzzese, che ha sempre potuto contare su di un pubblico a ridosso del campo. A tal proposito fu popolarmente denominato \"Lu callar\u00f2\" (il calderone), poich\u00e9 quando era pieno, si diceva ribollisse.\nLo stadio, dopo aver abbandonato nel dopoguerra il nome \"Castrum\", risalente al periodo fascista, assume il nome pi\u00f9 generico di \"Comunale\".\nFu nel novembre 1951 che assunse la denominazione attuale di \"Rubens Fadini\", in ricordo del giocatore perito, insieme con gli altri atleti dell'indimenticabile Grande Torino, nella nota tragedia di Superga del 4 maggio 1949.\nNel settembre 2021, esternamente lo stadio, \u00e8 stato realizzato un grande Murale dedicato ad alcuni personaggi storici del calcio giuliese, tra cui il presidente Tiberio Orsini, Danilo Di Vincenzo, Renato Curi, Giovan Battista Fabbri, Emilio Della Penna, Roberto Vernisi, Adelmo Capelli. In alto alla struttura \u00e8 stato ritratto il logo originale.\nL'intitolazione dell'impianto a Rubens Fadini.\nLo stadio venne intitolato a Rubens Fadini in onore di uno dei grandi calciatori della formazione del Grande Torino, purtroppo scomparso nella Tragedia di Superga, da un'estrazione a sorte scaturita da un'urna, in cui un ragazzo del posto scelto a caso, estrasse un bussolotto con il nome del calciatore.\nSuccessivamente, la decisione fu presa e diramata all'ingresso delle tribune, tramite un megafono, alla presenza di autorit\u00e0 politiche, religiose e militari, e un compagno di squadra di Rubens Fadini ai tempi del , il giuliese Giannino Di Teodoro, tenne un discorso di commiato all\u2018indirizzo dello sfortunato giocatore ferrarese scomparso. Incontro amichevole contro il Teramo dell'11 novembre 1951 (2-1).\nDescrizione.\nLo stadio contiene 4.347 posti (di cui solo 1.996 omologati) ed \u00e8 cos\u00ec suddiviso:\nTOTALE 2700 posti omologati.\nDi questi, le due tribune laterali e la tribuna centrale godono di copertura, mentre gli altri settori sono scoperti.\nIl tifo locale si concentra tutto in Curva Ovest (dal 1994, anno di costruzione della curva, precedente prendeva posto nel settore \"Distinti\"), mentre gli ospiti vengono fatti sistemare in \"Curva Est\" e nei \"Distinti Est\" (dalla partita Giulianova- della stagione 2009/2010 la tifoseria in trasferta viene sistemata unicamente nella porzione est dei distinti, per inagibilit\u00e0 della \"Curva Est\").\nIl settore \"Distinti\", dal 2014 risulta chiuso per inagibilit\u00e0, dovuta alla inattuata sostituzione della rete che lo delimita. \u00c8 stato concesso un permesso speciale per la riapertura, dal commissario straordinario del Comune di Giulianova, per motivi di ordine pubblico, per la partita Giulianova-Cesena del 5 maggio 2019, decisiva per la promozione della squadra romagnola in serie C.\nNell'estate 2021 lo stadio \u00e8 stato sottoposto ad ampi lavori di manutenzione riguardante tutti i settori, gli spogliatoi e il manto erboso.\nEventi sportivi importanti.\nAmichevoli.\nGiulianova: Candussi, Carloni, Giorgini, Bertuccioli, Agostinelli, Caucci, Vernisi, Curi, Santonico, Alessandrini, Conte. All.: Fabbri.\nGenoa: Lonardi, Manera, Ferrari, Derlin, Benini, Garbarini, Perotti, Piccioni, Listanti, Simoni, Corradi. All.: Silvestri.\nGiulianova: Restani, Perazzini, Giorgini, Bertuccioli, Tancredi, Caucci, Ciccotelli, Bernardini, Iachini, Tartari, Grop. All.: Corelli.\nMilan: Tancredi, Sabadini, Citterio, Zecchini, Bet (61' Allievi), Busnardo (31' Collovati), Gorin (51' Sartori), Biasiolo, Bigon, Lorini, Ferraris (46' Skoglund). All.: Giagnoni.\nGiulianova: Pisano (D'Arcangelo), Tribuiani, Netti, Iaconi (Statuto), De Angelis (Casimirri), Marco Giampaolo, Ruffini (Pinciarelli), Voltattorni, Faraone, Minincleri (Bonomo), Damiani (Di Giannatale). All.: Oddo.\nJuventus: Tacconi (Bodini), Bruno, Cabrini, Galia (Napoli), Brio, Tricella (Favero), Mauro (Magrin), Rui Barros (Buso), Altobelli, Zavarov (Federico Giampaolo), De Agostini (Marocchi). All.: Zoff.\nNazionale italiana Under 21.\nQuella volta, sotto le direttive di mister Claudio Gentile, c'erano, tra gli altri, Marco Amelia, Cristian Zaccardo, Daniele Bonera, Paolo Cannavaro ed Angelo Palombo.\nAltri eventi.\nLo stadio \u00e8 stato campo neutro dei seguenti eventi sportivi:\n - 2-0 (30 ottobre 1994, Serie B 1994-1995);\n Hatria - 1-3 (12 maggio 2007, finale Play-Off Eccellenza Abruzzo 2006-2007);\n - 1-1 (26 aprile 2009, Lega Pro Prima Divisione 2008-2009);\n - 2-0 (10 maggio 2009, Lega Pro Prima Divisione 2008-2009);\n Castelnuovo - 1-1 (12 maggio 2019, finale play-off Promozione Abruzzo 2018-2019).\nLo stadio Rubens Fadini ha ospitato i seguenti concerti:"}
{"id": "1115330", "revid": "104458", "url": "https://it.wikipedia.org/wiki?curid=1115330", "title": "Theodore Maiman", "text": ""}
{"id": "1115332", "revid": "104458", "url": "https://it.wikipedia.org/wiki?curid=1115332", "title": "Theodore H. Maiman", "text": ""}
{"id": "1115337", "revid": "767487", "url": "https://it.wikipedia.org/wiki?curid=1115337", "title": "Richie Rich - Il pi\u00f9 ricco del mondo", "text": "Richie Rich - Il pi\u00f9 ricco del mondo (\"Richie Rich\") \u00e8 un film del 1994 di Donald Petrie basato sull'omonima serie di fumetti degli anni '50 e sulla successiva serie televisiva a cartoni animati prodotta nel 1980 dalla Hanna &amp; Barbera. Nella parte del protagonista l'allora bambino prodigio Macaulay Culkin. Il film \u00e8 stato seguito da un secondo capitolo \"Richie Rich e il desiderio di Natale\".\nTrama.\nUnico erede del multimiliardario Richard Rich, il dodicenne Richie cresce nella reggia paterna adorato dai genitori e accudito dal fedele e simpatico precettore Cadbury, ma vorrebbe anche degli amici. Noiosa \u00e8 la formazione multidisciplinare che lo deve forgiare come futuro magnate, ma questa viene interrotta bruscamente dalle losche trame dello spregevole Lawrence Van Dough, dirigente dell'impero paterno che, complice il capo della sicurezza Ferguson, sabota l'aereo dove crede sia in viaggio la famiglia.\nMentre pap\u00e0 e mamma precipitano in mare ma riescono a salvarsi, Richie scampa perch\u00e9 Cadbury gli aveva organizzato una giornata di giochi con alcuni ragazzi che aveva conosciuto. Alla notizia del disastro Richie attiva il \"cercapadre\", dispositivo che localizza il genitore, ma invano. Van Dough, smanioso di impadronirsi del nascosto e favoloso caveau di famiglia, cerca di assumere il controllo della compagnia, ma Cadbury, essendo tutore, fa insediare come presidente il ragazzo che si serve dei suoi amici per migliorare la qualit\u00e0 dei prodotti per l'infanzia.\nMentre Cadbury viene mandato in galera con un inghippo da Van Dough, il brillante e strampalato chimico Keenbean registra una compromettente conversazione di costui con Ferguson. Scampato ad un attentato in carcere, Cadbury evade aiutato da Richie. I genitori di Richie si sono salvati ma Ferguson li localizza e li sequestra. Assalendo il proprio palazzo con l'aiuto dei ragazzi, di Cadbury e del liberato Keenbean, imbavagliato da Ferguson, Richie ritrova i suoi genitori.\nIl caveau, sito sotto una montagna di marmo con le fattezze dei tre Rich, \u00e8 pieno soltanto di ricordi di famiglia e cimeli, ma senza alcun valore commerciale. Van Dough \u00e8 furioso, ma Richie e Cadbury reagiscono, e dopo una strenua lotta, su e gi\u00f9 per il monumento, Van Dough precipita e viene licenziato. Finir\u00e0, col complice, a fare il giardiniere sotto sorveglianza, mentre la famiglia festeggia la travagliata riunificazione.\nProduzione.\nPer dare l'idea della vita lussuosa che conduce la famiglia protagonista, come location principali vennero scelte: la Biltmore Estate ad Asheville, Carolina del Nord, la vecchia residenza del collezionista George Washington Vanderbilt II, per la residenza della famiglia Rich; il parco della Greystone Mansion a Beverly Hills, California, per il retro casa.\nAltre location per la realizzazione della pellicola si possono ricordare: il \"Gary Municipal Airport\" di Gary, Indiana, Charlotte, Carolina del Nord e Chicago, Illinois."}
{"id": "1115338", "revid": "1522738", "url": "https://it.wikipedia.org/wiki?curid=1115338", "title": "Sovrani di Bulgaria", "text": "Questa \u00e8 una lista dei sovrani di Bulgaria a partire dalle prime menzioni scritte fino al 1946, anno in cui la monarchia fu abolita.\nPrimi sovrani (153 \u2013 605).\nI tre nomi seguenti appaiono nel cosiddetto \"Nominalia dei khan bulgari\". Almeno i primi due coprono un lungo periodo di tempo, sebbene il secondo, Irnik, sia identificato dal nome e dalla posizione cronologica come Hernac, figlio di Attila. Il primo, Avitohol, potrebbe essere un lontano antenato di Attila che condusse gli Unni verso ovest a met\u00e0 del II secolo.\nDominazione bizantina (1018 \u2013 1185).\nRibelli al dominio bizantino\nSecondo Impero bulgaro (1185 \u2013 1422).\nGli ottomani iniziarono la loro conquista nel 1369 e la completarono nel 1422.\nDominazione ottomana (1393 \u2013 1878).\nRibelli al dominio ottomano"}
{"id": "1115340", "revid": "165692", "url": "https://it.wikipedia.org/wiki?curid=1115340", "title": "Tentinara", "text": ""}
{"id": "1115352", "revid": "1862310", "url": "https://it.wikipedia.org/wiki?curid=1115352", "title": "J\u00f5geva", "text": "J\u00f5geva (in tedesco Laisholm) \u00e8 una citt\u00e0 dell'Estonia centro-orientale, capoluogo della contea di J\u00f5gevamaa. Elevata a citt\u00e0 il 1\u00ba maggio 1938, attualmente conta una popolazione di circa seimila abitanti. \nIl comune cittadino \u00e8 stato inglobato nel 2017 nel rispettivo comune rurale.\n\u00c8 situata lungo il fiume Pedja e dista 154 km da Tallinn, citt\u00e0 con cui \u00e8 collegata da un'autostrada e da una linea ferroviaria.\nStoria.\nLa citt\u00e0 \u00e8 menzionata per la prima volta in un documento nel 1599 come \"Jagiwa\" durante la dominazione polacca. Nel 1756 il territorio circostante divenne di propriet\u00e0 di Gotthard Johann von Manteuffel e rimase alla famiglia fino al 1918, anno in cui venne nazionalizzato dal governo. Lo sviluppo si ebbe quando venne cosstruita la ferrovia e furono affittati dalla famiglia i terreni circostanti. Nel 1919 aveva circa 1.400 abitanti. Un secondo ulteriore sviluppo si ebbe negli anni dell'Unione Sovietica quando vennero costruite diverse industrie e arriv\u00f2 a contare pi\u00f9 di 7.000 abitanti"}
{"id": "1115371", "revid": "287204", "url": "https://it.wikipedia.org/wiki?curid=1115371", "title": "Drazen Brncic", "text": ""}
{"id": "1115374", "revid": "547034", "url": "https://it.wikipedia.org/wiki?curid=1115374", "title": "Trapped - Inferno di cristallo", "text": "Trapped - Inferno di cristallo \u00e8 un film per la televisione del 2001 diretto da Deran Sarafian, e chiaramente ispirato al film \"L'inferno di cristallo\". Il film \u00e8 uscito in DVD con il titolo \"Trapped - Intrappolati\".\nTrama.\nDurante una festa per la celebrazione della riapertura del casin\u00f2 di Las Vegas, scoppia un incendio, che a causa del malfunzionamento degli allarmi prende il sopravvento. Grazie all'intervento dei pompieri la gente riesce a salvarsi, ma sei persone restano ancora intrappolate nell'incendio. Dovranno trovare un modo per uscire al pi\u00f9 presto."}
{"id": "1115378", "revid": "123587545", "url": "https://it.wikipedia.org/wiki?curid=1115378", "title": "David di Donatello 1990", "text": "La cerimonia di premiazione della 35\u00aa edizione dei David di Donatello si \u00e8 svolta il 2 giugno 1990 al Teatro delle Vittorie di Roma."}
{"id": "1115381", "revid": "117966243", "url": "https://it.wikipedia.org/wiki?curid=1115381", "title": "Diritto dello spettacolo", "text": "Il diritto dello spettacolo \u00e8 una branca dell'ordinamento italiano che comprende la normativa (cio\u00e8 l'insieme di norme) posta a tutela del lavoratore dello spettacolo. Sono lavoratori dello spettacolo i lavoratori (artisti o tecnici) che contribuiscono alla creazione di un prodotto di carattere artistico o ricreativo destinato ad una pluralit\u00e0 di persone.\nIl principale soggetto che si occupa dello studio e della ricerca giuridica in materia di spettacolo \u00e8 costituito dalla Siedas, Societ\u00e0 Italiana Esperti di Diritto delle Arti e dello Spettacolo.\nLa disciplina dei rapporti (contrattualistica) tra autori, produttori e lavoratori dello spettacolo costituisce uno degli aspetti pi\u00f9 importanti del diritto dello spettacolo. \nLa disciplina operativa/procedurale del diritto dello spettacolo \u00e8 frammentaria e va ricostruita attraverso la legislazione in materia. \nLo studio del diritto dello spettacolo come disciplina autonoma \u00e8 molto recente: \u00e8 stato introdotto in Italia a seguito della riforma in senso universitario di Accademie e Conservatori di Musica (legge 508/1999; D.M. applicativo 8 gennaio 2004, che istituisce lo studio del Diritto dello spettacolo nel corso accademico biennale di II livello).\nSi possono distinguere due accezioni di diritto dello spettacolo:\na) il diritto dello spettacolo \"in senso stretto\", che comprende tutta la normativa di tutela dell\"'attivit\u00e0\" del lavoratore dello spettacolo;\nb) il diritto dello spettacolo \"in senso lato\", che comprende, oltre alla normativa che tutela l'attivit\u00e0 del lavoratore dello spettacolo, anche la normativa che tutela il \"risultato\" di tale attivit\u00e0 (l'opera artistica).\nIl diritto dello spettacolo in senso stretto.\n\"Per quanto riguarda il diritto dello spettacolo inteso in senso stretto, esso interessa vari livelli di fonti. In primo luogo, i principi costituzionali; in secondo luogo i profili civilistici in materia di organizzazione e gestione di uno spettacolo e infine le norme che regolano il rapporto di lavoro nello spettacolo.\"\nIl diritto dello spettacolo in senso lato.\nIntendendo la locuzione \"diritto dello spettacolo\" \"in senso lato\", essa ricomprende - oltre alla normativa sopra citata - anche le norme poste a tutela dell'opera artistica.\nPossiamo dividere tali norme in due grandi settori:\n1) norme poste a tutela dell'opera dell'autore (il cosiddetto diritto d'autore e l'Istituto preposto alla sua tutela, la SIAE);\n2) norme poste a tutela dell'opera dell'artista interprete (il cosiddetto diritto dell'artista interprete e l'Istituto preposto alla sua tutela, l'IMAIE).\nQuesta parte della disciplina \u00e8 tradizionalmente ricompresa nel diritto commerciale.\nCompletano il quadro le norme poste a tutela della libert\u00e0 dell'arte (che riguardano sia l'attivit\u00e0 che l'opera artistica), tradizionalmente studiate dal diritto costituzionale"}
{"id": "1115382", "revid": "767487", "url": "https://it.wikipedia.org/wiki?curid=1115382", "title": "Mindstorm", "text": "Mindstorm, o Progetto Mindstorm, \u00e8 un film del 2001 diretto da Richard Pepin.\nTrama.\nL'investigatore privato Tracey Wellman indaga sulla misteriosa scomparsa della figlia del senatore. Con l'aiuto dei suoi poteri paranormali riuscir\u00e0 ad arrivare alla risposta dell'enigma."}
{"id": "1115396", "revid": "767487", "url": "https://it.wikipedia.org/wiki?curid=1115396", "title": "La fine del gioco (film 1987)", "text": "La fine del gioco (\"No Man's Land\") \u00e8 un film del 1987 diretto dal regista Peter Werner.\nTrama.\nCiki, un miliziano bosniaco sopravvissuto al massacro della sua pattuglia dopo che questa nel corso della notte si era persa ed avvicinata alla trincea serba, trova rifugio in una trincea deserta, a met\u00e0 strada fra il fronte serbo e quello bosniaco. Due soldati serbi giungono in ricognizione: Ciki uccide l'ufficiale e risparmia Nino, soldato inesperto. Comincia una lotta fatta di accusa reciproche e di piccoli scontri, che vedono alternare i due nel ruolo di vittima e aggressore. Nella trincea c'\u00e8 un altro soldato bosniaco, Tzera (Cera), da tutti creduto morto: \u00e8 sdraiato su una mina balzante, difatti, l'ufficiale, l'messo al di sopra di una mina, per fare da trappola agli alleati venire per prendere i corpi, un qualsiasi suo movimento farebbe saltare in aria lui ei compagni.\nPoich\u00e9 la trincea non si trova n\u00e9 in territorio serbo, n\u00e9 in quello bosniaco (\u00e8 la \u201cterra di nessuno\u201d del titolo) intervengono le truppe ONU. La situazione non si sblocca e il sergente marzo e, esasperato dall'indifferenza dei suoi superiori, coinvolge i media perch\u00e9 la notizia abbia risalto. Nino e Ciki vengono allontanati per domande di sicurezza, ma in un ulteriore litigio, Ciki uccide il serbo davanti alle telecamere e viene ucciso a sua volta da un soldato ONU. Per Tzera non c'\u00e8 pi\u00f9 niente da fare, l'artificiere, una volta scoperto il tipo di mina, capisce che non si pu\u00f2 disinnescare. Con l'inganno, viene fatto credere che la mina \u00e8 stata disinnescata e l'uomo portato in ospedale, cos\u00ec si allontanano tutti e l'uomo rimane solo, immobile, sdraiato sulla mina."}
{"id": "1115399", "revid": "729019", "url": "https://it.wikipedia.org/wiki?curid=1115399", "title": "Contea di Blaine (Montana)", "text": "La contea di Blaine (in inglese Blaine County) \u00e8 una contea del Montana, negli Stati Uniti. Il suo capoluogo amministrativo \u00e8 Chinook.\nStoria.\nLa Contea di Blaine venne creata nel 1912 da una parte della Contea di Chouteau.\nGeografia fisica.\nLa contea ha un'area di 10.979 km\u00b2 di cui lo 0,30% \u00e8 coperto d'acqua. Confina con le seguenti contee:\nConfina inoltre con la seguente provincia canadese:"}
{"id": "1115401", "revid": "19933", "url": "https://it.wikipedia.org/wiki?curid=1115401", "title": "The Sims 2 Seasons", "text": ""}
{"id": "1115403", "revid": "1116641", "url": "https://it.wikipedia.org/wiki?curid=1115403", "title": "Lista di bolle pontificie", "text": "Il seguente elenco, ordinato cronologicamente e suddiviso per secoli, riporta alcune delle bolle pontificie dei papi della Chiesa cattolica ritenute significative per la storia della chiesa universale."}
{"id": "1115408", "revid": "767487", "url": "https://it.wikipedia.org/wiki?curid=1115408", "title": "The Garden (film 2006)", "text": "The Garden \u00e8 un film del 2006 diretto da Don Michael Paul, con Lance Henriksen."}
{"id": "1115416", "revid": "287204", "url": "https://it.wikipedia.org/wiki?curid=1115416", "title": "591 (disambigua)", "text": ""}
{"id": "1115417", "revid": "192399", "url": "https://it.wikipedia.org/wiki?curid=1115417", "title": "Visione futura", "text": ""}
{"id": "1115418", "revid": "124338434", "url": "https://it.wikipedia.org/wiki?curid=1115418", "title": "Spoiler (veicoli)", "text": "Lo spoiler \u00e8, in ambito automobilistico, un elemento aerodinamico, fisso o mobile, utilizzato per ottenere maggiore aderenza al suolo.\nCi\u00f2 che distingue lo spoiler e l'alettone non \u00e8 la funzione, ma la loro specificit\u00e0: lo spoiler \u00e8 un'estensione della carrozzeria, l'alettone \u00e8 un elemento distaccato dalla carrozzeria e collegato tramite supporti. Questo permette all'alettone di funzionare proprio come le ali degli aeroplani (ma con funzione opposta).\nDescrizione.\nNel linguaggio automobilistico ci si riferisce ad appendici che possono essere montate in varie parti della vettura, anteriormente nella parte inferiore, lungo le fiancate al di sotto della linea delle portiere (chiamate bandelle laterali o minigonne) o, caso pi\u00f9 frequente, sulla parte posteriore.\nIn quest'ultimo caso ci si pu\u00f2 trovare davanti ad una semplice sagomatura della carrozzeria con un effetto deportante piuttosto limitato o, soprattutto su automobili particolarmente potenti, di fronte ad un particolare applicato esternamente alla carrozzeria stessa e spesso di dimensioni piuttosto importanti. Con l'avanzamento della tecnica automobilistica si \u00e8 sempre maggiormente applicato anche un automatismo che consente all'appendice di fuoriuscire da un suo alloggiamento solo al raggiungimento di una determina velocit\u00e0.\nL'applicazione degli spoiler \u00e8 spesso anche elemento di design e pu\u00f2 venire applicato sia in sede di fabbricazione che in seguito a rielaborazioni come nel tuning in seguito all'acquisto del veicolo.\nSulle autovetture di serie lo studio dei profili e le soluzioni adottate non raggiungono solitamente il livello di sofisticazione necessaria per le competizioni automobilistiche dove tutte le appendici aerodinamiche sono strettamente correlate tra loro. Nell'ambito sportivo la definizione pi\u00f9 usata per questa parte \u00e8 alettone.\nFunzionamento.\nGli spoiler funzionano come gli alettoni: essi deviano il flusso d'aria, causato dal movimento dell'auto, in alto e quindi \"premono\" l'automobile in basso, verso il terreno, aumentandone di conseguenza l'aderenza dello pneumatico col suolo (aumento della forza di attrito)."}
{"id": "1115419", "revid": "287204", "url": "https://it.wikipedia.org/wiki?curid=1115419", "title": "592 (disambigua)", "text": ""}
{"id": "1115421", "revid": "287204", "url": "https://it.wikipedia.org/wiki?curid=1115421", "title": "593 (disambigua)", "text": ""}
{"id": "1115426", "revid": "1543377", "url": "https://it.wikipedia.org/wiki?curid=1115426", "title": "Ernesto Sabato", "text": "Biografia.\nSabato nacque e crebbe a Rojas, nella provincia di Buenos Aires, decimo degli undici figli di due immigrati italiani originari della Calabria (il padre, Francesco Sabato, era nativo di Fuscaldo, mentre la madre, Giovanna Maria Ferrari, era un'arb\u00ebresh\u00eb nativa di San Martino di Finita, entrambi comuni della provincia di Cosenza); Sabato, chiamato \"Ernesto\" in omaggio al suo nono fratello deceduto prematuramente proprio a pochi mesi dalla sua nascita, venne educato in seno ad una famiglia severa e rigidissima. Terminata la scuola elementare nella citt\u00e0 nat\u00eda, frequent\u00f2 la scuola secondaria nel \"Colegio Nacional \" di La Plata, dove conobbe il professore Pedro Henr\u00edquez Ure\u00f1a che, come lui stesso afferm\u00f2 pi\u00f9 volte, lo indirizz\u00f2 alla letteratura.\nNel 1929 si iscrisse alla Facolt\u00e0 di Scienze fisico-matematiche dell'Universit\u00e0 Nazionale di La Plata. Fu un militante del movimento di Reforma Universitaria, fondando il Grupo Insurrexit nel 1933. In quello stesso anno fu eletto segretario generale della federazione giovanile comunista e durante un corso sul marxismo conobbe Matilde Kusminsky Richter, una studentessa di 17 anni, che abbandon\u00f2 la casa dei suoi genitori per andare a vivere con lui.\nNel 1934 cominci\u00f2 ad avere dubbi sul comunismo e la dittatura di Stalin. Il partito, che avvert\u00ec questo cambiamento, decise di mandarlo alle scuole leniniste di Mosca, un luogo dove, secondo le parole di Sabato: \"o si \u00abguariva\u00bb o si finiva in un gulag o in un ospedale psichiatrico\". Il 25 maggio del 1938 nacque il suo primo figlio, Jorge Federico.\nDopo aver conseguito il dottorato in fisica e seguito i corsi di filosofia, si rec\u00f2 a Parigi dove rimase per due anni verso la fine degli anni Trenta, interrotti da un breve soggiorno in Argentina, due anni decisivi prima della guerra in cui condusse una doppia vita: assist\u00e9 ai corsi della Sorbona e lavor\u00f2 come ricercatore sulle radiazioni atomiche presso il Laboratorio Curie a fianco d'Ir\u00e8ne e Fr\u00e9d\u00e9ric Joliot-Curie; di sera frequent\u00f2 a Montparnasse i poeti surrealisti di cui aveva fatto conoscenza.\nRitornato definitivamente in Argentina, prosegu\u00ec con i suoi lavori sulla relativit\u00e0. Nel 1940 insegn\u00f2 all'universit\u00e0 di La Plata e nel 1945 abbandon\u00f2 definitivamente le scienze fisiche per dedicarsi esclusivamente alla letteratura e alla pittura. Si stabil\u00ec nei dintorni di Pantanillo, nella provincia di C\u00f3rdoba, in un ranch senza acqua e luce. Alla fine della seconda guerra mondiale, nacque il suo secondo figlio, Mario Sabato.\nSvolse un ruolo importante nella storia argentina post-golpista, prevelantemente durante il governo di Ra\u00fal Alfons\u00edn, in quanto fondatore e primo presidente della CONADEP, la Commissione che si occup\u00f2 delle ricerche e delle denunce relative ai desaparecidos della dittatura militare del 1976-1983 e che produsse il corposo dossier Nunca m\u00e1s (Mai pi\u00f9). Nel 1999 acquis\u00ec la cittadinanza italiana, oltre a quella argentina di nascita. Mor\u00ec nel 2011, a 99 anni, a causa di una bronchite.\nCarriera letteraria.\nHa scritto varie opere di saggistica sull'uomo e la crisi del nostro tempo e sulle motivazioni dell'attivit\u00e0 letteraria, e i tre romanzi \"Il tunnel\" (1948, trad. italiana 1967), \"Sopra eroi e tombe\" (1961, trad. italiana 1964) e \"L'angelo dell'abisso\" (1973 trad. it 1977). Solo di recente in Italia ha assunto \u2014 con la traduzione del suo libro di memorie Prima della fine (Antes del fin, del 1998) \u2014 il ruolo che gli spetta nella letteratura mondiale."}
{"id": "1115428", "revid": "287204", "url": "https://it.wikipedia.org/wiki?curid=1115428", "title": "594 (disambigua)", "text": ""}
{"id": "1115429", "revid": "287204", "url": "https://it.wikipedia.org/wiki?curid=1115429", "title": "595 (disambigua)", "text": ""}
{"id": "1115431", "revid": "287204", "url": "https://it.wikipedia.org/wiki?curid=1115431", "title": "596 (disambigua)", "text": ""}
{"id": "1115433", "revid": "767487", "url": "https://it.wikipedia.org/wiki?curid=1115433", "title": "The Keyman", "text": "The Keyman \u00e8 un film thriller statunitense del 2002, diretto da Daniel Millican."}
{"id": "1115434", "revid": "287204", "url": "https://it.wikipedia.org/wiki?curid=1115434", "title": "597 (disambigua)", "text": ""}
{"id": "1115435", "revid": "287204", "url": "https://it.wikipedia.org/wiki?curid=1115435", "title": "598 (disambigua)", "text": ""}
{"id": "1115442", "revid": "287204", "url": "https://it.wikipedia.org/wiki?curid=1115442", "title": "599 (disambigua)", "text": ""}
{"id": "1115444", "revid": "329581", "url": "https://it.wikipedia.org/wiki?curid=1115444", "title": "Coppa CONI 1928", "text": "La Coppa CONI 1928 fu la seconda ed ultima edizione del torneo calcistico per le squadre escluse dal girone finale della Divisione Nazionale. L'edizione 1928 fu vinta dalla .\nFormula.\nDue gironi eliminatori da 7 squadre, anche se uno rimase con sole sei partecipanti per la rinuncia dell'Hellas Verona. Le vincenti dei due gironi accedettero alla finale. Dopo la doppia finale terminata sul pareggio, visto il protrarsi della manifestazione, gli organi competenti proposero di assegnare una vittoria ex aequo, che fu rifiutata dalle due finaliste e quindi venne disputata una terza partita che venne vinta dalla Roma dopo i tempi supplementari.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:"}
{"id": "1115447", "revid": "1305772", "url": "https://it.wikipedia.org/wiki?curid=1115447", "title": "600 (disambigua)", "text": ""}
{"id": "1115452", "revid": "287204", "url": "https://it.wikipedia.org/wiki?curid=1115452", "title": "601 (disambigua)", "text": ""}
{"id": "1115457", "revid": "287204", "url": "https://it.wikipedia.org/wiki?curid=1115457", "title": "602 (disambigua)", "text": ""}
{"id": "1115459", "revid": "287204", "url": "https://it.wikipedia.org/wiki?curid=1115459", "title": "603 (disambigua)", "text": ""}
{"id": "1115462", "revid": "697352", "url": "https://it.wikipedia.org/wiki?curid=1115462", "title": "604 (disambigua)", "text": ""}
{"id": "1115463", "revid": "1745361", "url": "https://it.wikipedia.org/wiki?curid=1115463", "title": "Federico Corner (imprenditore)", "text": "Fu il proprietario del palazzo, poi Loredan, che si affaccia sul Canal Grande e che oggi \u00e8 una delle sedi del Municipio. Fin da prima della guerra di Chioggia i suoi traffici lo avevano reso ricchissimo e gli avevano dato il controllo economico dell'isola di Cipro."}
{"id": "1115464", "revid": "767487", "url": "https://it.wikipedia.org/wiki?curid=1115464", "title": "Quantum Monte Carlo", "text": "Il quantum Monte Carlo (QMC) consiste in una grande famiglia di algoritmi sfruttati per simulazioni di sistemi quantistici nei campi di studio della fisica della materia condensata e della chimica computazionale. Questi algoritmi, pur differenziandosi tra loro per il diverso approccio che possono sfruttare, si basano tutti sul metodo Monte Carlo per la risoluzione degli integrali multidimensionali implicati.\nI quantum Monte Carlo permette una rappresentazione diretta degli effetti delle repulsioni tra elettroni nella funzione d'onda, con una incertezza statistica che pu\u00f2 essere ridotta aumentando la durata della simulazione. Per i bosoni esistono algoritmi numericamenti esatti e che variano in modo polinomiale con la dimensione del sistema oggetto di studio. Per i fermioni esistono invece ottime approssimazioni e algoritmi Monte Carlo numericamente esatti che variano in modo esponenziale, costituendo due differenti approcci risolutivi.\nFondamenti.\nUn sistema fisico quantistico, con applicazioni che spazino in modo interdisciplinare, pu\u00f2 essere descritto con l'equazione di Schr\u00f6dinger a molti corpi. Ma questa, nella sua risoluzione matematica, risulta abbastanza complessa e richiede una certa quantit\u00e0 di tempo per essere risolta (in particolare per i fermioni, quali sono gli elettroni).\nTradizionalmente i metodi teorici approssimano la funzione d'onda a molti corpi in una funzione antisimmetrica di orbitali a singola particella (\"approssimazione degli orbitali\"):\ncome nel caso del metodo di Hartree-Fock. Questa formulazione semplifica molto i calcoli, ma introduce limitazioni, soprattutto legate al modo di valutare l'effetto delle repulsioni elettroniche, che per molte applicazioni sono inaccettabili.\nIl quantum Monte Carlo rappresenta un insieme di metodi post-Hartree-Fock che permette di superare tali limitazioni sfruttando una funzione d'onda a molti corpi scelta da chi opera la simulazione. In particolare, si pu\u00f2 utilizzare la funzione d'onda di Hartree-Fock come punto di partenza, procedendo poi a moltiplicarla per una specifica funzione simmetrica - tipiche sono le \"funzioni di Jastrow\" - che apporti un contributo correttivo. La maggior parte dei metodi mira al calcolo della funzione d'onda relativa allo stato fondamentale del sistema, con eccezione del \"path integral Monte Carlo\" e del \"auxiliary field Monte Carlo\" che invece calcolano la matrice densit\u00e0.\nSebbene il metodo Monte Carlo dia risultati pi\u00f9 accurati rispetto agli altri metodi ab initio di chimica quantistica, il suo costo computazionale non lo rende un metodo di routine, quali la teoria del funzionale di densit\u00e0 e il metodo Coupled Cluster. Di seguito sono descritti i metodi \"variational Monte Carlo\", \"diffusion Monte Carlo\" e \"path integral Monte Carlo\".\nVariational Monte Carlo.\nIl variational Monte Carlo (VMC) \u00e8 un metodo quantum Monte Carlo che applica l'approccio variazionale per l'approssimazione dello stato fondamentale del sistema.\nIl valore di aspettazione pu\u00f2 essere scritto nella forma rappresentativa in \"x\" come\nSeguendo l'applicazione del metodo Monte Carlo per la valutazione degli integrali, il rapporto\npu\u00f2 essere assunto come una funzione di distribuzione della probabilit\u00e0, valutando il valore dell'energia di aspettazione formula_4 come media della funzione locale formula_5, e quindi si proceder\u00e0 alla minimizzazione di formula_4.\nIl metodo VMC \u00e8 sostanzialmente simile a ogni classico metodo variazionale, ad eccezione del fatto che mentre gli integrali multidimensionali vengono valutati numericamente, nel VMC occorre invece calcolare solamente il valore della funzione d'onda, fattore che conferisce grande flessibilit\u00e0 al metodo in questione. Uno dei pi\u00f9 grandi vantaggi in termini di accuratezza, derivanti dallo scrivere la funzione d'onda separatamente, deriva dall'introduzione del cosiddetto \"fattore Jastrow\" che esprime la funzione d'onda come\ndove formula_8 \u00e8 la distanza tra una coppia di particelle quantistiche.\nPer i sistemi chimici, fattori leggermente pi\u00f9 sofisticati permettono di ottenere un 80-90% dell'energia di correlazione utilizzando meno di 30 parametri. A confronto, a titolo di esempio, un calcolo di interazione di configurazione pu\u00f2 richiedere circa 50.000 parametri per raggiungere lo stesso livello di accuratezza, sebbene questa dipenda fortemente dalla tipologia di sistema studiato.\nEsistono essenzialmente tre metodi di ottimizzazione delle funzioni d'onda nel variational Monte Carlo:\nDiffusion Monte Carlo.\nIl metodo \"diffusion Monte Carlo\" (DMC) utilizza una funzione di Green per risolvere l'equazione di Schr\u00f6dinger. Il DMC \u00e8 potenzialmente un metodo numericamente esatto, il che significa che \u00e8 in grado di trovare l'esatto valore dell'energia dello stato fondamentale all'interno di un dato intervallo di tolleranza definito per un qualsiasi sistema quantistico. Effettuando i calcoli, si trova che per i bosoni l'algoritmo fornisce dei valori che variano in modo polinomiale con la dimensione del sistema, mentre la variazione nel caso dei fermioni \u00e8 di tipo esponenziale. Questo fatto rende impossibili le simulazioni DMC per i sistemi fermionici su larga scala; comunque \u00e8 possibile ottenere risultati molto accurati applicando opportune approssimazioni (fixed-node approximation). Di seguito verr\u00e0 presentato l'algoritmo basilare.\nMetodo del proiettore.\nSi prenda in considerazione l'equazione di Schr\u00f6dinger per una particella nella sola dimensione della coordinata \"x\":\n\u00c8 possibile ottenere una forma contratta di questa equazione introducendo l'operatore hamiltoniano \"H\", con formula_10. Quindi l'equazione assume la forma\nEsistono particolari funzioni, chiamate autofunzioni, per le quali formula_12, dove \"E\" rappresenta un valore numerico. Queste funzioni sono speciali perch\u00e9 nel valutare l'effetto dell'operatore \"H\" sulla funzione d'onda, si ottiene sempre lo stesso valore di \"E\" (conservazione dell'energia totale della particella quantistica). Queste funzioni sono dette \"stati stazionari\", perch\u00e9 la loro derivata in funzione del tempo, in ogni punto \"x\", \u00e8 sempre la stessa e quindi l'ampiezza della funzione d'onda non varia al variare del tempo.\nSolitamente si \u00e8 interessati alla funzione d'onda caratterizzata dal pi\u00f9 basso autovalore di energia, ovvero alla determinazione dello stato fondamentale. Scrivendo l'equazione di Schr\u00f6dinger in modo leggermente diverso \u00e8 possibile ottenere sempre lo stesso autovalore di energia ma questo, piuttosto che avere carattere oscillatorio, sar\u00e0 convergente. Tale forma, nota anche come \"equazione di Schr\u00f6dinger tempo immaginario\", \u00e8\nin cui \u00e8 stato eliminato il numero immaginario dalla derivata temporale e se ne tiene conto nel secondo membro dove compare la grandezza formula_14, che \u00e8 l'energia dello stato fondamentale. Questa equazione modificata possiede alcune utili propriet\u00e0. La prima cosa da notare \u00e8 che quando si vuole determinare la funzione d'onda dello stato fondamentale si ottiene formula_15 e la derivata temporale assume valore uguale a zero. Supponendo adesso di utilizzare un'altra funzione d'onda di partenza (formula_16), che non rappresenta lo stato fondamentale ma \u00e8 non ortogonale a esso. Quindi questa funzione pu\u00f2 essere scritta come somma lineare di autofunzioni:\nTrattandosi di una equazione differenziale lineare, si pu\u00f2 considerare il contributo di ogni parte separatamente. Si \u00e8 gi\u00e0 detto che formula_18 \u00e8 stazionaria. Supponiamo di considerare formula_19: essendo formula_18 l'autofunzione a pi\u00f9 bassa energia, l'autovalore associato a formula_19 soddisfa la relazione formula_22. Cos\u00ec la derivata temporale di formula_23 \u00e8 negativa ed eventualmente tender\u00e0 a zero, fornendo solamente lo stato fondamentale. Da questa osservazione trae origine un modo di determinare formula_14: osservando l'ampiezza della funzione d'onda nella sua propagazione temporale, un suo incremento o decremento permette di stimare il valore dell'energia.\nImplementazione stocastica.\nPrecedentemente si \u00e8 arrivati a ottenere una equazione che, valutandone l'evoluzione temporale e utilizzando un valore appropriato di formula_14, permette di ottenere lo stato fondamentale di un qualsivoglia hamiltoniano. Questo rappresenta ancora un grosso problema nella meccanica classica, perch\u00e9 piuttosto che considerare la propagazione di una singola posizione delle particelle occorre invece considerare la propagazione di intere funzioni. Nella meccanica classica il moto delle particelle si potrebbe simulare sulla base dell'equazione formula_26, assumendo che la forza sia costante.\nPer l'equazione di Schr\u00f6dinger tempo immaginario, la propagazione temporale viene invece effettuata utilizzando un integrale di convoluzione con una funzione speciale definita \"funzione di Green\". In tal modo si ottiene\nSimilmente al caso della meccanica classica si possono effettuare propagazioni solamente per piccole porzioni di tempo, altrimenti la funzione di Green diviene non accurata. Aumentando il numero di particelle di cui \u00e8 composto il sistema quantistico, aumenta anche la dimensione dell'integrale, dovendo integrare in tutte le coordinate di tutte le particelle. L'integrazione pu\u00f2 essere effettuata sfruttando il metodo Monte Carlo.\nIntegrale Monte Carlo.\nL\"'integrale sui cammini Monte Carlo\" sfrutta la formulazione dell'integrale sui cammini della meccanica quantistica, sviluppata da Richard Feynman generalizzando il concetto dell'azione della meccanica classica. In pratica una particella quantistica pu\u00f2 passare da un punto A nel tempo formula_28 a un punto B nel tempo formula_29 seguendo differenti possibili percorsi.\nL'integrale sui cammini, generalizzato per i problemi quantomeccanici, \u00e8\nin cui l'azione viene definita a partire dal tempo t=0 a \"t\"=\"T\", \"x\" la posizione."}
{"id": "1115466", "revid": "287204", "url": "https://it.wikipedia.org/wiki?curid=1115466", "title": "605 (disambigua)", "text": ""}
{"id": "1115467", "revid": "767487", "url": "https://it.wikipedia.org/wiki?curid=1115467", "title": "Rashit", "text": "Rashit \u00e8 un gruppo punk turco fondato nel 1993 a Istanbul.\nStoria.\nIn origine il loro sound riprendeva gruppi del punk storico quali i Ramones, i Sex Pistols e i Clash\nOra lo stile del gruppo si \u00e8 evoluto avvicinandosi di pi\u00f9 a formazioni come The Cure, Korn, Offspring, Pet Shop Boys, Dead Kennedys, The Cardigans, Simple Minds, Suede, Echo and The Bunnymen, Massive Attack, Pulp, David Byrne, Hanin Elias."}
{"id": "1115472", "revid": "287204", "url": "https://it.wikipedia.org/wiki?curid=1115472", "title": "606 (disambigua)", "text": ""}
{"id": "1115475", "revid": "287204", "url": "https://it.wikipedia.org/wiki?curid=1115475", "title": "607 (disambigua)", "text": ""}
{"id": "1115477", "revid": "599013", "url": "https://it.wikipedia.org/wiki?curid=1115477", "title": "Vci", "text": ""}
{"id": "1115478", "revid": "287204", "url": "https://it.wikipedia.org/wiki?curid=1115478", "title": "608 (disambigua)", "text": ""}
{"id": "1115479", "revid": "287204", "url": "https://it.wikipedia.org/wiki?curid=1115479", "title": "609 (disambigua)", "text": ""}
{"id": "1115482", "revid": "287204", "url": "https://it.wikipedia.org/wiki?curid=1115482", "title": "Piccolomini", "text": "I Piccolomini sono una famiglia italiana di origine toscana, influente a Siena a partire dall'XI secolo. I suoi componenti, grazie alla loro affermazione nel commercio, nelle armi, nella cultura e nelle scienze, acquisirono notevole visibilit\u00e0, in Italia e in tutt'Europa. Furono grandi di Spagna, principi del Sacro Romano Impero e diedero alla Chiesa numerosi alti prelati e due pontefici.\nNel XV secolo, l'elevazione al soglio pontificio di Pio II, al secolo Enea Silvio, che era ultimo discendente del cosiddetto \"ramo papale\", il pi\u00f9 ricco e potente della famiglia, permise ai Piccolomini di acquisire nuovo prestigio e popolarit\u00e0. La statura religiosa, politica e diplomatica del nuovo papa, l'istituzione della consorteria Piccolomini, unita all'atteggiamento apertamente nepotistico di quest'ultimo, diedero nuovo impulso all'affermazione della famiglia, che si impose con rinnovato vigore, sia in campo nazionale che internazionale. In particolare emersero, per opulenza, peso politico ed eccellenza militare i due rami legati alle sorelle del pontefice: i Piccolomini Todeschini e i Piccolomini Pieri.\nI primi, si imposero oltre che per l'elezione di un nuovo papa, Pio III, anche per la loro affermazione nel resto della penisola, stabilendo numerosi nuovi feudi in Toscana, Emilia e Marche e soprattutto nel meridione d'Italia dove si inserirono ai massimi vertici politici, militari e aristocratici del Regno di Napoli. I secondi, con molti dei suoi esponenti raggiunsero il primato in campo militare, in Toscana, nel Mediterraneo, in Spagna e nel Sacro Romano Impero, dove, uno dei suoi componenti, il principe Ottavio divenne, nel XVII secolo, Feldmaresciallo dell'Impero. Gli altri rami della famiglia, sviluppatisi prevalentemente in territorio senese, ebbero radici in tempi antichi. I pi\u00f9 illustri furono i Piccolomini di Modanella, i Piccolomini Salamoneschi e i Carli Piccolomini. Questi ultimi due si suddivisero poi in diverse altre ramificazioni. Tutti ebbero, tra i propri membri, personaggi di alto lignaggio che si affermarono nelle pi\u00f9 svariate discipline.\nStoria della famiglia.\nQuesta famiglia ha origini molto antiche. Come afferma il Malavolti, \u00e8 plausibile che i Piccolomini siano di origine franca o germanica, alla stregua di molte altre antiche famiglie senesi del tempo, cos\u00ec, come sembrerebbe emergere da un atto di compravendita del 1098, ove un Martino di Piccolomo dichiarava di vivere insieme alla moglie Rozza sotto la legge longobarda.\nLe origini leggendarie.\nIntorno alla met\u00e0 del XV secolo cominciarono a fiorire scritti sulla origine mitica della famiglia. Il poeta fiorentino, Leonardo Dati, alla corte di Papa Pio II, tradusse, dal latino, un libretto di Caio Vibenna, in cui compariva un Bacco di Piccolomo, signore del castello di Montone, chiamato dal re Porsenna a soccorrere, Tarquinio il Superbo scacciato da Roma. \"... and\u00f2 in aiuto a quel re contra i romani con dugento homini a piedi e cinquanta a cavallo, [inalberando] la sua insegna di color bianco con croce azura adentro meze lune d'oro come \u00e8 oggi l'arme di questa famiglia...\". Il papa Piccolomini, lungi dal farsi tentare da queste suggestioni mitiche, era comunque convinto, che la sua famiglia affondasse le radici nell'antica Roma, per il frequente ricorrere dei nomi Silvio, Enea o Ascanio Altri scritti, conservati negli atti della consorteria Piccolomini e custoditi nell'Archivio di Stato di Siena, evocano un'ascendenza dai re di Alba Longa, con un improbabile salto indietro nel tempo di oltre duemila anni. \u00c8 comunque certo che tutta la memorialistica genealogica concorda nell'attribuire a questa famiglia un'origine sicuramente remota.\nNel XVII secolo due fratelli Piccolomini, del ramo di Modanella si accingevano a fare un grande albero genealogico della famiglia. Per suggellare, con una certificazione legale, la loro antica genealogia, diedero incarico ad un notaio, Alessandro Rocchigiani, di mettere ordine nelle varie fonti che dissertavano sull'origine della famiglia. Evidentemente il fascino del mito, misto alla riverenza dovuta agli illustri committenti, invece di eliminare le componenti leggendarie fin\u00ec per aumentarle. Orazio Coclite, fu indicato \"con certezza\", dallo zelante notaio, come nuovo capostipite della famiglia. Indubbiamente alcune coincidenze destano stupore. Infatti, nella colonna che ornava il Campidoglio, risaltava scolpita, nello scudo dell'antico romano, la sua impresa, identica a quella della famiglia senese. Una volta agganciata ad Orazio, la stirpe dei Piccolomini aveva, nell'antica Roma, il nome di Parenzi e da qui, poi un suo componente, scelse come nuova residenza la colonia Senese. Dove abbandon\u00f2 il suo nome, Chiaramontese, per mutarlo in Piccholuomo..\nPrime testimonianze.\nIn tempi pi\u00f9 recenti, il riferimento pi\u00f9 antico ai Piccolomini, emerge quando Siena non era ancora eretta a Repubblica. L'imperatore Arrigo II, nomin\u00f2 Salamone Piccolomini, suo procuratore e governatore del territorio senese, nel 1055 e secondo quanto asserisce il Bisdomini, lui e suo fratello Matteo costruirono due torri cittadine, di cui, una, sulla strada che conduceva a Roma.In quel tempo il loro stemma non era ancora ben definito, e spesso nella croce azzurra apparivano pi\u00f9 mezzelune delle cinque comunemente conosciute.\nSono ricordati come appartenenti ai \"Grandi di Siena\" e furono fra i primi ad essere ascritti al monte dei \"Gentiluomini\".\nRustichino di Orlando e Guglielmo di Piccholuomo parteciparono al governo della citt\u00e0 come \"Consoli\" della giovane Repubblica nel 1160 e nel 1170. Rainerio di Montonio e Rustichino di Piccolomo nel 1178 e 1228.\nGi\u00e0 da tempi molto remoti possedevano il castello di Val di Montone che sorgeva su uno dei tre colli a ridosso dei quali si sarebbe poi sviluppato il tessuto urbanistico della Siena medioevale. Nel 1220, Engelberto o Inghilberto d'Ugo Piccolomini ricevette il feudo di Montertari in Val d'Orcia dall'imperatore Federico II come premio per i servizi resi.\nLa famiglia acquis\u00ec palazzi e torri a Siena e vari castelli nel territorio della Repubblica. Alcuni fra le pi\u00f9 antiche di queste propriet\u00e0, come Montone e Castiglione, furono venduti a Siena, nel 1321.\nI Piccolomini ottennero grandi ricchezze tramite il commercio e stabilirono uffici contabili a Genova, Venezia, Aquileia, Trieste e in varie citt\u00e0 di Francia, Inghilterra, Germania e Austria.\nSostenitori della causa guelfa, allorch\u00e9 la parte ghibellina, nel 1260 con la Battaglia di Montaperti trionf\u00f2 in Toscana, furono costretti, come tanti altri, a prendere la via dell'esilio e le loro case e possedimenti vennero devastati e distrutti. Rientrarono in patria con l'aiuto francese, ma furono nuovamente scacciati durante il breve regno di Corradino di Svevia. Dopo le battaglie di Tagliacozzo (1268) e Colle di Val d'Elsa (1269), nelle quali gli Svevi e la parte ghibellina furono definitivamente sconfitti da Carlo I d'Angi\u00f2, i Piccolomini tornarono trionfalmente a Siena e perseguirono con determinazione gli appartenenti alla fazione ghibellina.\nQueste continue lotte tra diverse fazioni, indebolirono sensibilmente, l'influenza commerciale della Repubblica, a tutto vantaggio dei rivali fiorentini, che forti della vittoria guelfa andarono ad occupare i pi\u00f9 importanti nodi commerciali, prima detenuti dai senesi. In questo contesto, i Piccolomini, pi\u00f9 lungimiranti di altri si ritirarono dal commercio, evitando la lunga catena di fallimenti che coinvolse altre potenti famiglie senesi.Mentre continuavano a dedicarsi al consolidamento delle loro ricchezze e del loro dominio terriero, seppure con discrezione e riservatezza, rimasero ai vertici dello stato e parteciparono attivamente al governo della repubblica, essendo il loro prestigio rimasto inalterato.\nAttraverso i vari rami della famiglia estesero, nel corso degli anni successivi, le loro signorie ad Alma, Castiglioncello, Amorosa, Roccalbegna, Torre a Castello, Porrona, Triana, Castiglione d'Orcia, Ripa d'Orcia, Batignano, Celle, Castiglione della Pescaia, Radicofani, la citata Montertari, Sticciano, Modanella, Montemarciano, Camporsevoli, l'Isola del Giglio, Castiglion del Bosco, Capestrano, Celano, Amalfi, N\u00e1chod in Boemia, Valle nel Regno di Napoli.\nInoltre possedevano Corsignano, chiamato poi Pienza, la fortezza di Castiglion Baroti, Bibbiano Cacciaconti e Bibbiano Guilleschi, Castelnuovo Berzi e vasti territori a Montalcino, Rosia, Radi, Arbiola, Asciano, Abbadia Ardenga, Montefollonico, Rapolano, Poggio S. Cecilia, Montichiello, Bettolle, Vergelle e altri luoghi minori.\nDiscendenza di Piccolomo.\nLa discendenza di Piccolomo, tramite i numerosi figli, fin dalle origini si divise in due grandi ramificazioni. Quelle di Bartolomeo e Rustichino, all'interno delle quali si svilupparono diverse linee genealogiche. Anche un altro figlio, Ugo, ebbe numerosa discendenza. Tale linea, per\u00f2 non \u00e8 stata illustrata da nessun genealogista, probabilmente perch\u00e9 estinta in tempi remoti, durante il XIV secolo.\nNel basso Medioevo esistevano diversi istituti giuridici a protezione dell'integrit\u00e0 dei beni familiari, come i fedecommessi, la primogenitura e le commende. La costituzione della consorteria Piccolomini, rimasta in vigore fino al 1821 e voluta da uno dei discendenti di Rustichino, il papa Pio II, rafforz\u00f2 ulteriormente l'unione politica e patrimoniale della famiglia.\nLa consorteria, prevedeva infatti, che, ove un ramo dovesse terminare con un componente femminile, l'eventuale consorte fosse aggregato o adottato nella famiglia Piccolomini, con l'obbligo di sostituire o aggiungere il cognome e sostituire o inquartare lo stemma. Oppure era prevista l'unione matrimoniale con un componente di altra linea genealogica della famiglia. In entrambi i casi dovevano essere assunti tutti gli obblighi e i benefici conseguenti all'ingresso nella consorteria, con trasferimento del patrimonio, dei titoli nobiliari e dei predicati. Nell'albero genealogico del 1688, era posta una puntuale distinzione, tra \"Piccolomini estranei\", ovvero adottati, e \"Piccolomini aggregati\". La distinzione non era solo formale. Gli aggregati, infatti, potevano partecipare alle assemblee consortili, con gli stessi privilegi e attribuzioni dei \"Piccolomini originari\". Inoltre all'epoca le linee genealogiche erano numerosissime, per cui venne fatta una distinzione che, in pratica, divideva la famiglia in tre categorie.\nI \"Piccolomini originari\", che erano: Piccolomini Alamanni, Guglielmini, Turchi, Montoni, Chiaramontesi, Ugoni, Rustichini, Modanelli o di Modanella, Spinellesi o della Triana, Salmoneschi, Mandoli, i Carli.\nI \"Piccolomini aggregati\", che erano: Piccolomini Todeschini, i Piccolomini d'Aragona e i Piccolomini d'Aragona e di Castiglia.\nI \"Piccolomini estranei\", che erano: Pieri o di Sticciano, Del Testa, Ammannati, Loli, Patrizi, Miraballi, Spannocchi, Cesarei, Bandini, Lucentini, Siverii.\nTale sofisticata struttura, rende, talvolta, disagevole la lettura della genealogia di questa famiglia. Per questo motivo vengono esposte le linee genealogiche storicamente pi\u00f9 significative e quelle superstiti.\nRamo di Ugo.\nCome accennato, non si hanno molte notizie di questa linea genealogica. La discendenza di Ugo va comunque ricordata per alcuni importanti personaggi, ad essa riconducibili.\nQuesta linea si estinse nella seconda met\u00e0 del XIV secolo.\nRamo di Bartolomeo.\nGuglielmo di Bartolomeo detto Cencio attraverso due dei suoi figli, Conte e Salomone, diede origine ad altrettante importanti linee, denominate rispettivamente dei Salamoneschi e di Modanella. Guglielmo ebbe anche un altro figlio, detto Guglielmino, che ebbe una breve discendenza, dotata, per\u00f2, di grandi mezzi. Finanzi\u00f2 la Repubblica in diverse occasioni, divenendone largamente creditrice. In particolare durante i conflitti sostenuti nei confronti dei conti Aldobrandeschi di Santa Fiora, Siena dovette dare in pegno alcune localit\u00e0 strategiche come Castiglione d'Orcia nel 1315 e successivamente per saldare un debito di fiorini d'oro dovette vendere il borgo e la rocca e Pietra d'Albegna (successivamente chiamata Roccalbegna) nel 1318. Attore di queste transazione fu Meuccio di Guglielmino, che non avendo mire di dominio su questi territori, di buon grado ne consent\u00ec il riacquisto da parte del Comune, rispettivamente, nel 1321 e nel 1324.Guglielmino con i suoi figli, a cavallo del XIII e XIV secolo, si impegnarono a consolidare il loro patrimonio fondiario e immobiliare, nella zona di Corsignano.\nPiccolomini Salamoneschi.\n\u00c8 questa una delle ramificazioni, che ha dato alla famiglia diversi personaggi illustri, tra capitani di ventura, notabili e uomini di chiesa.\nGli uomini d'arme di questa linea si sono espressi specialmente nel XIV secolo, quando il potere e la stabilit\u00e0 della Repubblica, non si erano ancora consolidati. Tre figli di Salomone Spinello, Pietro e Tommaso furono condottieri dotati di grande carisma tra la popolazione. Dotati di cospicui mezzi, ebbero con le loro milizie, un ruolo di primaria importanza nei territori della Toscana meridionale, tanto da essere temuti, per le loro iniziative personali, non sempre in linea con le direttive delle autorit\u00e0 centrali.\nI figli di Spinello continuarono la tradizione militare della famiglia. Uno dei due, Niccol\u00f2, segu\u00ec le vicende belliche nel territorio senese, inizialmente affiancato dal fratello Nanni.\nNel 1421, insieme ad altri condottieri italiani, pass\u00f2 al servizio degli Angi\u00f2. A Cosenza, al comando di Francesco Sforza, combatt\u00e9 una lunga campagna contro le truppe di Alfonso d'Aragona.Nei brevi periodi di pace, decise di mettere a frutto i larghi guadagni ottenuti nelle numerose campagne militari, acquistando insieme al fratello Niccol\u00f2 il Castello di Triana, che con i territori di pertinenza rappresentava un'importante marca di confine rispetto ai domini del papato.\nPiccolomini della Triana.\nQuesto ramo, scaturito dalla linea dei Piccolomini Salamoneschi, cont\u00f2 nelle sue line diversi, cavalieri di Malta, religiosi e padri gesuiti. A differenza degli altri Piccolomini, fu utilizzato nello stemma, il capo dell'impero con l'aquila bicipite, anzich\u00e9 quella tradizionale ad una testa. Dopo il distacco dalla linea primogenita, si perpetuarono per altre sei generazioni, fino alla met\u00e0 del XVII secolo. Periodo, durante il quale, diversi personaggi diedero notoriet\u00e0 alla famiglia, tra i quali, di rilievo \u00e8 stato un padre gesuita, Francesco: teologo, filosofo e insigne prelato.\nLa linea dei Signori della Triana, si sarebbe estinta, se l'ultima nata, Agnese, in linea con le regole consortili, non si fosse sposata, (nel 1640 ca.) con il cugino Spinello, \"ultragenito\" dell'originario ramo dei Piccolomini Salamoneschi. Nel 1895, per\u00f2, anche questa linea si estinse con Nicol\u00f2, che lasci\u00f2 erede dei suoi beni, che comprendevano anche il Palazzo di Pienza, il lontano cugino Silvio dei Carli Piccolomini, che port\u00f2 cos\u00ec la signoria e il predicato della Triana nell'altro grande ramo della famiglia, generato da Rustichino.\nPiccolomini Naldi Bandini.\nQuesti Piccolomini uscirono dall'asse dei Salamoneschi, con Niccol\u00f2 (1675 ca. - \u2020 ?) , figlio di Orazio. Questi essendo uno dei figli minori di quella generazione ed escluso da grandi lasciti ereditari, rischiava di dover abbracciare la carriera religiosa, per la quale non era portato, o rimanere celibe non potendo formare una famiglia degna dei livelli del suo censo. Nonostante queste reticenze, decise di sposare Barbara Naldi, il cui cognome apparteneva a una famiglia patrizia senese in via di estinzione. Lo zio di Barbara, Mattia Naldi, medico ed erudito di altissimo livello, ultimo componente maschile della famiglia, non aveva discendenza. Viveva presso il Palazzo Apostolico a Roma, ricoprendo la carica di Archiatra pontificio, al servizio del suo conterraneo e amico, papa Alessandro VII. Depositario del patrimonio di famiglia, decise di investire della primogenitura, Niccol\u00f2 Piccolomini Salamoneschi, marito della nipote Barbara, con l'obbligo, per\u00f2 di rinunciare al suo stemma e cognome, per assumere quelli dei Naldi. Condizione che, accolta, riport\u00f2 la sua situazione patrimoniale, se non ai livelli magnatizi dei familiari, a un ambito consono al suo rango.\nDa questi inizi\u00f2 la linea Naldi. Tocc\u00f2 al nipote Flavio, (1749 - \u2020 ?), acquisire nuovamente il cognome e lo stemma Piccolomini, rientrando nella consorteria, tramite il matrimonio con Caterina, ultima nata dei Piccolomini di Modanella. Infine lo stesso Flavio, per decisione della consorteria, fu destinatario della grande eredit\u00e0 Bandini.\nAssunse definitivamente il cognome Piccolomini Naldi Bandini, costituendo uno dei due rami dei \"Piccolomini originari\". ancora viventi nel XXI secolo.\nPiccolomini d'Aragona (gi\u00e0 Piccolomini Salamoneschi).\nDopo il distacco dei Piccolomini della Triana e dei Piccolomini Naldi Bandini, il ramo dei Piccolomini Salamoneschi continu\u00f2, ma mut\u00f2 il cognome per effetto dell'eredit\u00e0 dei Piccolomini d'Aragona.\nQuesta linea dei Piccolomini si \u00e8 estinta nel 1985, con il conte Alberto che dal matrimonio con Elda Ciacci non ebbe discendenza maschile.\nPiccolomini di Modanella.\nQuesto ramo fu originato da Conte di Guglielmo. Dopo le sanguinose guerre intercorse tra le fazioni della Repubblica durante il XII secolo, Conte insieme al padre fu tra quelli, che giurarono la pace definitiva tra guelfi e ghibellini. Conte ricevette in eredit\u00e0 il castello di Modanella. Localit\u00e0 dalla quale prese il nome questa linea.\nI personaggi notabili furono diversi. Se ne ricordano brevemente solo alcuni.\nI Piccolomini di Modanella si estinsero con due femmine entrambe con il nome di Caterina.\nRamo di Rustichino.\nIl ramo di Rustichino, a differenza di quello di Bartolomeo, si distingue per aver prodotto diverse ramificazioni, ricche di grandi personaggi che hanno reso illustre il nome dei Piccolomini, al di fuori della patria senese, Oltre i noti pontefici, si annoverano prelati di alto rango, uomini d'arme al servizio dell'Impero e del Papato, oltre uomini di scienze, di lettere e d'arte.\nTra i figli di Rustichino, che fu Console nella nascente Repubblica nel 1228, troviamo Ranieri.\nPiccolomini della Torre a Castello.\nQuesta linea discendeva direttamente da Ranieri di Rustichino e si estinse nel XIX secolo. Non manc\u00f2 di produrre insigni personaggi.\nQuesto personaggio, anche se non ci sono, attualmente, riscontri genealogici certi, dovrebbe trovare collocazione in questa linea genealogica, dove, a differenza delle altre, il nome Arcangelo ricorre pi\u00f9 volte.\nRamo di Pio II e delle Papesse.\nQuesta linea discende direttamente da Rustichino, tramite altro Rustichino di Ranieri. Dotata di grandi mezzi, finanzi\u00f2 il comune di Siena in diverse occasione, divenendone largamente creditrice. Tolomeo insieme ai cugini Ranieri di Rinaldo e Bartolomeo di Guglielmo Salamoneschi, viene ricordato nel 1258, come creditore di Corrado d'Hochstadt, Arcivescovo di Colonia, per l'importante cifra di 4600 marche sterlinghe, destinate, probabilmente, ai lavori della Cattedrale di Colonia dei Santi Pietro e Maria. I suoi figli Gabriello e Corrado, a cavallo del XIII e XIV secolo, si impegnarono a consolidare il loro patrimonio fondiario e immobiliare, nella zona di Corsignano. Da Corrado, dopo tre generazioni, troviamo Silvio che nel 1405 sposa Vittoria Forteguerri. Da questo matrimonio nacque Enea Silvio, divenuto poi papa Pio II.\n Pio II 210\u00ba papa della Chiesa cattolica (1458 - 1464) \nDalle due sorelle di Pio II, che, per effetto dei vincoli consortili, portarono, ai rispettivi mariti, il cognome Piccolomini, nacquero due ramificazioni importanti, volgarmente dette delle Papesse. Qualificazione onorifica, assegnata alle sorelle, dallo stesso pontefice. Il predicato \"delle Papesse\", in effetti non fu mai ufficialmente usato, anche se i senesi, solevano attribuirlo ai Piccolomini Pieri, signori di Sticciano, discendenti di Caterina, che avevano assunto come dimora, il palazzo dedicato alle due sorelle del papa.\nI rami delle Papesse sono ricordati rispettivamente come:Piccolomini Todeschini, dai quali scaturirono i Piccolomini Todeschini, signori del Giglio e di Castiglione della Pescaia, papa Pio III, i Piccolomini d'Aragona e i Piccolomini di Castiglia e d'Aragona.Piccolomini Pieri, Signori di Sticciano.\nEntrambi questi due rami, con i loro prelati, uomini d'arme e di governo, costituirono la parte pi\u00f9 nobilitante della famiglia.\nCarli Piccolomini.\nQuesta linea nasce da Carlo, di Gabriello di Rustichino e si divise subito agli inizi del XIII secolo in tre ramificazioni.\nRamo di Biagio - Piccolomini del Mandolo.\nCome accennato, Biagio, figlio di Carlo diede inizio a questo ramo, i cui componenti, pur non essendo noti per rilevanza storica, sono stati molto presenti nelle cronache senesi, per il loro alto livello sociale e culturale. Inoltre questa genealogia conta un numero considerevole di vescovi e arcivescovi.Furono da sempre dotati di grandi mezzi e nei primi anni del XVI secolo acquistarono l'importante Palazzo Marescotti, uno dei pi\u00f9 prestigiosi di Siena, situato nei pressi di Piazza del Campo. A loro si deve la committenza delle decorazioni pittoriche in stile raffaelliano, presenti nel loggiato esterno ed anche il fregio istoriato rappresentante storie di Pio II, nonch\u00e9 altri diversi affreschi che si trovano distribuiti in numerose stanze. Diedero all'austero palazzo medievale, l'assetto rinascimentale che ancora si conserva.\nQuesto ramo della famiglia si estinse alla fine del XVII secolo, quando un altro Girolamo prese in moglie Giuditta Amerighi, che gli diede una numerosa progenie, della quale, per\u00f2, solo due figlie si sposarono, Agnese Rosa che and\u00f2 in sposa a Vicenzo Frosini e Caterina che and\u00f2 in sposa a Giuseppe di Pandolfo Pannellini (Pannilini), mentre i sei figli maschi morirono, senza discendenza. Nel 1770 il prestigioso palazzo di famiglia, pass\u00f2 ai Saracini e nel 1877 Alessandro Saracini lo destin\u00f2, per testamento, al nipote Fabio Chigi Saracini che lo destin\u00f2 a sua volta al nipote Guido Chigi Saracini che lo confer\u00ec, nel 1932, alla Fondazione dell'Accademia Chigiana per la Musica.\nRamo di Bandino - Prima linea dei Carli Piccolomini.\nQuesta linea \u00e8 stata quella primogenita di Rustichino. Assunse il cognome patronimico di Carli Piccolomini dal padre di Bandino, Carlo.\nDa Carlo di Bandino discesero:\nDa Angelo di Bandino discesero:\nRamo di Francesco - Seconda linea dei Carli Piccolomini.\nQuesta linea, secondogenita e poi unica sopravvissuta del ramo di Rustichino, visse, prevalentemente, a Siena ed i suoi componenti, generati da Francesco (1300 ca. - \u2020 ?) si dedicarono alla vita politica della Repubblica, dove furono presenti, con diversi Capitani del Popolo, consiglieri e provveditori. Sono presenti, anche, due cavalieri di Santo Stefano e un cavaliere di Malta, nonch\u00e9 artisti ed eruditi.\nPiccolomini Clementini.\nQuesta linea genealogica \u00e8 una derivazione di quella dei Carli Piccolomini, nata per effetto di alcuni importanti istituti patrimoniali che, attraverso vari matrimoni, l'hanno interessata. Istituti giuridici che hanno imposto ai suoi componenti di aggiungere, in occasioni degli intrecci delle diverse eredit\u00e0, i cognomi Clementini, Febei ed Adami. Il cognome che ne \u00e8 scaturito alla fine \u00e8 stato quello dei Piccolomini Clementini Adami.\nNella discendenza di Innocenzo Piccolomini Clementini, sono da ricordare:\nPiccolomini della Triana (gi\u00e0 Carli Piccolomini).\nQuesta linea interessa i componenti superstiti dei Carli Piccolomini. Ultimi della loro linea, assunsero il cognome di Piccolomini della Triana, per effetto dell'eredit\u00e0, lasciata loro, da Nicol\u00f2 dei Piccolomini della Triana originari.\nL'alienazione, degli ultimi antichi presid\u00ee familiari, sancisce, in definitiva, la fine di un'epoca, nella storia dei Piccolomini. Nel XXI secolo, sopravvivono entrambi i rami di Bartolomeo e Rustichino. Rimangono depositari della straordinaria memoria storica e culturale di questa grande famiglia italiana. Sono rispettivamente la linea dei Piccolomini Naldi Bandini e quella dei Piccolomini Clementini Adami, accanto alle quali si ricorda anche quella dei Piccolomini d'Aragona, tuttora presenti in Campania."}
{"id": "1115483", "revid": "1305772", "url": "https://it.wikipedia.org/wiki?curid=1115483", "title": "610 (disambigua)", "text": ""}
{"id": "1115491", "revid": "287204", "url": "https://it.wikipedia.org/wiki?curid=1115491", "title": "611 (disambigua)", "text": ""}
{"id": "1115500", "revid": "287204", "url": "https://it.wikipedia.org/wiki?curid=1115500", "title": "612 (disambigua)", "text": ""}
{"id": "1115501", "revid": "281901", "url": "https://it.wikipedia.org/wiki?curid=1115501", "title": "Rhizostoma pulmo", "text": "Rhizostoma pulmo (, 1778), conosciuta anche come polmone di mare o medusa barile, \u00e8 una scifomedusa della famiglia delle Rhizostomatidae.\nDistribuzione e habitat.\n\u00c8 una specie pelagica diffusa nell'oceano Atlantico orientale, nel Mar Mediterraneo e nel Mar Nero.\nDescrizione.\nQuesta medusa presenta un cappello di forma semisferica opalescente ma tendente al trasparente, con i bordi sfrangiati blu-viola. Sotto al cappello il corpo \u00e8 chiamato manubrio ed \u00e8 composto da 8 prolungamenti di tessuto bianco-trasparente arricciato e grumoso, dai quali partono 8 tentacoli allungati, sfrangiati e semitrasparenti. Gli esemplari giovani tendono ad avere una colorazione pi\u00f9 trasparente, gli adulti molto pi\u00f9 opalescente. Il nome comune di polmone di mare \u00e8 dovuto al tipico movimento palpitante compiuto dalla medusa per muoversi. Le dimensioni sono degne di nota: potendo raggiungere i 50\u201360\u00a0cm di diametro e i 10\u00a0kg di peso, rappresenta la pi\u00f9 grande medusa del Mediterraneo.\nNel 2019 \u00e8 stato documentato un esemplare grande quanto una persona nei mari della Cornovaglia.\nPericolosit\u00e0 per l'uomo.\nLa specie non provoca gravi conseguenze: i suoi tentacoli di norma non risultano urticanti tanto da creare pericoli seri per l'uomo. Solo su soggetti particolarmente sensibili, il contatto pu\u00f2 provocare irritazioni che scompaiono comunque spontaneamente in breve tempo ma lasciando un prurito o dolore fastidioso. In acqua rilascia qualche sostanza o tossina urticante che causa piccole abrasioni di forte prurito e lieve bruciore. "}
{"id": "1115502", "revid": "29244", "url": "https://it.wikipedia.org/wiki?curid=1115502", "title": "Polmone di mare", "text": ""}
{"id": "1115503", "revid": "287204", "url": "https://it.wikipedia.org/wiki?curid=1115503", "title": "613 (disambigua)", "text": ""}
{"id": "1115506", "revid": "767487", "url": "https://it.wikipedia.org/wiki?curid=1115506", "title": "Adjusted present value", "text": "L'Adjusted Present Value (APV) corrisponde al valore attuale netto calcolato solo in base al capitale proprio. Esso fu proposto inizialmente da Myers nel 1973, in seguito fu teorizzato da Lorenzo Peccati, docente di Matematica Finanziaria presso l'Universit\u00e0 Bocconi.\nCapita sovente che un investimento non sia finanziato interamente con capitale proprio, ma anche attraverso una quota di fondi messo a disposizione da terzi (sia esso di natura onerosa - come una banca o meno - finanziamento fornitori). Il problema \u00e8 che quest'ultimo capitale \u00e8 gravato di un costo (il costo del capitale di debito) che influenza il valore attuale netto (VAN). Sono state proposte varie soluzioni al problema, fra cui una che considera come il costo del capitale di debito anche per il capitale proprio e un'altra che considera il WACC, ovvero facendo entrare in gioco una media ponderata nel calcolo del VAN. L'APV rappresenta una soluzione che risolve alcuni dei problemi che le precedenti non risolvono. Un esempio pu\u00f2 chiarire la questione.\nProblema.\nSi investono 1000 euro per due anni: dopo il primo anno vengono rimborsati 700 euro, al termine dell'investimento altri 800. Si supponga che, dei 1000 euro iniziali, 400 vengano prestati per un anno con interessi al 15% (costo del capitale di debito). Il costo del capitale proprio non impiegato \u00e8 del 10%.\nSoluzione 1: Attualizzazione dei flussi al costo del capitale di debito.\nIn questo caso si ha il seguente VAN:\nformula_1\nche d\u00e0 come risultato circa 213,61. Si tratta, evidentemente, di un'approssimazione per difetto, in quanto il costo opportunit\u00e0 del capitale proprio \u00e8 inferiore al costo del capitale di debito.\nSoluzione 2: Media ponderata.\nIn questo caso si calcola la media ponderata fra il costo opportunit\u00e0 del capitale proprio e il costo del capitale di debito; si ha, quindi:\nformula_2\ne passando al calcolo del VAN:\nformula_3\nche d\u00e0 come risultato 262,755 (circa). Contro questo metodo si possono sollevare tre obiezioni:\nSoluzione 3: APV.\nSi consideri la seguente schematizzazione del problema:\nSi calcola quindi il VAN sul capitale proprio, ovvero l'APV:\nformula_4\nche d\u00e0 come risultato 279,34 (circa).\nPratica Finanziaria.\nQuesto metodo \u00e8 generalmente usato nella pratica finanziaria. In quanto mentre risulta estremamente complesso e articolato il calcolo diretto del valore per gli azionisti di un certo flusso finanziario (il calcolo delle componenti legate all'Equity nel CAPM \u00e8 molto laborioso e articolato), risulta pi\u00f9 agevole valutare e stimare i flussi operativi di un investimento o azienda (che rimangono sempre aleatori), separando dal calcolo i flussi di indebitamento finanziario ad essi collegati sono facilmente prevedibili. Questo permette quindi di pervenire ad una definizione del valore dell'equity indiretto, con una sensibilit\u00e0 ai parametri molto contenuta, e di conseguenza molto pi\u00f9 apprezzabile di qualit\u00e0 e con un migliore intervallo di confidenza."}
{"id": "1115508", "revid": "287204", "url": "https://it.wikipedia.org/wiki?curid=1115508", "title": "614 (disambigua)", "text": ""}
{"id": "1115509", "revid": "767487", "url": "https://it.wikipedia.org/wiki?curid=1115509", "title": "Tritylodontidae", "text": "I tritilodontidi (Tritylodontidae) sono una famiglia di terapsidi vissuti tra il Triassico superiore (circa 215 milioni di anni fa) e il Giurassico medio (circa 160 milioni di anni fa).\nQuesti animali, della taglia di un gatto, sono gli ultimi terapsidi noti, e anche i pi\u00f9 specializzati: il loro cranio denota uno spiccato adattamento per una dieta erbivora, con la presenza di incisivi forti, di un diastema notevole e di molari piatti adatti a triturare vegetali.\nTra i generi pi\u00f9 noti, da ricordare \"Tritylodon\" del Sudafrica, \"Kayentatherium\" del Nordamerica, \"Oligokyphus\" dell'Inghilterra e \"Bienotherium\" della Cina.\nI tritilodontidi non possono essere considerati i veri antenati dei mammiferi, dal momento che sono troppo specializzati. I pi\u00f9 probabili antenati dei mammiferi vanno ricercati negli affini Tritheledontidae."}
{"id": "1115511", "revid": "287204", "url": "https://it.wikipedia.org/wiki?curid=1115511", "title": "615 (disambigua)", "text": ""}
{"id": "1115512", "revid": "8633715", "url": "https://it.wikipedia.org/wiki?curid=1115512", "title": "Ommayyadi", "text": ""}
{"id": "1115514", "revid": "287204", "url": "https://it.wikipedia.org/wiki?curid=1115514", "title": "616 (disambigua)", "text": ""}
{"id": "1115515", "revid": "113425946", "url": "https://it.wikipedia.org/wiki?curid=1115515", "title": "Suzuki GSX", "text": "I modelli GSX della casa motociclistica giapponese Suzuki sono motociclette stradali, vicine ai modelli della serie GSX-R (pi\u00f9 improntati ad un uso sportivo). Si distinguono per le linee molto morbide, sia nelle versioni carenate (denominate GSX-F) sia in quelle naked. Nel corso degli anni sono state prodotte varie cilindrate della GSX, anche se attualmente sono disponibili solo le versioni 650 e 1250 cm\u00b3.\nGSX 250.\nQuesto \u00e8 stato uno dei primi modelli della serie GSX ed \u00e8 quello con il motore di pi\u00f9 piccola cubatura. \u00c8 stata prodotta dal 1980 al 1992, inizialmente munita di motore bicilindrico, poi sostituito da un quadricilindrico. \u00c8 stato prodotto pure una piccola serie nel 2005, sempre con motore quadricilindrico.\nGSX 400.\nQuesta versione, prodotta dal 1980 al 1999 come la 550 e 600, \u00e8 stata prodotta in molti modelli e con due motore bicilindrico e quadricilidrico. A seconda del modello venne presentata nella variante naked (\"\"S\" \"Impulse\" \"F Katana\"\"), nella versione con cupolino (versione \"E\") e in stile chopper (versione \"\"L\").\nGSX 550.\nQuesta versione come la sorella 1100 \u00e8 stata prodotta in molte varianti, passando dalla naked (versione \"EU\") alla semicarenata (versione \"ES\"), per finire alla carenata (versione \"EF\"\"). Questa moto venne prodotta per pochi anni, dal 1983 al 1987, per poi venire sostituita dal modello di cilindrata superiore.\nGSX 600.\nCompletamente diversa dalla 550, la GSX 600 F viene lanciata (insieme alla 750) nel 1988, e introduce ciclistica e motore tutti nuovi. Viene introdotto il raffreddamento SACS ad aria/olio, il telaio diventa a doppia trave laterale in acciaio con culla inferiore in tubi quadri, viene adottata una carena integrale molto avvolgente, come in uso all'epoca. La ciclistica \u00e8 la stessa della 750 ma con forcellone e telaietto posteriore pi\u00f9 corti e ruote da 16 pollici (in seguito da 17). La potenza \u00e8 di 85 cv. Nel 1998 tale modello viene rinnovato in chiave turistica insieme alla GSX 750 F e di questa diventa un \"clone\" totale, senza alcuna differenza ciclistica, estetica e meccanica, a parte la cilindrata minore. La potenza cala a 75 cv ma con una maggiore elasticit\u00e0. La produzione della GSX 600 F termina nel 2006, sostituita dalla 650.\nGSX 650.\nProdotta dal 2007, si tratta della GSX 600 con cubatura maggiorata e carenature riviste, prodotta nella versione carenata (F) e carenata con portacasco (FT).\nGSX 750.\nLa GSX 750 ES venne presentata nel 1982 e prodotta fino al 1989 una classica 4 cilindri con telaio doppia culla, raffreddamento ad aria e camere di combustione TSCC. Nel 1989 viene rimpiazzata dalla GSX 750 F (Katana per il mercato USA, da non confondersi con la Katana 1100 prodotta anni prima), completamente differente: telaio doppia trave in acciaio, carena integrale, ruote da 17 pollici a 3 razze, motore corsa corta con raffreddamento ad aria e olio SACS da 106 cv. Nel 1998 la GSX 750 F viene rinnovata con carena pi\u00f9 turistica e motore corsa lunga depotenziato a 98 cv, telaio immutato; venne prodotta fino al 2006. Questo \u00e8 uno degli ultimi modelli di grossa cilindrata a carburatore con raffreddamento ad aria/olio.\nGSX 1100.\nQuesta versione \u00e8 stata la pi\u00f9 commercializzata dalla casa e presentata nelle maggiori varianti, dalla naked (versione \"\"G\" e \"E\") alla semicarenata (versione \"ES\") alla sportiva spigolosa (versione \"S Katana\" e \"R\"), per finire alla stradale carenata (versione \"F\" e \"EF\"\"), con linee sinuose e morbide, questa moto venne prodotta dal 1980 fino al 1996, cambiando nel corso degli anni livree e soluzioni tecniche.\nGSX 1200.\nQuesta moto \u00e8 stata prodotta dal 1998 al 2002, \u00e8 una moto naked, dal propulsore non assetato, il che permette di compiere grandi viaggi senza preoccupazioni.\nGSX 1250.\nIntrodotta nel 2010 con carenanure e ABS.\nGSX 1400.\nQuesta moto \u00e8 presente dal 2002 al 2006, questo modello \u00e8 una naked e rappresenta la cilindrata pi\u00f9 grande per il modello GSX, ma non \u00e8 il pi\u00f9 potente, infatti in questa cubatura la moto \u00e8 pi\u00f9 improntata per un uso tranquillo, i bassi consumi ed un'erogazione vigorosa."}
{"id": "1115524", "revid": "287204", "url": "https://it.wikipedia.org/wiki?curid=1115524", "title": "617 (disambigua)", "text": ""}
{"id": "1115526", "revid": "8633741", "url": "https://it.wikipedia.org/wiki?curid=1115526", "title": "Fatimiti", "text": ""}
{"id": "1115527", "revid": "287204", "url": "https://it.wikipedia.org/wiki?curid=1115527", "title": "618 (disambigua)", "text": ""}
{"id": "1115528", "revid": "1862310", "url": "https://it.wikipedia.org/wiki?curid=1115528", "title": "P\u00f5lva", "text": "P\u00f5lva \u00e8 una citt\u00e0 dell'Estonia sudorientale, capoluogo della contea di P\u00f5lvamaa. Situata a una cinquantina di chilometri da Tartu, ha una popolazione di circa 6000 abitanti. Il comune cittadino (in estone \"linn\") amministra il centro urbano di P\u00f5lva e dal 2013 anche il rispettivo comune rurale (in estone \"vald\").\nStoria.\nLe origini di P\u00f5lva si basano su una leggenda popolare. \nIntorno al 1240, un vescovato dell'ordine religioso dei Bernardini fondava la chiesa di Santa Maria. I monaci adorano le valli e rispettando maniere riservate iniziarono la costruzione della chiesa nella valle. Tuttavia leggenda vuole che il diavolo arrivasse tutte le notti per distruggere le fondamenta della costruzione. Dunque un vecchio saggio venne chiamato a dare consiglio e sugger\u00ec che qualcuno dovesse essere murato. Una ragazza chiamata Maria disse che lei avrebbe voluto, tenendo una posizione inginocchiata. Da quel momento il diavolo non avrebbe pi\u00f9 distrutto la chiesa, permettendo il suo completamento. In onore alla giovane ragazza, la chiesa avrebbe portato il nome di Santa Maria.\nP\u00f5lva cresce nel XV secolo attorno alla chiesa, la quale \u00e8 stata costruita nel crocevia delle vie commerciali. Nel 1961, la regione di P\u00f5lva era istituita, producendo la crescita di P\u00f5lva, nuove imprese e palazzi residenziali vennero costruiti ed il numero degli abitanti crebbe velocemente. Nel 1993, P\u00f5lva era promossa a citt\u00e0."}
{"id": "1115530", "revid": "1305772", "url": "https://it.wikipedia.org/wiki?curid=1115530", "title": "619 (disambigua)", "text": ""}
{"id": "1115531", "revid": "174925", "url": "https://it.wikipedia.org/wiki?curid=1115531", "title": "Crimini internazionali", "text": ""}
{"id": "1115532", "revid": "486946", "url": "https://it.wikipedia.org/wiki?curid=1115532", "title": "Otman", "text": ""}
{"id": "1115534", "revid": "287204", "url": "https://it.wikipedia.org/wiki?curid=1115534", "title": "620 (disambigua)", "text": ""}
{"id": "1115535", "revid": "1305772", "url": "https://it.wikipedia.org/wiki?curid=1115535", "title": "Hassan", "text": ""}
{"id": "1115536", "revid": "773636", "url": "https://it.wikipedia.org/wiki?curid=1115536", "title": "Chiesa di Sant'Ignazio (Arezzo)", "text": "La chiesa di Sant'Ignazio \u00e8 una chiesa di Arezzo che si trova fra via Giosu\u00e8 Carducci e via della Fioraia.\nLa chiesa, una delle imprese religiose pi\u00f9 importanti dell'Arezzo seicentesca, fu costruita tra il 1667 e il 1686 dai padri gesuiti su disegno di padre Ciriaco Pichi. Oggi \u00e8 sconsacrata e trasformata in sala comunale. Ispirata a modelli d'architettura servita della fine del Cinquecento, la facciata in mattoni rispetta uno schema introdotto in Arezzo da Bartolomeo Ammannati in Santa Maria in Gradi. La decorazione a stucco dell'interno, esempio straordinario di barocco aretino, fu eseguita da Giuseppe Passardi. Sull'altare maggiore \u00e8 una copia di Pier Dandini dal \"Cristo e sant'Ignazio\" di Pietro da Cortona (Pistoia, Santo Spirito). Le statue delle \"Virt\u00f9\" collocate entro nicchie lungo le pareti sono di Bernardino Raoni (1762)."}
{"id": "1115537", "revid": "287204", "url": "https://it.wikipedia.org/wiki?curid=1115537", "title": "Hussein", "text": ""}
{"id": "1115539", "revid": "71814", "url": "https://it.wikipedia.org/wiki?curid=1115539", "title": "Soggettivit\u00e0 giuridica internazionale", "text": ""}
{"id": "1115541", "revid": "8633828", "url": "https://it.wikipedia.org/wiki?curid=1115541", "title": "Kharijiti", "text": ""}
{"id": "1115543", "revid": "8633855", "url": "https://it.wikipedia.org/wiki?curid=1115543", "title": "Al-Hakim bi-Amr Allah", "text": ""}
{"id": "1115547", "revid": "1543377", "url": "https://it.wikipedia.org/wiki?curid=1115547", "title": "Stenella", "text": "Stenella \u00e8 un genere di mammiferi della famiglia dei delfini, comunemente noti come stenelle.\nSimile nell'aspetto a un delfino, la stenella \u00e8 un piccolo cetaceo dal corpo snello e slanciato, che arriva nell'adulto a misurare 2,5 m.\nLa principale caratteristica distintiva \u00e8 la presenza ai lati del corpo di evidenti linee di demarcazione, che separano nettamente il dorso di colore scuro e i fianchi grigio chiaro dal ventre bianco o rosato. Gli occhi sono contornati da una macchia nera di dimensione variabile a seconda dell'individuo, dietro la quale si staglia una sottile linea scura. La pinna dorsale pu\u00f2 essere in alcuni individui eccezionalmente alta rispetto alle dimensioni del corpo dell'animale.\nGhiotta di pesci, molluschi e crostacei, la stenella pu\u00f2 immergersi fino a 200 m di profondit\u00e0 alla ricerca del cibo preferito, restando in apnea per circa dieci minuti.\nTassonomia.\nA questo genere vengono attualmente assegnate cinque specie:\nSpesso queste specie vengono indicate con il nome comune di \u00abdelfini maculati\u00bb o \u00abdelfini dalle briglie\u00bb. Vivono nei mari temperati e tropicali di tutto il mondo. I membri di alcune specie iniziano la loro vita privi di macchie e si fanno sempre pi\u00f9 coperti di macchie scure con il passare degli anni.\nGli appartenenti a questo genere sono fra le specie di delfini pi\u00f9 note, per via della loro abitudine di avvicinarsi e seguire le navi che incontrano durante il loro percorso in mare.\nIl nome di questi animali deriva dal greco \"stenos\", che significa stretto. Venne coniato da John Gray nel 1866, anche se li riteneva un sottogenere di \"Steno\". I moderni tassonomisti, invece, vi riconoscono due generi.\nComportamento.\nLe stenelle nuotano abitualmente in prossimit\u00e0 della superficie del mare e vengono cos\u00ec facilmente avvistate durante le navigazioni.\nPossiedono straordinarie abilit\u00e0 acrobatiche e compiono salti anche 7 m fuori dall'acqua, capriole all'indietro e incredibili rotazioni su loro stesse.\nSpecie fossile.\nNella seconda met\u00e0 dell'Ottocento il naturalista e paleontologo Roberto Lawley descrisse sulla base di quattro esemplari fossili scoperti nell'entroterra della Toscana una nuova specie di delfinide fossile, la \"Stenella giulii\". Tali esemplari vennero per decenni classificati come appartenenti al genere \"Stenella\", prima di essere formalmente ridescritti nel 2009 come appartenenti ad un nuovo genere. A seguito infatti del recente ritrovamento di un nuovo esemplare fossile, inventariato dalla \"Soprintendenza alle Antichit\u00e0 della Toscana\" \u00e8 stato istituito sulla rivista paleontologica \"Neues Jahrbuch f\u00fcr Geologie und Pal\u00e4ontologie\"\n il genere monotipico \"Etruridelphis\" per includervi gli esemplari della specie precedentemente descritta da Lawley nel 1876, i cui esemplari presentano evidenti differenze dall'attuale genere \"Stenella\". A pi\u00f9 di un secolo di distanza il nome attualmente corretto per questa specie fossile non \u00e8 pi\u00f9 dunque \"Stenella giulii\" bens\u00ec \"Etruridelphis giulii\"."}
{"id": "1115548", "revid": "142136", "url": "https://it.wikipedia.org/wiki?curid=1115548", "title": "L'ultimo dei corleonesi", "text": ""}
{"id": "1115550", "revid": "599013", "url": "https://it.wikipedia.org/wiki?curid=1115550", "title": "Rud", "text": ""}
{"id": "1115553", "revid": "79454", "url": "https://it.wikipedia.org/wiki?curid=1115553", "title": "Santuario di Santa Maria delle Grazie (Arezzo)", "text": ""}
{"id": "1115558", "revid": "2110845", "url": "https://it.wikipedia.org/wiki?curid=1115558", "title": "Henri Cochet", "text": "In singolare Cochet ha vinto 8 tornei del Grande Slam ed un French Pro Championship nel 1936. Fu primo nel ranking mondiale maschile per tre anni di seguito, dal 1928 al 1930.\nCarriera.\nIl padre di Cochet lavorava come custode presso il club tennistico di Lione (Tennis Lyon), cosa che gli permise di conoscere i segreti del gioco gi\u00e0 precocemente. Di carattere schivo, affrontava i tornei con molta nonchalanche, allenandosi meno dei suoi colleghi e affrontando i match apparentemente con poca concentrazione, ma poteva contare su un diritto molto efficace e un gioco a rete completo e decisivo. \nAll'inizio della carriera, le umili origini non lo aiutarono: poteva allenarsi di straforo, visto il mestiere del padre, ma doveva anche recarsi al lavoro in seteria. Fu durante il servizio militare che ebbe modo di allenarsi veramente bene, cosa che lo fece schizzare ai primi posti nel tennis francese.\nSfruttando il nome che si era fatto, apr\u00ec un negozio di articoli sportivi, su spinta anche dei familiari. Questo impegno, assieme ai postumi della finale olimpica del 1924, lo port\u00f2 ad un peggioramento della forma e scivol\u00f2 al terzo posto in classifica, surclassato da Lacoste e Borotra. Fu in questo contesto di apparente tramonto che Cochet fu richiamato per giocare la Coppa Davis da Pierre Gillou (allora dirigente del tennis francese). I francesi vinsero quell'edizione (era il 1927) e Cochet ebbe modo di allenarsi come gli era necessario per tornare a trionfare. Tra il 1928 e il 1933 perse un solo match (su 10 che disput\u00f2) al Roland Garros.Si ritir\u00f2 nel 1958 a 57 anni.\nRecord nel Grande Slam.\nOpen di Francia\nTorneo di Wimbledon \nUS Open (tennis) "}
{"id": "1115559", "revid": "450726", "url": "https://it.wikipedia.org/wiki?curid=1115559", "title": "Annunciazione (Botticelli Glasgow)", "text": "L'Annunciazione \u00e8 un dipinto a tempera su tavola (49,5 \u00d7 58,5 cm) di Sandro Botticelli, databile al 1490 circa e conservato nella Kelvingrove Art Gallery and Museum di Glasgow.\nSul retro della tavola \u00e8 presente una nota che segnala la sua provenienza dalla chiesa fiorentina di San Barnaba.\nL'ambiente \u00e8 scandito dalla successione delle colonne e dei quadri sul pavimento, che servono anche a evidenziare lo schema prospettico.\n\u00c8 comunque importante sottolineare che analizzando la griglia prospettica utilizzata dal Botticelli questa non \u00e8 corretta rispetto alle diagonali, rivelando quindi l'artificio prospettico utilizzato dall'autore."}
{"id": "1115560", "revid": "1603714", "url": "https://it.wikipedia.org/wiki?curid=1115560", "title": "Annunciazione di Cestello", "text": "L'Annunciazione di Cestello \u00e8 un dipinto a tempera su tavola (150x156 cm) di Sandro Botticelli, databile al 1489-1490 circa e conservato nella Galleria degli Uffizi a Firenze.\nStoria.\nLa commissione della pala \u00e8 documentata dalla menzione nel libro dei benefattori del monastero di Cestello in Pinti, dove si ricorda l'ordine al pittore datato 14 maggio 1489 e retribuito trenta ducati. Il committente era il cambiavalute Benedetto di Ser Francesco Guardi, che nella chiesa aveva una cappella di famiglia. Nel 1550 la descrisse Vasari e verso il 1754 venne vista ancora sull'altare laterale dal Richa, anche se nel frattempo la chiesa era passata alle monache di santa Maria Maddalena de' Pazzi; di l\u00ec a poco, nella seconda met\u00e0 del XVIII secolo, dovette essere trasferita nella cappellina di san Martino della villa fiesolana di Terenzano di propriet\u00e0 del monastero. L\u00ec venne rinvenuta nel 1870 e trasportata, due anni dopo, in Galleria.\nUn restauro concluso nel 1986 ha rimediato ai danni di un intervento ottocentesco, in cui la vernice era stata parzialmente abrasa, soprattutto nel cielo di azzurrite. Anche la cornice originale aveva la doratura consunta che \u00e8 stata ripristinata.\nDescrizione e stile.\nIn una stanza semplicemente austera, col pavimento a scacchi di cotto e strisce di marmo in prospettiva e con una porta inquadrata da una cornice in pietra modanata che lascia scorgere un \"hortus conclusus\" e un dolce paesaggio fluviale, alla fiamminga, l'Angelo \u00e8 appena atterrato (come dimostra il leggerissimo velo trasparente ancora in volo) e intreccia con Maria, distolta dalla lettura di un libro su un legg\u00eco, un intenso scambio di sguardi e di gesti. L'angelo regge un vigoroso giglio bianco, tipica offerta alla Vergine che simboleggia la sua purezza. Maria compie una sorta di avvitamento alzandosi (o piegandosi) sulle ginocchia.\nL'opera \u00e8 caratteristica dell'intensit\u00e0 drammatica raggiunta dall'artista nelle opere dalla fine degli anni ottanta, ricche di spunti meditativi ripresi dalle predicazioni di Savonarola che dovettero colpire profondamente Botticelli.\nBettini parl\u00f2 di un colore \"troppo fastoso\", dovuto forse all'intervento di aiuti. Spicca piuttosto la concezione delle figure nel gesto drammatico e teatrale della diagonale creata dalle braccia dei protagonisti, che creano una tensione spirituale alla quale fanno da contraltare alcuni arcaicismi voluti, come le irreali pieghe della veste dell'angelo o la posizione della Vergine col corpo avvitato a spirale.\nLa semplice ma monumentale organizzazione architettonica sembra preannunciare i modi cinquenteschi.\nLa ricca cornice, con fregio e pilastrini decorati da un motivo a palmette, ha in basso lo stemma della famiglia Guardi (trinciato d'argento e di rosso, al cane rampante attraversante di nero), una doppia iscrizione con le parole evangeliche e del Magnificat che idealmente pronunciano Maria e l'Angelo e, al centro, una \"Piet\u00e0\", con il Cristo che si alza su uno sfondo scuro dal sarcofago aperto, su cui pende, come ulteriore spunto di meditazione, il Velo della Veronica. Ai lati si leggono le iscrizioni delle parole pronunciate durante l'episodio sacro: ."}
{"id": "1115561", "revid": "6923", "url": "https://it.wikipedia.org/wiki?curid=1115561", "title": "BMW Z8", "text": "La BMW Z8 \u00e8 una autovettura di tipo roadster prodotta dalla casa automobilistica tedesca BMW dal 2000 al 2003.\nStoria e contesto.\nNella seconda met\u00e0 degli anni novanta la BMW cominci\u00f2 a pensare ad una vettura che potesse competere con le Mercedes-Benz Classe SL e che nel 1997, al salone dell'automobile di Tokyo fu presentato il prototipo, denominato \"BMW Z07\".\nPresentazione e telaio.\nIl debutto mondiale, presto seguito dall'apparizione della Z8 accanto a Pierce Brosnan/James Bond nel film \"Il mondo non basta\", avviene per\u00f2 solo due anni dopo al Salone dell'automobile di Los Angeles, un debutto americano come quello della BMW 507, sua antenata. Il nome della nuova roadster bavarese era \"Z8\" (sigla di progetto \"E52\"). Il nome da una parte riprendeva la tradizione di siglare le roadster della casa con la lettera Z, mentre dall'altra andava controcorrente, poich\u00e9 il numero non era legato alla Serie 8, fuori produzione dall'anno precedente, visto anche che l'autovettura utilizzava la meccanica della berlina sportiva M5 E39, sua contemporanea.\nLa Z8 \u00e8 realizzata attorno ad un telaio \"spaceframe\" in alluminio dai livelli di rigidezza pi\u00f9 che doppi rispetto alle spider tradizionali. Hans Rathgehber, ingegnere a capo del progetto ha dichiarato che occorre una forza di 10.500 Nm per fare flettere il telaio di un solo grado. Le sospensioni anteriori sono di tipo MacPherson in alluminio di nuova progettazione (riprese dalle Serie 5) ed il ponte posteriore \u00e8 un multilink a cinque bracci.\nDesign.\nLa sua configurazione generale prevede motore anteriore-trazione posteriore, cofano lungo, abitacolo arretrato, sbalzo anteriore corto e posteriore pi\u00f9 lungo. Classica la coppia di sfoghi d'aria dietro i parafanghi anteriori, elemento che richiama la 507 di 45 anni prima, moderna la forma affusolata del muso, pulita ed aerodinamica, con un accenno ai tre volumi caratteristici del frontale della 507. La calandra a doppio rene ha uno sviluppo orizzontale, distaccandosi dagli altri modelli della casa, ed ingloba le luci abbaglianti; i fari sono a tecnologia xeno. Nella coda si trovano dei sottili gruppi ottici a sviluppo orizzontale, con tecnologia neon; le luci di retronebbia e di retromarcia sono posizionate ai lati della targa e inglobate nel paraurti. La Z8, al momento della presentazione, era l'unica vettura di serie mai prodotta con la completa segnalizzazione (fanali e indicatori di posizione) al neon.\nNata come roadster, la Z8 pu\u00f2 trasformarsi anche in una simil-coup\u00e9 grazie all'hard-top, che poteva essere ordinato al posto della classica capote in tela al momento dell'acquisto della vettura.\nLa plancia \u00e8 avvolgente con modanature in tinta carrozzeria, il volante ha delle razze sottili e la strumentazione \u00e8 in posizione centrale. Il sistema di navigazione satellitare \u00e8 a scomparsa nel vano inferiore all'impianto di climatizzazione.\nSicurezza.\nLa vettura non proponeva niente nella lista degli accessori a richiesta: la dotazione di serie prevedeva l'ABS con CBC (controllo della frenata in curva), il DSCIII (controllo dinamico della stabilit\u00e0) che integra la funzione ASC+T (antipattinamento in accelerazione e controllo della trazione) ed il DBC (controllo dinamico della frenata).\nOltre ai sistemi di sicurezza, erano presenti pneumatici Run Flat Combination che consentono di viaggiare fino ad 80\u00a0km/h di velocit\u00e0 a ruote sgonfie, l'hard-top in tinta con la carrozzeria, i sedili sportivi in pelle Nappa a regolazione elettrica e riscaldabili, l'autoradio con caricatore per 6 CD e un sistema Hi-Fi da 10 altoparlanti. Gli specchietti retrovisori sono ricoperti da una calotta cromata, i cerchi sono in lega leggera da 18 pollici con gomme 245/45 WR18 e 275/40 WR18.\nTecnica e motore.\nIl motore \u00e8 un 8 cilindri a V di 90\u00b0 dalla cilindrata di 4941 cm\u00b3, che eroga 400 CV di potenza (394 nella versione per il mercato statunitense) e 500 Nm di coppia gi\u00e0 a partire dai 3.800 giri/minuto. Si tratta, dello stesso propulsore gi\u00e0 utilizzato per la M5 E39.\nNella prova su strada, la rivista Quattroruote ha rilevato una velocit\u00e0 di 253,5 km/h (era dichiarata una velocit\u00e0 limitata elettronicamente di 250\u00a0km/h), un'accelerazione da 0 a 100 km/h in 5,3 secondi. Erano necessari 9,4 secondi per riprendere da 70 a 120\u00a0km/h in IV marcia.\nLa distribuzione dei pesi \u00e8 51/49% fra avantreno e retrotreno (1.585\u00a0kg a vuoto), il baricentro \u00e8 all'altezza del ginocchio del guidatore.\nCinque erano le colorazioni standard per la carrozzeria: due pastello (nero e rosso) e tre metallizzate (argento, grigio stratus e blu topazio). A queste vanno aggiunte le numerose possibilit\u00e0 offerte dal programma Individual, che prevedeva una vasta scelta di tinte diverse, comprese combinazioni bicolore.\nAlpina Z8.\nAlpina, la casa automobilistica tedesca, ha realizzato una serie di 555 vetture Z8 dotate di cambio automatico \"Switchtronic\" (su base ZF) e motore V8 con potenza limitata a 375 CV. Le modifiche andavano incontro ai gusti degli automobilisti americani a cui il cambio manuale e l'erogazione della potenza dei propulsori preparati dalla sezione \"M\" (da Motorsport, divisione sportiva della casa) non andavano a genio.\nFine produzione.\nNel 2003 la produzione della Z8 \u00e8 stata interrotta senza una erede in tale classe, essendo l'altro modello BMW scoperto, la Z4, classificabile in un segmento inferiore come cilindrata. Ne furono prodotti 5.703 esemplari."}
{"id": "1115562", "revid": "339392", "url": "https://it.wikipedia.org/wiki?curid=1115562", "title": "Hejaz", "text": ""}
{"id": "1115567", "revid": "16073", "url": "https://it.wikipedia.org/wiki?curid=1115567", "title": "Hassan-i-Sabbah", "text": ""}
{"id": "1115568", "revid": "767487", "url": "https://it.wikipedia.org/wiki?curid=1115568", "title": "Spiaggia a Sainte-Adresse", "text": "Spiaggia a Sainte-Adresse \u00e8 un dipinto a olio su tela (75,8xcm 102,5\u00a0cm) realizzato nel 1867 dal pittore francese Claude Monet. \u00c8 conservato nell'Art Institute of Chicago.\nIl quadro mostra la spiaggia di Sainte-Adresse con il suo piccolo villaggio di pescatori.\nAnche se la giornata \u00e8 molto nuvolosa, la luce che emana dalla tela \u00e8 pi\u00f9 vivida ed intensa che mai. Il cielo \u00e8 un immenso e sconfinato tappeto di innumerevoli, fulgide nuvole."}
{"id": "1115570", "revid": "599013", "url": "https://it.wikipedia.org/wiki?curid=1115570", "title": "Sve", "text": ""}
{"id": "1115573", "revid": "115930553", "url": "https://it.wikipedia.org/wiki?curid=1115573", "title": "Annunciazione (Botticelli New York)", "text": "L'Annunciazione \u00e8 un dipinto a tempera su tavola (23,9x36,5\u00a0cm) di Sandro Botticelli, databile al 1485 circa e conservato nel Metropolitan Museum di New York.\nStoria.\nL'opera si trovava nella collezione Barberini di Roma almeno dal XVIII secolo. Con la dispersione all'estero della collezione nel 1905, l\"'Annunciazione\" fin\u00ec, dopo vari passaggi, tra cui l'antiquario Elia Volpi che la vendette a Oscar Huldschinsky di Berlino, nella collezione di Robert Lehman, donata poi al museo newyorkese.\nL'opera doveva originariamente essere destinata alla devozione privata per le piccole dimensioni.\nDescrizione.\nL'Annunciazione si svolge nell'abitazione di Maria, con l'Angelo che \u00e8 entrato tramite la porta entro una sorta di anticamera porticata con pilastri, oltre la quale si trova lo studio della Vergine da cui si accede, tramite un'apertura, alla stanza da letto in penombra, elemento tipico dell'iconografia. Da una doppia finestra ad arco sullo sfondo si intravede un brano di dolce paesaggio. L'Angelo, che reca in mano il tradizionale giglio bianco, si inchina e al suo gesto fa eco la Vergine. Amorevole \u00e8 la descrizione dei dettagli minuti, come la piccola natura morta posta sulla spalliera del seggio di Maria.\nL'impostazione classica dell'architettura \u00e8 attentamente reso in prospettiva lineare, una delle grandi scoperte di artisti fiorentini. Le figure della Vergine e dell'arcangelo Gabriele, praticamente speculari l'una dall'altro, sono separate dalla fila centrale di pilastri, ma unificati dai raggi di luce che trasportano il messaggio di Dio dal cielo. La complessit\u00e0 della composizione, cos\u00ec come la qualit\u00e0 lirica del disegno e la trasparenza dei colori, sono caratteristiche dello stile maturo di Botticelli."}
{"id": "1115574", "revid": "8634130", "url": "https://it.wikipedia.org/wiki?curid=1115574", "title": "N\u016br al-D\u012bn ibn Zank\u012b", "text": ""}
{"id": "1115580", "revid": "8634196", "url": "https://it.wikipedia.org/wiki?curid=1115580", "title": "Ayyubide", "text": ""}
{"id": "1115591", "revid": "2108263", "url": "https://it.wikipedia.org/wiki?curid=1115591", "title": "Kiril di Bulgaria", "text": "Pertanto era il fratello minore di Boris III di Bulgaria.\nBiografia.\nNel settembre 1936 il principe Kiril accompagn\u00f2 Edoardo VIII del Regno Unito in un viaggio per la Bulgaria. Presente alla morte del fratello, lo zar Boris III, avvenuta il 28 agosto 1943, Kiril fu nominato capo da un consiglio di reggenza nominato dal Parlamento bulgaro, per agire come Capo di Stato finch\u00e9 il figlio di Boris, Simeone II di Bulgaria, non avesse raggiunto i 18 anni.\nKiril, con la vedova zarina Giovanna di Savoia, figlia del re d'Italia Vittorio Emanuele III, condusse i funerali di Stato di suo fratello Boris III il 5 settembre 1943 alla Cattedrale di Aleksand\u0103r Nevski, a Sofia, procedendo attraverso la citt\u00e0 e giungendo alla stazione ferroviaria, dove il treno funebre aspettava per caricare il corpo del defunto zar, e portarlo al monastero di Rila.\nIn seguito i tre governi seguenti si impegnarono per abrogare il trattato Bulgaria-Germania, cosa che avrebbe concesso loro di utilizzare la ferrovia che portava in Grecia, cos\u00ec le SS tedesche furono mandate a pattugliare i binari. Una delegazione bulgara fu cos\u00ec mandata verso il Cairo, nel tentativo di negoziare con gli USA e l'Inghilterra, ma fall\u00ec, poich\u00e9 le due nazioni si rifiutarono di incontrare i bulgari senza la presenza dell'Unione Sovietica.\nA dispetto delle continue sconfitte diplomatiche di Sofia nei confronti dell'URSS, alla fine dell'agosto 1944 i sovietici dichiararono guerra alla Bulgaria, e le truppe sovietiche attraversarono i confini rumeni. Il Fronte Patriottico, una coalizione del Partito Comunista Bulgaro, la sinistra dell'\"Unione Agraria\", il gruppo Zveno e alcuni politici pro-URSS che erano tornati dall'esilio nell'Unione, attuarono un colpo di Stato il 9 settembre 1944 e presero il potere.\nNella notte del 1\u00ba febbraio 1945 Kiril, con l'ex Primo Ministro Bogdan Filov, il generale Nikola Mihov e altri ministri del passato governo furono giustiziati. Le loro condanne a morte erano state pronunciate lo stesso giorno da un \"Tribunale del popolo\"."}
{"id": "1115593", "revid": "339392", "url": "https://it.wikipedia.org/wiki?curid=1115593", "title": "Ayesha", "text": ""}
{"id": "1115597", "revid": "486946", "url": "https://it.wikipedia.org/wiki?curid=1115597", "title": "Principe Cirillo di Bulgaria", "text": ""}
{"id": "1115598", "revid": "8634288", "url": "https://it.wikipedia.org/wiki?curid=1115598", "title": "Pietra nera", "text": ""}
{"id": "1115599", "revid": "62748", "url": "https://it.wikipedia.org/wiki?curid=1115599", "title": "Miracolo eucaristico di Torino", "text": "Il miracolo eucaristico di Torino avvenne il 6 giugno 1453 a Torino. Sul luogo fu eretta in seguito una chiesa, poi divenuta basilica del Corpus Domini.\nIl miracolo.\nDurante una guerra scoppiata nel 1453 tra il Delfinato e il Ducato di Savoia, la citt\u00e0 di Exilles fu saccheggiata da truppe armate savoiarde (come risulta da un riassunto conservato nell'archivio municipale di Torino, in una cassetta di cipresso costruita appositamente per questo). Secondo quanto tramandato dalla tradizione, della soldataglia, fatta irruzione nella chiesa del paese, sottrasse gli oggetti di valore, tra cui il Santissimo Sacramento. Per rivendere la refurtiva fu scelta Torino, raggiunta il 6 giugno 1453, giorno della ricorrenza del Corpus Domini di quell'anno. \nGli oggetti trafugati erano stati caricati su un mulo che, secondo il racconto, si ferm\u00f2 stranamente davanti alla chiesa di san Silvestro, sordo alle invettive dei soldati, che cercarono in tutti i modi di farlo proseguire. Padre Giovan Battista Semeria, che redasse una \"Storia della Chiesa Metropolitana di Torino\", cos\u00ec ricorda ci\u00f2 che avvenne immediatamente dopo:\nIn effetti, l'ostia non cadde a terra ma, secondo le testimonianze, sarebbe rimasta sospesa in aria per lungo tempo, tra l'ammirazione dei presenti.\nLa notizia fece scalpore e il vescovo Ludovico da Romagnano accorse di tutta fretta, organizzando una processione: alzato al Cielo un calice, l'ostia vi si sarebbe depositata, per essere poi portata trionfalmente in Duomo.\nTestimonianze del fenomeno.\nLo stesso Semeria riporta una lunga serie di testimoni dell'evento:\nLuigi Cibrario, dovendo raccogliere materiali per la sua \"Storia di Torino\", nel commentare l'evento cos\u00ec si espresse:\nIl documento di cui accenna il Cibrario \u00e8 un atto capitolare (Archivio Capitolare, volume 20, f 1r); altre informazioni relative alla creazione di un tabernacolo per ricordare l'avvenimento vengono redatte almeno fino al 1459. Il 5 gennaio 1509 il Comune di Torino ordina di dipingere, in ricordo dell'evento, il Santo Nome di Ges\u00f9 sulle porte della citt\u00e0.\nUn testo di Ferdinando Ughelli, l\"'Italia Sacra\", racconta nel dettaglio la storia sopra citata, e le fonti riportate indirizzano a Enea Silvio Piccolomini, futuro papa Pio II - che pass\u00f2 da Torino nel 1458 - e precisamente ai \"Commentarii\" di quest'ultimo, nei quali per\u00f2 la vicenda non \u00e8 citata.\nCritiche storiografiche alla tradizione.\nL'evento storico.\nConviene ricordare che Exilles, in Valle di Susa, al tempo della guerra tra Ludovico di Savoia e la Francia, non era territorio sabaudo, bens\u00ec francese: era uno di quei paesi di confine che le vicende storiche portarono a fortificarsi per respingere gli assalti ora di una ora dell'altra fazione. Ecco perch\u00e9 le truppe piemontesi/savoiarde saccheggiarono la cittadina.\nLa datazione.\nUn'imprecisione, riscontrabile in un altro documento coevo ai fatti, riporta la seguente frase: \"Alli 6 di giugno 1453 a hore 20 un giobbia apparse la sancta hostia\". V'\u00e8 da constatare che il 6 giugno di quell'anno non cadeva di gioved\u00ec, ma di mercoled\u00ec.\nLo stesso testo, cos\u00ec continua: \"Vedendo questo un certo prete chiamato Messer Bertholomeo Chochono presto se ne and\u00f2 da Monsignor Reverendissimo Lodovicho Romagnano episcopo della presente citt\u00e0 di Turino...\". Monsignor Coccono, morto nel 1485, fu ordinato sacerdote solo nel 1470, il che non toglie che possa comunque aver avvertito l'arcivescovo.\nLo storico Giovanni Gallesio, scrivendo del fenomeno eucaristico, afferm\u00f2 che l'ostia fu portata in Duomo il 21 agosto, ma questo \u00e8 in contraddizione coi fatti riportati dalla tradizione."}
{"id": "1115600", "revid": "767487", "url": "https://it.wikipedia.org/wiki?curid=1115600", "title": "Beenie Man", "text": "Biografia.\nGli inizi.\nBeenie Man fa parte dell'industria musicale da quando era un bambino, e precisamente da quando all'et\u00e0 di 7 anni (1980) vinse il concorso \"Tastee Talent\". Nel 1981 pubblic\u00f2 il suo primo singolo, \"Too Fancy\", prodotto da \"Junjo\" Lawes. Dal 1983 Beenie Man inizia a lavorare con importanti DJ, come Dillinger e Fathead e pubblica nello stesso anno il suo primo album, \"\", ed il singolo \"Over the Sea\". Dopo il suo precoce avvio, Beenie Man non produce nessun altro disco per il resto degli anni ottanta. Negli anni novanta continuer\u00e0 la sua attivit\u00e0 al fianco di artisti come Ninjaman, Admiral Bailey e Shabba Ranks, registrando agli studi Shocking Vibes diversi singoli di moderato successo.\nIl successo.\nGrazie alla pressione subita dai suoi produttori, Sly and Robbie, Beenie Man si convert\u00ec al movimento rastafariano. Nel 1994 firm\u00f2 con la casa discografica Island Records e incise il suo album di maggior successo, Blessed.\nNel 1995, Beenie Man pubblic\u00f2 nel Regno Unito un remix della canzone \"Under Mi Sensi\" di Barrington Levy e collabor\u00f2 con Dennis Brown e Triston Palmer per pubblicare Three Against War e Lt. Stitchie per Mad Cobra Meets Lt. Stitchie &amp; Beenie Man. La fama di Beenie Man aument\u00f2 quando nel 1996 pubblic\u00f2 lo sperimentale Maestro, prodotto da Patrck Roberts, che lo rese ancora pi\u00f9 famoso nel Regno Unito. Fino alla fine degli anni 90, Beenie Man domin\u00f2 le classifiche giamaicane e fu insignito del titolo di \"Dancehall King\"; Beenie Man fu il secondo nella storia del raggamuffin ad essere insignito di tale titolo (il primo fu Yellowman negli anni 80). Produsse nel Regno Unito brani famosi, tra i quali \"Feel It Boy\" con Janet Jackson nel 2002 e \"Street Life\" nel 2003, remixato l'anno successivo insieme a Miss Dynamite.\nBeenie Man fece sbarcare il proprio stile negli Stati Uniti nel 1997. Un giorno ascolt\u00f2 una base di uno sconosciuto produttore chiamato Jeremy Harding e gli chiese di poter prestare la propria voce per questa base. Questa fu la nascita della sua prima hit internazionale; incise \"Who Am I\" e il singolo divenne presto Disco d'Oro. Questo brano apr\u00ec le porte del successo internazionale di Beenie Man. Il suo volto inizi\u00f2 ad essere sempre pi\u00f9 presente nei giornali e nei programmi tv americani.\nNel 1998 firm\u00f2 con la Virgin Records per lanciare i propri album negli Stati Uniti. Il suo primo album ad uscire sul mercato Statunitense fu The Doctor (1998). Nel 2000, Beenie Man realizz\u00f2 Art &amp; Life, dove collaborarono con lui Arturo Sandoval e Wyclef Jean (The Fugees), per il quale ricevette un Grammy come Miglior Album Reggae. Verso la fine degli anni 90, Beenie Man continu\u00f2 la conquista delle classifiche americane con le hits \"Romie\", \"Who Am I\" e \"Girls Dem Sugar\", dove collabor\u00f2 con la cantante R&amp;B americana Mya. Durante questo periodo ricevette un impressionante numero di premi musicali internazionali, rimanendo sempre in cima alle classifiche locali.\nNel 2002, realizz\u00f2 l'ottimo brano \"Feel It Boy\" duettando con Janet Jackson, ma il suo grande successo negli Stati Uniti arriv\u00f2 nel tardo 2004 con la pubblicazione del remix di \"Dude\", collaborando con le cantanti Jamaican Ms. Thing e Shawnna. In questo mod\u00f2 consolid\u00f2 la propria fama negli Stati Uniti.\nControversie.\n\u00c8 stato criticato insieme ad altri per i suoi testi xenofobi e la sua tendenza razzista e omofobica. Recentemente (2007) i locali bolognesi e gli organizzatori hanno iniziato ad annullare e boicottare date di Beenie Man.\nSempre per lo stesso motivo \u00e8 entrato a far parte della lista di cantanti boicottati dalla rete dei centri sociali romani, e pi\u00f9 recentemente in altre citt\u00e0 in tutta Italia.\nPer gli stessi motivi a livello internazionale gli \u00e8 stato negato il visto per i concerti da paesi come Germania e Canada, e al Big Day Out del 2010, in Australia, al seguito delle pressioni delle associazioni LGBTQ.\nRecentemente, Buju Banton, Beenie Man, Sizzla e Capleton, tre degli artisti dancehall/raggamuffin pi\u00f9 famosi in Giamaica e nel mondo, hanno firmato un documento, il \"Reggae Compassionate Act\", in cui affermano l'impegno nel cessare di divulgare il messaggio omofobico, sia per quanto riguarda le nuove pubblicazioni, sia per la ripubblicazione di canzoni precedenti, contenenti liriche contro gli omosessuali. Il governo giamaicano ha imposto un divieto di trasmettere testi offensivi e violenti nella musica dancehall."}
{"id": "1115616", "revid": "8634414", "url": "https://it.wikipedia.org/wiki?curid=1115616", "title": "Esoterici", "text": ""}
{"id": "1115620", "revid": "8634440", "url": "https://it.wikipedia.org/wiki?curid=1115620", "title": "Battaglia del cammello", "text": ""}
{"id": "1115623", "revid": "8634465", "url": "https://it.wikipedia.org/wiki?curid=1115623", "title": "Nizar", "text": ""}
{"id": "1115624", "revid": "729019", "url": "https://it.wikipedia.org/wiki?curid=1115624", "title": "Transport express r\u00e9gional", "text": "TER, acronimo di Transport express r\u00e9gional, \u00e8 il marchio commerciale dei servizi ferroviari regionali e stradali francesi gestiti dalla SNCF, che lanci\u00f2 questo nome nel 1986, nel quadro di convenzioni con le regioni francesi.\nIl servizio.\nIl termine TER \u00e8 utilizzato per designare l'insieme del trasporto regionale o un treno facente parte di questa attivit\u00e0 (\"train express r\u00e9gional\"). Tutti i treni regionali e locali gestiti da SNCF Mobilit\u00e9s sono dei treni TER, salvo nella regione \u00cele-de-France, dove \u00e8 utilizzato il marchio \"Transilien\". I treni TER organizzati dalle regioni possono essere \"interregionali\", ad esempio un treno di una regione limitrofa all'\u00cele-de-France pu\u00f2 servire una delle stazioni parigine, ed in alcuni casi anche \"transfrontalieri\".\nIn Corsica, il trasporto ferroviario non \u00e8 gestito dalla SNCF quindi non vi \u00e8 un TER regionale; le ferrovie della Corsica sono gestite dalla Chemins de fer de la Corse.\nI TER sono dei treni passeggeri che effettuano servizi in seno ad una stessa regione amministrativa. I servizi TER sono gestiti da SNCF Proximit\u00e8s (parte del gruppo SNCF che si occupa del trasporto pubblico urbano, suburbano e regionale).\nNell'\u00cele-de-France e in Corsica, il servizio regionale SNCF \u00e8 differente, ed \u00e8 organizzato in base alle specificit\u00e0 locali (nella regione parigina i servizi sono conosciuti con il nome Transilien).\nIl logo del TER \u00e8 composto dalla sigla scritta in minuscolo con un carattere di scrittura tipo corsivo, cio\u00e8 imitando una scrittura a mano.\nI servizi TER sono finanziati dalle regioni amministrative francesi. Le regioni quindi firmano dei contratti con SNCF nei quali vengono stabilite le responsabilit\u00e0 contrattuali e l'offerta TER che le regioni vogliono (linee, cadenzamento dei treni, qualit\u00e0 del servizio, tariffe, ...).\nOltre ai treni categorizzati come TER il marchio \u00e8 stato declinato anche in altre versioni: TERGV (unione tra TER e TGV), servizi TER veloci a Lille, TER200, servizio TER veloce in Alsazia, iC TER, servizi TER a lunga percorrenza e INTERLOIRE, servizio TER veloce tra Orleans e Nantes."}
{"id": "1115627", "revid": "15756", "url": "https://it.wikipedia.org/wiki?curid=1115627", "title": "Big Time Sensuality", "text": "Big Time Sensuality \u00e8 una canzone della cantante Bj\u00f6rk ed \u00e8 il quarto singolo tratto dall'album \"Debut\".\nQuesta canzone ha aperto a Bj\u00f6rk le porte degli Stati Uniti, infatti con questa canzone per la prima volta \u00e8 entrata nelle classifiche statunitensi.\nIl video della canzone \u00e8 stato diretto da St\u00e9phane Sednaoui ed \u00e8 stato girato a New York. Nel video la cantante \u00e8 sul retro di un camion e balla, mentre lo stesso si muove lentamente in giro per la citt\u00e0.\nTracce.\n1.Big Time Sensuality\n2.S\u00ed\u00f0asta \u00c9g\n3.Gl\u00f3ra (strumentale)\n4.Come to me (remix di Black Dog)"}
{"id": "1115631", "revid": "125424049", "url": "https://it.wikipedia.org/wiki?curid=1115631", "title": "Regno longobardo", "text": "Il Regno longobardo (\"Regnum Langobardorum\" in latino) fu l'entit\u00e0 statale costituita in Italia dai Longobardi tra il 568-569 (invasione dell'Italia bizantina) e il 774 (caduta del Regno a opera dei Franchi di Carlo Magno), con capitale Pavia. L'effettivo controllo dei sovrani sulle due grandi aree che costituivano il regno, la \"Langobardia Maior\" nel centro-nord (a sua volta ripartita in un'area occidentale, o Neustria, e in una orientale, o Austria) e la \"Langobardia Minor\" nel centro-sud (composta dai due grandi ducati semi-autonomi di Spoleto e di Benevento), non fu costante nel corso dei due secoli di durata del regno; da un'iniziale fase di forte autonomia dei numerosi ducati che lo componevano, si svilupp\u00f2 con il tempo una sempre maggior autorit\u00e0 del sovrano, anche se le pulsioni autonomiste dei duchi non furono mai del tutto domate.\nIl VI secolo.\nLa fondazione del regno.\nL'irruzione dei Longobardi pose fine all'effimera riconquista bizantina di Giustiniano e, per la prima volta dai tempi della conquista romana (III-II secolo a.C.), ruppe l'unit\u00e0 politica della penisola italiana che si trov\u00f2 infatti divisa tra i Longobardi e i Bizantini, secondo confini soggetti a variabilit\u00e0 nel corso del tempo date le caratteristiche dell'insediamento longobardo e le oscillazioni dei rapporti di forza.\nI nuovi venuti si ripartirono tra Langobardia Maior (l'Italia settentrionale gravitante intorno alla capitale del regno, \"Ticinum\" - oggi Pavia -; da qui il nome dell'odierna regione Lombardia) e Langobardia Minor (i ducati di Spoleto e Benevento), mentre i territori rimasti sotto controllo bizantino erano chiamati \"Rom\u00e0nia\" (da qui il nome dell'odierna regione Romagna) e avevano come fulcro l'Esarcato di Ravenna.\nAll'ingresso in Italia, il Re Alboino affid\u00f2 il controllo delle Alpi Orientali a uno dei suoi pi\u00f9 fidi luogotenenti, Gisulfo, che divenne il primo duca del Friuli. Il ducato, con sede a Cividale del Friuli (allora \"Forum Iulii\"), sempre in lotta con le popolazioni straniere che si affacciavano dalla \"Soglia di Gorizia\", avrebbe mantenuto fino al regno di Liutprando una maggiore autonomia nei confronti degli altri ducati della Langobardia Maior, giustificata dai suoi eccezionali bisogni militari.\nIn seguito altri ducati furono creati nelle principali citt\u00e0 del regno: la soluzione fu dettata da esigenze in primo luogo militari (i duchi erano prima di tutto comandanti, con il compito di completare il controllo del territorio e tutelarlo da possibili contrattacchi), ma gett\u00f2 il seme della strutturale debolezza del potere regio longobardo.\nNel 572, dopo la capitolazione di Pavia e la sua elevazione a capitale del regno (dove il palazzo regio fatto edificare da Teodorico fu scelto come sede regia), Alboino cadde vittima di una congiura ordita a Verona dalla moglie Rosmunda, in combutta con alcuni guerrieri gepidi e longobardi. L'aristocrazia longobarda, comunque, non avall\u00f2 il regicidio e costrinse Rosmunda alla fuga presso i Bizantini, a Ravenna.\nClefi e il periodo dei Duchi.\nPi\u00f9 tardi, in quello stesso 572, i trentacinque duchi riuniti in assemblea a Pavia acclamarono re Clefi. Il nuovo sovrano estese i confini del regno, completando la conquista della Tuscia e cingendo d'assedio Ravenna. Clefi tent\u00f2 di portare avanti coerentemente la politica di Alboino, che mirava a spezzare istituti giuridico-amministrativi ormai consolidati durante il dominio ostrogoto e bizantino, eliminando buona parte dell'aristocrazia latina, occupandone le terre e acquisendone i patrimoni. Anch'egli, per\u00f2, nel 574 cadde vittima di un regicidio, sgozzato da un uomo del suo seguito forse istigato dai Bizantini.\nIn seguito a questo fatto vi fu un decennio di anarchia, durante il quale non venne nominato un altro re e i duchi regnarono da sovrani assoluti nei rispettivi ducati, non senza lotte intestine. A questo stadio dell'occupazione i duchi erano semplicemente i capi delle diverse fare del popolo longobardo; non ancora stabilmente associati alle citt\u00e0, agivano semplicemente in modo indipendente, anche perch\u00e9 subivano le pressioni dei guerrieri nominalmente sotto la loro autorit\u00e0 per approfittare delle ancora larghe possibilit\u00e0 di bottino. Questa situazione instabile, protrattasi nel tempo, port\u00f2 al definitivo crollo dell'assetto politico-amministrativo romano-italico, che fino all'invasione era stato pressoch\u00e9 mantenuto, tanto che la stessa aristocrazia romano-italica aveva conservato la responsabilit\u00e0 dell'amministrazione civile (basti pensare a Cassiodoro).\nIn Italia i Longobardi si imposero quindi in un primo momento come casta dominante al posto di quella preesistente, soppressa o scacciata. I prodotti della terra venivano ripartiti con i sudditi romanici che la lavoravano, riservando ai Longobardi un terzo (\"tertia\") dei raccolti. I proventi non andavano a singoli individui, ma alle fare, che li amministravano nelle sale (termine che ricorre tuttora nella toponomastica italiana). Il sistema economico della tarda antichit\u00e0, imperniato su grandi latifondi lavorati da contadini in condizione semi-servile, non fu rivoluzionato, ma solo modificato affinch\u00e9 avvantaggiasse i nuovi dominatori.\nApprofittando del periodo d'anarchia, il merovingio Gontrano, re dei Franchi d'Orl\u00e9ans, sconfisse i Longobardi, annettendosi Aosta e Susa nel 575. Le due citt\u00e0 costituirono sempre i punti deboli della difesa del regno nella parte settentrionale, in quanto due importantissimi porte d'ingresso in Italia.\nL'insediamento definitivo: Autari, Agilulfo e Teodolinda.\nDopo dieci anni di interregno, la necessit\u00e0 di una forte monarchia centralizzata era ormai chiara anche ai pi\u00f9 indipendentisti dei duchi; Franchi e Bizantini premevano e i Longobardi non potevano pi\u00f9 permettersi una struttura del potere troppo fluida, utile soltanto per compiere scorrerie in cerca di saccheggio. Nel 584 i duchi si accordarono per incoronare re il figlio di Clefi, Autari, e consegnarono al nuovo monarca la met\u00e0 dei loro beni (per poi probabilmente rifarsi con un nuovo giro di vite ai danni della superstite propriet\u00e0 fondiaria romana.) Autari pot\u00e9 cos\u00ec impegnarsi nella riorganizzazione dei Longobardi e del loro insediamento in forma stabile in Italia. Assunse, come i re ostrogoti, il titolo di \"Flavio\", con il quale intendeva proclamarsi protettore anche di tutti i Romanici presenti sul suo territorio: era un esplicito richiamo, fatto in chiave anti-bizantina, all'eredit\u00e0 dall'Impero romano d'Occidente.\nDal punto di vista militare, Autari sconfisse sia i Franchi sia i Bizantini e ne spezz\u00f2 la coalizione, adempiendo al mandato che gli stessi duchi gli avevano affidato al momento della sua elezione. Nel 585 respinse i Franchi nell'attuale Piemonte e indusse i Bizantini a chiedere, per la prima volta da quando i Longobardi erano entrati in Italia, una tregua. Allo scadere, occup\u00f2 l'ultimo bastione bizantino in Italia settentrionale: l'Isola Comacina nel Lago di Como. Per garantire una pace stabile con i Franchi, Autari tent\u00f2 di sposare una principessa franca, ma il progetto non riusc\u00ec. Allora il re, con una mossa che avrebbe influenzato le sorti del regno per pi\u00f9 di un secolo, si rivolse ai tradizionali nemici dei Franchi, i Bavari, per sposarne una principessa, Teodolinda, che per di pi\u00f9 era di sangue letingio (discendeva cio\u00e8 da Vacone, re dei Longobardi tra il 510 e il 540 e figura circondata da un'aura di leggenda, esponente di una stirpe regale di grande ascendente sui Longobardi). L'alleanza con i Bavari port\u00f2 a un riavvicinamento tra Franchi e Bizantini, ma Autari riusc\u00ec (nel 588 e di nuovo, nonostante alcuni gravi rovesci iniziali, nel 590) a respingere gli attacchi franchi. Il periodo di Autari segn\u00f2, secondo Paolo Diacono, la conquista di una prima stabilit\u00e0 interna al regno longobardo:\nAutari mor\u00ec in quello stesso 590, probabilmente avvelenato in una congiura di palazzo e, stando alla leggenda riportata da Paolo Diacono, la successione al trono fu decisa in maniera romanzesca. Fu la giovane regina vedova Teodolinda, bavara ma portatrice del sangue dei Letingi, a scegliere l'erede al trono e suo nuovo marito: il duca di Torino, Agilulfo. L'anno successivo (591) Agilulfo ricevette l'investitura ufficiale da parte dell'assemblea dei Longobardi, riunita a Milano. L'influenza della regina sulla politica di Agilulfo fu notevole e le decisioni principali vengono attribuite a entrambi.\nStroncata nel 594 la ribellione di alcuni duchi, Agilulfo e Teodolinda svilupparono una politica di rafforzamento in Italia, garantendo i confini attraverso trattati di pace con Franchi e Avari. Le tregue con i Bizantini furono sistematicamente violate e il decennio fino al 603 fu segnato da una marcata ripresa dell'avanzata longobarda. Nel nord Agilulfo occup\u00f2, tra le varie citt\u00e0, anche Parma, Piacenza, Padova, Monselice, Este, Cremona e Mantova, mentre anche a sud i duchi di Spoleto e Benevento ampliavano i domini longobardi.\nIl rafforzamento dei poteri regi, avviato da Autari prima e Agilulfo poi, segn\u00f2 anche il passaggio a una nuova concezione territoriale basata sulla stabile divisione del regno in ducati. Ogni ducato era guidato da un duca, non pi\u00f9 solo capo di una fara ma funzionario regio, depositario dei poteri pubblici. Le sedi dei ducati venivano stabilite in centri strategicamente importanti, favorendo quindi lo sviluppo di molti nuclei urbani posti lungo le principali vie di comunicazione del tempo (Cividale del Friuli, Trento, Treviso, Verona, Brescia, Bergamo, Ivrea, Torino, Lucca). Nella gestione del potere pubblico i duchi erano affiancati da funzionari minori, detti sculdasci (\"sculdahis\" in longobardo) e da gastaldi, che gestivano le grandi aziende rurali.\nLa nuova organizzazione del potere, meno legata ai rapporti di stirpe e di clan e pi\u00f9 alla gestione del territorio, segn\u00f2 una tappa fondamentale del consolidamento del regno longobardo in Italia, che progressivamente perse i caratteri di un'occupazione militare pura e si avvicin\u00f2 a un modello pi\u00f9 propriamente statale. L'inclusione dei vinti (i Romanici) era un passaggio inevitabile, e Agilulfo comp\u00ec alcune scelte simboliche volte al tempo stesso a rafforzare il proprio potere e ad accreditarlo presso la popolazione di discendenza latina. La cerimonia di associazione al trono del figlioletto Adaloaldo, nel 604, segu\u00ec un rito bizantineggiante; scelse come capitale non pi\u00f9 Pavia, ma l'antica metropoli romana di Milano e Monza come residenza estiva; defin\u00ec se stesso, in una corona votiva, \"Gratia Dei rex totius Italiae\" (\"Per grazia di Dio re di tutta Italia\", quindi non pi\u00f9 soltanto \"rex Langobardorum\", \"Re dei Longobardi\").\nIn questa direzione mosse anche la forte pressione, svolta soprattutto da Teodolinda, verso la conversione al cattolicesimo dei Longobardi, fino a quel momento ancora in gran parte pagani o ariani. Dopo un sostegno iniziale agli scismatici (al patriarca Giovanni nel 606) i sovrani si adoperarono per la ricomposizione dello Scisma tricapitolino (che contrapponeva Roma al Patriarcato di Aquileia), tennero rapporti diretti con papa Gregorio Magno (\u00e8 stato conservato un suo scambio epistolare con Teodolinda) e favorirono la creazione di monasteri, come quello fondato da san Colombano a Bobbio.\nAnche l'arte visse, con Agilulfo e Teodolinda, una stagione fiorente. In architettura Teodolinda fond\u00f2 la Basilica di San Giovanni e il Palazzo Reale di Monza, mentre dell'oreficeria sono arrivati fino a noi capolavori quali la \"Croce di Agilulfo\", la \"Chioccia con i pulcini\", l\"'Evangeliario di Teodolinda\" e la celeberrima \"Corona Ferrea\" (che, contrariamente a quanto riportato dalla tradizione, non fu mai utilizzata in et\u00e0 longobarda per intronizzare i sovrani dato che i longobardi, come altri popoli germanici, non incoronavano i loro re, ma essi venivano nominati per acclamazione del popolo in armi e il simbolo regio era la lancia).\nIl VII secolo.\nLa ripresa degli ariani: Arioaldo, Rotari.\nAlla morte di Agilulfo, nel 616, il trono pass\u00f2 al figlio minorenne Adaloaldo. La reggenza (che di fatto prosegu\u00ec anche dopo l'uscita del re dalla minorit\u00e0) fu esercitata dalla regina madre Teodolinda, che affid\u00f2 il comando militare al duca Sundarit. Teodolinda prosegu\u00ec la sua politica filo-cattolica e di pacificazione con i Bizantini, suscitando per\u00f2 una sempre pi\u00f9 decisa opposizione da parte della componente ariana e guerriera dei Longobardi. Il conflitto esplose nel 624 e fu capeggiato da Arioaldo, duca di Torino e cognato di Adaloaldo (aveva sposato sua sorella Gundeperga). Adaloaldo fu deposto nel 625 e al suo posto si insedi\u00f2 Arioaldo.\nIl \"colpo di Stato\" ai danni della dinastia Bavarese di Adaloaldo e Teodolinda, che port\u00f2 al trono Arioaldo, apr\u00ec una stagione di conflitti tra le due componenti religiose del regno. Dietro o accanto alle scelte di fede, tuttavia, la contrapposizione aveva coloriture politiche, in quanto opponeva i fautori di una politica di pacificazione con i Bizantini e con il Papato e di integrazione con i Romanici (Bavaresi) ai propugnatori di una politica pi\u00f9 aggressiva ed espansionista (nobilt\u00e0 ariana). Il regno di Arioaldo (626-636), che riport\u00f2 la capitale a Pavia, riportando la corte nel palazzo Reale della citt\u00e0, fu travagliato da questi contrasti, oltre che dalle minacce esterne; il re riusc\u00ec a respingere in Friuli un attacco degli Avari, ma non a limitare il crescere dell'influenza dei Franchi nel regno. Alla sua morte la leggenda narra che, con procedura identica a quella seguita con sua madre Teodolinda, la regina Gundeperga ebbe il privilegio di scegliersi il nuovo sposo e re. La scelta cadde su Rotari, duca di Brescia e anch'egli ariano.\nRotari regn\u00f2 dal 636 al 652 e condusse numerose campagne militari, che portarono quasi tutta l'Italia settentrionale sotto il dominio del regno longobardo. Conquist\u00f2 (643) la Liguria, compresi il capoluogo Genova e Luni, e Oderzo, mentre neppure una schiacciante vittoria ottenuta sull'esarca bizantino di Ravenna, sconfitto e ucciso insieme a ottomila suoi uomini nella battaglia dello Scultenna (presso il fiume Panaro), riusc\u00ec a costringere l'Esarcato a sottomettersi ai Longobardi. In ambito interno, Rotari rafforz\u00f2 il potere centrale a danno dei ducati della Langobardia Maior, mentre al sud anche il duca di Benevento Arechi I (che a sua volta stava espandendo i domini longobardi) riconobbe l'autorit\u00e0 del re di Pavia.\nLa memoria di Rotari \u00e8 legata al celebre Editto; promulgato nel 643, era scritto in lingua latina nonostante fosse rivolto soltanto ai Longobardi, secondo il principio della personalit\u00e0 della legge. I Romanici restavano soggetti al diritto romano. L'Editto ricapitolava e codificava le norme e le usanze germaniche, ma introduceva anche significative novit\u00e0, segno del progredire dell'influsso latino sugli usi longobardi. L'Editto proib\u00ec la faida (vendetta privata) a favore del guidrigildo (risarcimento in denaro) e conteneva anche drastiche limitazioni all'uso della pena di morte.\nLa dinastia bavarese.\nDopo il brevissimo regno del figlio di Rotari, Rodoaldo (652-653), i duchi elessero re Ariperto I, duca di Asti e nipote di Teodolinda. Ritornava cos\u00ec sul trono la dinastia Bavara, segno del prevalere della fazione cattolica su quella ariana; il regno di Ariperto si segnal\u00f2 infatti per la dura repressione dell'arianesimo. Alla sua morte (661) il testamento di Ariperto divise il regno tra i due figli, Pertarito e Godeperto. La procedura era usuale tra i Franchi, ma tra i Longobardi rimase un \"unicum\". Forse anche perch\u00e9 la partizione entr\u00f2 immediatamente in crisi: tra Pertarito, insediato a Milano e Godeperto, rimasto a Pavia, si accese un conflitto che coinvolse anche il duca di Benevento, Grimoaldo. Il duca intervenne con consistenti forze militari per sostenere Godeperto, ma appena giunse a Pavia uccise il sovrano e ne prese il posto. Pertarito, in evidente inferiorit\u00e0, fugg\u00ec presso gli Avari.\nGrimoaldo ottenne l'investitura dei nobili longobardi, ma dovette comunque confrontarsi con la fazione legittimista, che allacci\u00f2 alleanze internazionali per riportare sul trono Pertarito. Grimoaldo ottenne dagli Avari la restituzione del sovrano deposto e Pertarito, non appena fu rientrato in Italia, dovette fare atto di sottomissione all'usurpatore prima di riuscire a fuggire presso i Franchi di Neustria, che nel 663 attaccarono Grimoaldo. Il nuovo re, inviso alla Neustria poich\u00e9 alleato dei Franchi di Austrasia, li respinse a Refrancore, presso Asti, e rest\u00f2 padrone della situazione.\nGrimoaldo, che nello stesso 663 aveva respinto un tentativo di riconquista dell'Italia da parte dell'imperatore bizantino Costante II, esercit\u00f2 i poteri sovrani con una pienezza fino ad allora mai raggiunta dai suoi predecessori. Alla fedelt\u00e0 del suo ducato di Benevento, affidato al figlio Romualdo, aggiunse quella dei ducati di Spoleto e del Friuli, dove impose duchi a lui leali. Favor\u00ec l'opera di integrazione tra le diverse componenti del regno e offr\u00ec ai suoi sudditi un'immagine che prendeva a modello quella del suo predecessore Rotari, al tempo stesso saggio legislatore (Grimoaldo aggiunse nuove leggi all'Editto), mecenate (eresse a Pavia una chiesa intitolata a sant'Ambrogio, fond\u00f2 la basilica di San Michele Maggiore, sede futura delle incoronazioni regie) e valente guerriero.\nAlla morte di Grimoaldo, nel 671, Pertarito rientr\u00f2 dall'esilio e pose fine all'effimero regno di Garibaldo, figlio di Grimoaldo e ancora bambino. Si accord\u00f2 immediatamente con l'altro figlio di Grimoaldo, Romualdo I di Benevento, al quale impose fedelt\u00e0 in cambio del riconoscimento dell'autonomia del suo ducato. Pertarito cerc\u00f2 e ottenne la pace con i Bizantini, che riconobbero la sovranit\u00e0 longobarda su gran parte dell'Italia. Inoltre, svilupp\u00f2 una politica in linea con la tradizione della sua dinastia e sostenne la Chiesa cattolica a danno dell'arianesimo e degli aderenti allo Scisma tricapitolino. Dovette subire la ribellione del duca di Trento Alachis, che, secondo quanto riporta Paolo Diacono, nel 679 prese il \"Castrum Bauzanum\", probabilmente occupato durante il periodo d'anarchia, sconfiggendo il comandante bavaro che lo aveva retto fino a quel momento con la compiacenza dei re agilolfingi. Pertarito riusc\u00ec a rintuzzare la rivolta di Alachis, anche se a costo di dure cessioni territoriali, infatti il duca ottenne per s\u00e9 anche il Ducato di Brescia.\nNel 688, alla morte di Pertarito, Alachis torn\u00f2 a sollevarsi, coalizzando intorno a s\u00e9 gli oppositori alla politica filo-cattolica dei Bavaresi. Suo figlio e successore Cuniperto fu inizialmente sconfitto e costretto a rifugiarsi sull'Isola Comacina; soltanto nel 689 riusc\u00ec a venire a capo della ribellione, sconfiggendo e uccidendo Alachis nella battaglia di Coronate, presso l'Adda. La crisi derivava dalla divergenza che vedeva contrapposte le due regioni della Langobardia Maior: da un lato le regioni occidentali (Neustria), fedeli ai sovrani Bavaresi, filo-cattoliche e sostenitrici della politica di pacificazione con Bisanzio e Roma; dall'altra le regioni orientali (Austria), legate alla tradizione longobarda che, dietro all'adesione a paganesimo e arianesimo, non si rassegnava a una mitigazione del carattere guerriero del popolo. La fronda dei duchi d'Austria contestava la crescente \"latinizzazione\" di costumi, pratiche di corte, diritto e religione, che accelerava la disgregazione e la perdita d'identit\u00e0 germanica della gente longobarda. La vittoria consent\u00ec tuttavia a Cuniperto, gi\u00e0 da tempo associato al trono dal padre e attore non secondario della sua politica, di proseguire nell'opera di pacificazione del regno, sempre in chiave filo-cattolica. Un sinodo, convocato a Pavia nel 698, sanc\u00ec il riassorbimento dello Scisma tricapitolino, con il ritorno degli scismatici all'obbedienza romana.\nL'VIII e il IX secolo.\nLa crisi dinastica.\nLa morte di Cuniperto, nel 700, segn\u00f2 l'apertura di una grave crisi dinastica. L'ascesa al trono del figlio minorenne di Cuniperto, Liutperto, fu immediatamente contestata dal duca di Torino, Ragimperto, anche lui esponente del casato Bavarese. Ragimperto sconfisse a Novara i sostenitori di Liutperto (il suo tutore Ansprando, duca di Asti, e il duca di Bergamo, Rotarit) e, agli inizi del 701, sal\u00ec al trono. Mor\u00ec tuttavia dopo appena otto mesi lasciando il trono al figlio Ariperto II; Ansprando e Rotarit reagirono immediatamente e imprigionarono Ariperto, restituendo il trono a Liutperto. Ariperto, a sua volta, riusc\u00ec a fuggire e a scontrarsi con i tutori del suo antagonista. Nel 702 li sconfisse a Pavia, imprigion\u00f2 Liutperto e occup\u00f2 il trono. Poco dopo stronc\u00f2 definitivamente l'opposizione: uccise Rotarit, soppresse il suo ducato e fece affogare Liutperto. Solo Ansprando riusc\u00ec a sfuggire, rifugiandosi in Baviera. Poco pi\u00f9 tardi Ariperto stronc\u00f2 una nuova ribellione, quella del duca del Friuli Corvolo, e pot\u00e9 sviluppare una politica di pacificazione, sempre favorendo l'elemento cattolico del regno.\nNel 712 Ansprando torn\u00f2 in Italia con un esercito raccolto in Baviera e si scontr\u00f2 con Ariperto; la battaglia fu incerta, ma il re diede prova di vilt\u00e0 e fu abbandonato dai suoi sostenitori. Mor\u00ec mentre tentava la fuga verso il regno dei Franchi, affogato nel Ticino dove sprofond\u00f2 a causa del peso dell'oro che portava con s\u00e9. Con lui ebbe termine la presenza della dinastia Bavarese sul trono dei Longobardi.\nLiutprando: l'apogeo del regno.\nAnsprando mor\u00ec dopo appena tre mesi di regno, lasciando il trono al figlio Liutprando. Il suo regno, il pi\u00f9 lungo di tutti quelli longobardi in Italia, fu caratterizzato dall'ammirazione quasi religiosa che veniva tributata al re dal suo popolo, che riconosceva in lui audacia, valentia e lungimiranza politica; Liutprando riusc\u00ec a sfuggire a due attentati alla propria vita (uno organizzato da un suo parente, Rotari) grazie a queste doti, e diede prove non inferiori nella condotta delle tante guerre del suo lungo regno. A questi valori tipici della stirpe germanica Liutprando, re di una nazione ormai in stragrande maggioranza cattolica, un\u00ec quelle di \"piissimus rex\" (nonostante avesse tentato pi\u00f9 volte di impadronirsi di Roma). In due occasioni, in Sardegna e nella regione di Arles (dove era stato chiamato dal suo alleato Carlo Martello) si contrappose con successo ai pirati saraceni, accrescendo la sua reputazione di re cristiano.\nSempre legato a questi episodi e l'acquisizione, da parte del re, delle reliquie di Sant'Agostino, che si trovavano in Sardegna ed erano minacciate dai saraceni. Liutprando le fece quindi portare al sicuro a Pavia nella basilica di San Pietro in Ciel d'Oro, da lui fondata. La sua alleanza con i Franchi, coronata da una simbolica adozione del giovane Pipino il Breve, e con gli Avari, ai confini orientali, gli consent\u00ec di avere le mani relativamente libere nello scacchiere italiano, anche se presto arriv\u00f2 a uno scontro con i Bizantini e con il Papato. Un primo tentativo di approfittare di un'offensiva araba contro Costantinopoli, nel 717, riscosse scarsi risultati; per riavvicinarsi al papato dovette quindi aspettare lo scoppio delle tensioni causate dall'inasprirsi della tassazione bizantina e la spedizione condotta nel 724 dall'esarca di Ravenna per destituire il ribelle papa Gregorio II. Pi\u00f9 tardi sfrutt\u00f2 le dispute fra il papa e Costantinopoli sull'iconoclastia (dopo il decreto dell'imperatore Leone III Isaurico del 726) per impadronirsi di molte citt\u00e0 dell'Esarcato e della Pentapoli, atteggiandosi a protettore dei cattolici. Per non inimicarsi il papa, rinunci\u00f2 all'occupazione del borgo di Sutri; Liutprando restitu\u00ec per\u00f2 la citt\u00e0 non all'imperatore, ma \"agli apostoli Pietro e Paolo\", secondo quanto riferisce Paolo Diacono nella sua \"Historia Langobardorum\". Questa donazione, nota come Donazione di Sutri, forn\u00ec il precedente legale per attribuire un potere temporale al papato, che avrebbe infine prodotto lo Stato della Chiesa.\nNegli anni successivi Liutprando stipul\u00f2 un'alleanza con l'esarca contro il papa, senza rinunciare a quella precedente con il papa contro l'esarca; coron\u00f2 questo classico doppio gioco con un'offensiva che port\u00f2 i ducati di Spoleto e di Benevento sotto la sua autorit\u00e0, riuscendo infine a negoziare una pace tra papa ed esarca vantaggiosa per i Longobardi. Mai nessun re longobardo aveva ottenuto simili risultati nelle guerre con le altre potenze sul territorio italiano. Nel 732 suo nipote Ildebrando, che gli succeder\u00e0 sul trono, riusc\u00ec addirittura, per breve tempo, a impadronirsi di Ravenna, da dove tuttavia fu cacciato poco dopo dai Veneziani chiamati dal nuovo papa, Gregorio III.\nLiutprando fu l'ultimo sovrano longobardo a poter contare sulla coesione del suo regno; dopo di lui nessun re riusc\u00ec a eliminare le opposizioni e a regnare indisturbato, anzi varie defezioni dei duchi e i continui tradimenti avrebbero portato alla sconfitta definitiva. La solidit\u00e0 del suo potere si fondava, oltre che sul carisma personale, anche sulla riorganizzazione delle strutture del regno che aveva intrapreso fin dai primi anni. Rafforz\u00f2 la cancelleria del Palazzo reale di Pavia e defin\u00ec in modo organico le competenze territoriali (giuridiche e amministrative) di sculdasci, gastaldi e duchi. Molto attivo fu anche nel settore legislativo: i dodici volumi di leggi da lui emanate introdussero riforme legali ispirate al diritto romano, migliorarono l'efficienza dei tribunali, modificarono il guidrigildo e, soprattutto, tutelarono i settori pi\u00f9 deboli della societ\u00e0 (minorenni, donne, debitori, aldii, schiavi).\nGi\u00e0 a partire dal VII secolo la struttura socio-economica del regno era andata progressivamente modificandosi. La crescita demografica favor\u00ec la frammentazione dei fondi, tanto che crebbe il numero dei Longobardi che cadeva in stato di povert\u00e0, come attestano le leggi mirate ad alleviare le loro difficolt\u00e0; per contro, anche alcuni Romanici cominciarono ad ascendere nella scala sociale, arricchendosi con il commercio, con l'artigianato, con le professioni liberali o con l'acquisizione di terre che i Germani non avevano saputo amministrare proficuamente. Liutprando intervenne anche in questo processo, riformando la struttura amministrativa del regno e liberando dagli obblighi militari i Longobardi pi\u00f9 poveri.\nGli ultimi re.\nIl regno di Ildebrando dur\u00f2 solo pochi mesi, poi venne rovesciato da una rivolta capeggiata dal duca Rachis. I contorni dell'episodio non sono chiari, essendo la fondamentale testimonianza di Paolo Diacono terminata con un panegirico in morte di Liutprando. Ildebrando era stato consacrato re nel 737, durante una grave malattia di Liutprando (che non grad\u00ec affatto: \"Non aequo animo accepit\", scrisse Paolo Diacono), anche se una volta ristabilitosi accett\u00f2 la scelta. Il nuovo re, quindi, almeno inizialmente godette del sostegno della maggior parte dell'aristocrazia, se non di quella del grande monarca. Rachis, il duca del Friuli che sal\u00ec al trono al suo posto, proveniva da una famiglia con una lunga tradizione di ribellioni al potere centrale e di rivalit\u00e0 con la famiglia reale, ma d'altro canto doveva la vita e il titolo ducale a Liutprando, che lo aveva perdonato dopo aver scoperto un complotto capeggiato da suo padre Pemmone.\nRachis fu un sovrano debole: dovette da una parte concedere maggior libert\u00e0 d'azione agli altri duchi, dall'altra prestare estrema attenzione a non esasperare i Franchi e, soprattutto, il loro maggiordomo di palazzo e re \"de facto\" Pipino il Breve, figlio adottivo del re di cui aveva spodestato il nipote. Non potendo fidarsi delle tradizionali strutture d'appoggio alla monarchia longobarda, cerc\u00f2 sostegno presso i gasindi, cio\u00e8 la piccola nobilt\u00e0 legata al re da patti di protezione e soprattutto presso i Romanici, cio\u00e8 i sudditi non longobardi. Queste sue innovazioni dell'antico costume, accanto ad atteggiamenti pubblici filo-latini (si spos\u00f2 con una donna romana, Tassia, e con rito romano; adott\u00f2 il titolo di \"princeps\" al posto del tradizionale \"rex Langobardorum\") gli inimicarono sempre pi\u00f9 la base dei Longobardi, che lo costrinse a cercare un totale rovesciamento di fronte, con un attacco improvviso alle citt\u00e0 della Pentapoli. Il papa, per\u00f2, lo convinse a rinunciare all'assedio di Perugia. Dopo questo fallimento il prestigio di Rachis croll\u00f2 e i duchi elessero come nuovo re suo fratello Astolfo, che gi\u00e0 gli era succeduto come duca a Cividale e che ora, dopo una breve lotta, lo costrinse a rifugiarsi a Roma e infine a farsi monaco a Montecassino.\nAstolfo fu espressione della corrente pi\u00f9 aggressiva dei duchi, che rifiutava un ruolo attivo alla componente romanica della popolazione. Per la sua politica espansionistica per\u00f2 dovette riorganizzare l'esercito in modo da includervi, seppur nella posizione subalterna di fanteria leggera, tutte le componenti etniche del regno. Ad essere soggetti agli obblighi di leva erano tutti i liberi del regno, sia quelli di origine romanica sia quelli di origine longobarda; le norme militari emanate da Astolfo citano pi\u00f9 volte i mercanti, indice di come ormai la classe fosse divenuta rilevante.\nInizialmente Astolfo colse notevoli successi, culminati nella conquista di Ravenna (751); qui il re, risiedendo nel Palazzo dell'esarca e battendo moneta di tipo bizantino, espose il suo programma: raccogliere sotto il suo potere tutti i Romanici fino ad allora soggetti all'imperatore, senza necessariamente fonderli con i Longobardi. L'Esarcato non fu omologato agli altri possedimenti longobardi in Italia (non fu cio\u00e8 eretto a ducato), ma mantenne la sua specificit\u00e0 come \"sedes imperii\": in questo modo Astolfo si proclamava erede diretto, agli occhi dei Romanici italiani, dell'imperatore bizantino e dell'esarca, suo rappresentante. Le sue campagne portarono i Longobardi a un dominio quasi completo dell'Italia, con l'occupazione (750-751) anche dell'Istria, di Ferrara, di Comacchio e di tutti i territori a sud di Ravenna fino a Perugia. Con l'occupazione della roccaforte di Ceccano accentu\u00f2 la pressione sui territori controllati dal papa Stefano II, mentre nella Langobardia Minor riusc\u00ec a imporre il suo potere anche a Spoleto e, indirettamente, a Benevento.\nProprio nel momento in cui Astolfo pareva ormai avviato a vincere tutte le opposizioni sul suolo italiano, nelle Gallie Pipino il Breve, vecchio nemico degli usurpatori della famiglia di Liutprando, riusc\u00ec a rovesciare definitivamente la dinastia merovingia deponendo Childerico III e divenendo re anche \"de iure\"; decisivi furono l'appoggio del Papato, nonostante fossero in corso anche trattative (presto fallite) tra Astolfo e il papa, e il tentativo di indebolire Pipino incitandogli contro il fratello Carlomanno.\nA causa della minaccia che questa mossa costituiva per il nuovo re dei Franchi, un accordo tra Pipino e Stefano II stabil\u00ec, in cambio della solenne unzione regale, la discesa in Italia dei Franchi. Nel 754 l'esercito longobardo, schierato a difesa delle Chiuse in Val di Susa, fu sgominato dai Franchi. Astolfo, arroccato a Pavia, dovette accettare un trattato che imponeva consegne di ostaggi e cessioni territoriali, ma due anni dopo riprese la guerra contro il papa, che a sua volta richiam\u00f2 i Franchi. Sconfitto di nuovo, Astolfo dovette accettare patti molto pi\u00f9 duri: Ravenna fu restituita non ai Bizantini ma al papa, incrementando il nucleo territoriale del Patrimonio di San Pietro; Astolfo dovette accettare una sorta di protettorato franco, la perdita della continuit\u00e0 territoriale dei suoi domini e il pagamento di un forte indennizzo. I ducati di Spoleto e di Benevento si affrettarono ad allearsi coi vincitori. Astolfo mor\u00ec poco dopo questa grave umiliazione, nel 756.\nIl fratello Rachis usc\u00ec dal monastero e tent\u00f2, inizialmente con qualche successo, di ritornare sul trono. Tuttavia, incontr\u00f2 l'opposizione di Desiderio, messo da Astolfo a capo del Ducato di Tuscia con sede a Lucca, che non apparteneva alla dinastia friulana, malvista dal papa e dai Franchi, da cui riusc\u00ec ad ottenere appoggio. I Longobardi gli si sottomisero per evitare un'altra discesa dei Franchi e Rachis fu convinto dal papa a ritornare a Montecassino.\nDesiderio con un'abile e discreta politica riafferm\u00f2 poco a poco il controllo longobardo sul territorio facendo di nuovo leva sui Romanici, creando una rete di monasteri governati da aristocratici longobardi (sua figlia Anselperga fu creata badessa di San Salvatore a Brescia), trattando col successore di papa Stefano II, Paolo I, e riconoscendone il dominio nominale su molti territori in realt\u00e0 in suo potere, come i riconquistati ducati meridionali. Inoltre attu\u00f2 una disinvolta politica matrimoniale, dando in moglie al duca di Baviera Tassilone sua figlia Liutperga nel 763, mentre l'altra figlia (di cui non \u00e8 noto nome, ma che nella tragedia \"Adelchi\" Alessandro Manzoni immortal\u00f2 dandole il nome di Ermengarda) venne promessa sposa al futuro Carlo Magno.\nNonostante le alterne fortune del potere politico centrale, l'VIII secolo rappresent\u00f2 l'apogeo del regno, periodo di benessere anche economico. L'antica societ\u00e0 di guerrieri e sudditi si era trasformata in una vivace articolazione di ceti e classi, con proprietari fondiari, artigiani, contadini, mercanti, giuristi; conobbero grande sviluppo, anche economico, le abbazie, soprattutto benedettine, e si espanse l'economia monetaria, con la conseguente creazione di un ceto bancario. Dopo un primo periodo durante il quale la monetazione longobarda coniava esclusivamente monete bizantine d'imitazione, i re di Pavia svilupparono una monetazione autonoma, aurea e argentea. Il ducato di Benevento, il pi\u00f9 indipendente dei ducati, ebbe anche una propria monetazione autonoma.\nLa dinastia carolingia.\nNel 771 Desiderio era sul punto di far accettare a papa Stefano III la sua protezione, dando al sovrano longobardo l'opportunit\u00e0 di cogliere definitivamente i frutti della sua abile politica, ma in quello stesso anno i delicati equilibri politici vennero rotti dalla morte di Carlomanno. Cos\u00ec Carlo ebbe mano libera per rivedere la sua alleanza con il Longobardi, annullando il matrimonio dinastico con la figlia di Desiderio, anche se in realt\u00e0 non \u00e8 chiaro se il matrimonio fosse gi\u00e0 stato contratto o meno. Temendo per la propria incolumit\u00e0 e per quella dei suoi figli, la sposa di Carlomanno Gerberga abbandon\u00f2 il regno dei Franchi per rifugiarsi alla corte di Desiderio. L'anno successivo un nuovo papa, Adriano I, si impose su tre distinte fazioni romane. Adriano I apparteneva al partito avverso a Desiderio e ne ribalt\u00f2 il delicato gioco di alleanze, pretendendo la consegna dei territori mai ceduti da Desiderio e portandolo cos\u00ec a riprendere la guerra contro le citt\u00e0 della Romagna. Inoltre, il sostegno che Desiderio offr\u00ec ai nipoti di Carlo Magno accelerarono un nuovo accordo tra il Papa e il re dei Franchi. Carlo Magno, nonostante avesse appena cominciato la campagna contro i Sassoni, venne in aiuto del papa, temendo la conquista di Roma da parte dei Longobardi e la perdita di prestigio conseguente. Tra il 773 e il 774 scese in Italia - ancora una volta la difesa delle Chiuse fu inefficace, per colpa delle divisioni fra i Longobardi - e, avendo la meglio contro una dura resistenza, conquist\u00f2 la capitale del regno, Pavia. Desiderio e la moglie furono deportati in Gallia, mentre suo figlio Adelchi trov\u00f2 rifugio presso Costantinopoli.\nCarlo si fece chiamare da allora \"Gratia Dei rex Francorum et Langobardorum atque patricius Romanorum\" (\"Per grazia di Dio re dei Franchi e dei Longobardi e patrizio Romano\"), realizzando un'unione personale dei due regni. In realt\u00e0 Adriano I sperava di relegare i Franchi nel nord dell'Italia, per affidare loro il dominio delle regioni dove l'aristocrazia longobarda era pi\u00f9 difficile da controllare. Tuttavia, la forza mostrata da Carlo durante la campagna in Italia fu tale da attrarre a s\u00e9 tutte le varie realt\u00e0 politiche, anche quelle che in principio si erano sottomesse al Papa (ad esempio il Ducato di Spoleto), consentendo al Regno dei Longobardi di mantenere intatti i suoi confini. La conquista franca consent\u00ec il rientro in orbita longobarda di Aosta e di Susa, mentre nel 788, dopo un periodo di relativa autonomia, venne riannessa al regno l'Istria. L'unica eccezione fu rappresentata dal Ducato di Benevento, la cui indipendenza venne garantita grazie all'alleanza con l'Impero Romano d'Oriente, e i suoi sovrani assunsero il titolo di \"princeps Langobardorum\", rivendicando per s\u00e9 l'eredit\u00e0 del regno di Pavia.\nCome re dei Longobardi, Carlo Magno mantenne le \"Leges Langobardorum\", ma in seguito alla repressione della rivolta del 776, guidata dal duca del Friuli Rotgaudo, ordin\u00f2 ampie confische ai danni dell'aristocrazia longobarda, che fin\u00ec per essere sostituita dagli aristocratici franchi che si erano trasferiti in Italia, e promosse la riorganizzazione del regno sul modello franco, introducendo in Italia le figure di ufficiali pubblici, detti \"conti\", per sostituire i duchi longobardi nell'amministrazione del territorio. Nonostante questi stravolgimenti interni, il Regno dei Longobardi non cess\u00f2 di mantenere la sua autonomia, ancor pi\u00f9 accentuata dal fatto che tra il 781 e l'818 il regno dei Longobardi fu governato da sovrani carolingi autonomi ovvero, Pipino e suo figlio Bernardo.\nQuest'autonomia cess\u00f2 al principio del IX secolo, quando Bernardo usc\u00ec sconfitto nella lotta per la successione alla corona imperiale, che Carlo Magno aveva ricevuto nell'anno 800 da papa Leone III. Cos\u00ec, Bernardo venne eliminato dallo zio, l'imperatore Ludovico il Pio, il quale tenne per s\u00e9 il titolo di re dei Longobardi, realizzando nuovamente l'unione personale con il Regno dei Franchi. A partire da Ludovico il Pio e i suoi figli, l'identit\u00e0 del Regno dei Longobardi venne progressivamente affiancata e poi sostituita da quella del Regno d'Italia, il cui possesso divenne sempre di pi\u00f9 un fattore cruciale per i Carolingi che aspiravano a rivendicare il titolo imperiale.\nGiudizi storiografici.\nL'et\u00e0 del regno longobardo \u00e8 stata, soprattutto in Italia, a lungo ritenuta come regno delle barbarie nel pieno dei cosiddetti \"Secoli bui\". Un periodo di confusione e dispersione, segnato dalle abbandonate vestigia di un glorioso passato e ancora in cerca di nuova identit\u00e0; lo testimoniano, per esempio, i versi dell'\"Adelchi\" manzoniano:\nL'economista Giorgio Ruffolo, riprendendo il giudizio sui Longobardi di Gabriele Pepe, ne parla in termini assai poco lusinghieri: \u00abDiciamo la verit\u00e0: all'Italia, forse per una oscura legge di contrappasso, sono toccati, in definitiva, i barbari meno intelligenti e pi\u00f9 grossolani d'Europa. Totalmente incapaci di fondersi con il popolo vinto, allevatori di maiali e cacciatori forsennati, totalmente incapaci di lavoro produttivo, gente rozza senza idealit\u00e0, senza poesia, senza leggi, senza ricchezza, senza patria (si scannavano tra loro, tradendosi continuamente), sono stati per l'Italia una vera maledizione. Hanno segnato il secolo pi\u00f9 infelice della nostra storia\u00bb.\nSergio Rovagnati arriva a definire il perdurante pregiudizio negativo sui Longobardi \u00abuna sorta di \"damnatio memoriae\"\u00bb, comune a quella spesso riservata a tutti i protagonisti delle Invasioni barbariche. \nGli orientamenti storiografici pi\u00f9 recenti, tuttavia, hanno ampiamente rivalutato l'et\u00e0 longobarda della storia d'Italia. Lo storico tedesco J\u00f6rg Jarnut ha puntualizzato l'insieme degli elementi che costituiscono l'importanza storica del regno longobardo. Alla separazione tra Langobardia Maior e Langobardia Minor risale la bipartizione storica dell'Italia che ha, per secoli, fatto orientare il nord verso l'Europa centro-occidentale e il sud, invece, verso l'area mediterranea, mentre il diritto longobardo condizion\u00f2 a lungo l'impianto giuridico italiano, tanto da non essere del tutto abbandonato nemmeno dopo la riscoperta del diritto romano, tra XI e XII secolo. Ampio il contributo del longobardo, lingua germanica, alla formazione della lingua italiana, che proprio nei secoli del regno longobardo maturava il proprio distacco dal latino volgare per assumere forme autonome.\nPer quanto concerne il ruolo ricoperto dai Longobardi in seno alla nascente Europa, Jarnut evidenzia che, dopo il declino del regno dei Visigoti e durante il periodo di debolezza del regno dei Franchi in epoca merovingia, Pavia era stata sul punto di assumere una funzione guida per l'Occidente, dopo aver determinato, strappando gran parte dell'Italia al dominio dei \"basileus\", la definitiva linea di confine tra l'Occidente latino-germanico e l'Oriente greco-bizantino; a spezzare bruscamente l'ascesa europea dei Longobardi intervenne per\u00f2 il rafforzamento del regno franco sotto Carlo Magno, che inflisse agli ultimi sovrani longobardi le sconfitte decisive. Alla disfatta militare, tuttavia, non corrispose un annullamento dell'elemento longobardo: Claudio Azzara precisa che \u00abla stessa Italia carolingia si configur\u00f2, in realt\u00e0, come un'Italia longobarda, nei meccanismi costitutivi della societ\u00e0 e nella cultura\u00bb.\nIl regno longobardo nelle arti.\nLetteratura.\nIl persistente pregiudizio storiografico sui \"Secoli bui\" ha a lungo gettato ombre sul regno longobardo, distogliendo l'interesse dei letterati da quel periodo storico. Poche sono state dunque le opere letterarie ambientate nell'Italia tra VI e VIII secolo; tra queste, eccezioni rilevanti sono quelle di Giulio Cesare Croce e Alessandro Manzoni. In epoca pi\u00f9 recente al regno longobardo ha dedicato una trilogia narrativa lo scrittore friulano Marco Salvador.\nBertoldo.\nLa figura di Bertoldo, umile e astuto contadino originario di Retorbido e vissuto durante il regno di Alboino (568-572), ispir\u00f2 numerose tradizioni orali durante tutto il Medioevo e la prima et\u00e0 moderna; a esse si ispir\u00f2 il letterato secentesco Giulio Cesare Croce nel suo \"Le sottilissime astutie di Bertoldo\" (1606), al quale nel 1608 aggiunse il seguito \"Le piacevoli et ridicolose simplicit\u00e0 di Bertoldino\", figlio di Bertoldo. Nel 1620 l'abate Adriano Banchieri, poeta e compositore, elabor\u00f2 un ulteriore seguito: \"Novella di Cacasenno, figliuolo del semplice Bertoldino\". Da allora le tre opere vengono generalmente pubblicate in unico volume, sotto il titolo di \"Bertoldo, Bertoldino e Cacasenno\".\n\"Adelchi\".\nAmbientata durante l'estremo scorcio del regno longobardo, la tragedia manzoniana \"Adelchi\" narra le vicende dell'ultimo re dei Longobardi, Desiderio, di suo figlio, Adelchi, e di sua figlia, che la fantasia del Manzoni ha battezzato Ermengarda. Il primo, ultimo difensore del regno longobardo contro l'invasione franca, e la seconda, sposa ripudiata di Carlo Magno. Manzoni ha utilizzato il regno longobardo come scenario, adattandolo alla sua interpretazione dei personaggi, vero centro dell'opera, e ha fornito ai Longobardi un ruolo di precursori dell'Unit\u00e0 e dell'indipendenza nazionale italiana, pur riprendendo l'immagine allora dominante di un periodo di barbarie dopo gli splendori della classicit\u00e0.\nCinema.\nBen tre sono state le pellicole ispirate dalle novelle di Croce e Banchieri e ambientate nel periodo iniziale del regno longobardo (interpretato assai liberamente):\nDi gran lunga pi\u00f9 celebre \u00e8 l'ultima delle tre pellicole, che vantava un cast composto, tra gli altri, da Ugo Tognazzi (Bertoldo), Maurizio Nichetti (Bertoldino), Alberto Sordi (fra Cipolla) e Lello Arena (re Alboino).\nUna versione romanzata del periodo iniziale del regno \u00e8 stata offerta da \"Rosmunda e Alboino\" (1961), diretto da Carlo Campogalliani."}
{"id": "1115632", "revid": "124686638", "url": "https://it.wikipedia.org/wiki?curid=1115632", "title": "Cipriano (metropolita di Kiev)", "text": "\u00c8 venerato come santo dalla Chiesa ortodossa russa, che lo ha glorificato alla fine del XV secolo e lo ricorda il 16 settembre e il 27 maggio.\nBiografia.\nReligioso di origine bulgara, fu inviato in Russia nel 1373 dal patriarca di Costantinopoli Philotheus Kokkinos con il compito di risolvere lo scontro politico che si era venuto a creare tra i Principi di Lituania e di Tver' e il Metropolita Alessio, ponendosi nel ruolo di mediatore. Nel 1375, alla ripresa delle ostilit\u00e0 tra il Granducato di Mosca e quello di Lituania, il Principe Lituano chiese che Cipriano fosse nominato loro metropolita. Per tale motivo Philotheus Kokkinos nomin\u00f2 il religioso metropolita di Kiev e Lituania, in modo tale da poter unire le province ecclesiastiche dopo la morte di Alessio.\nAnche se tale evento si verific\u00f2 nel 1378, Cipriano, inviso al potere moscovita, fu nominato Metropolita di Mosca solo nel 1381, al termine di numerosi intrighi. Un anno dopo, tuttavia, fu costretto a lasciare Mosca a causa dell'approssimarsi dell'esercito di Tokhtamy\u0161. Successivamente fu rimosso dal soglio di Metropolita della citt\u00e0 e sostituito con il metropolita Pimen (1382-1384), a cui successe il metropolita Dionisio I (1384-1385). Nel 1390, Cipriano fu reinstallato nella sua carica da Vassili II, che aveva sempre appoggiato, e fu nominato metropolita di Mosca e di tutta la Rus'.\nCipriano \u00e8 ricordato come un saggio custode della Chiesa ortodossa, nonch\u00e9 un fautore dell'unit\u00e0 delle terre russe. Nei fatti a lui va attribuita l'unit\u00e0 ecclesiastica nelle terre russe, includendo in questa persino il Granducato di Lituania. Fu un uomo erudito e un esperto conoscitore dei rituali e della letteratura della Chiesa che cerc\u00f2 di dotare di norme chiare e precise il servizio liturgico e la vita monastica. Fu il primo a iniziare a compilare il \u0422\u0440\u043e\u0438\u0446\u043a\u0430\u044f \u043b\u0435\u0442\u043e\u043f\u0438\u0441\u044c (Troitskaja letopis', o il \"Resoconto storico Troitskaja\") e, probabilmente, il \u041f\u0440\u0430\u0432\u043e\u0441\u0443\u0434\u0438\u0435 \u043c\u0438\u0442\u0440\u043e\u043f\u043e\u043b\u0438\u0447\u044c\u0435 (Pravosudije metropoli\u010d'je, o la \"Giustizia del Metropolita\"). Scrisse inoltre la \"Vita del metropolita Pietro\", che era gi\u00e0 stata compilata nel 1327, rendendola pi\u00f9 retorica e meglio strutturata. Cipriano corresse gli errori di traduzione nei Libri della Bibbia e tradusse molte opere ecclesiastiche dal greco."}
{"id": "1115635", "revid": "125419928", "url": "https://it.wikipedia.org/wiki?curid=1115635", "title": "Colors of the Wind", "text": "Colors of the Wind (nella versione italiana I colori del vento) \u00e8 una canzone del 1995 scritta da Alan Menken e Stephen Schwartz, facente parte della colonna sonora del film Walt Disney \"Pocahontas\". La canzone \u00e8 vincitrice dell'Oscar per la migliore canzone 1996. Il testo, dai forti contenuti religiosi e spirituali, presenta simbolicamente la visione del mondo panteistica della religione nativa americana.\nVersioni.\nEsistono varie versioni della canzone, in base alla quantit\u00e0 di linguaggi nei quali il film \u00e8 stato distribuito. Per ogni linguaggio possono esistere due versioni, una cantata nel film, l'altra distribuita su supporto multimediale e presente nei ringraziamenti di alcune edizioni del film. La doppiatrice di Pocahontas nella versione inglese \u00e8 Judy Kuhn, l'attrice e cantante Vanessa Williams ha invece dato la voce per la versione alternativa della canzone. L'edizione italiana \u00e8 stata, in entrambe le sue versioni, cantata da Manuela Villa.\nLe parole del testo differiscono molto tra le varie edizioni, sebbene complessivamente in tutte si sia mantenuto il medesimo significato di fondo che la canzone intende esprimere.\nNei Paesi anglosassoni la canzone di Vanessa Williams ha avuto grande successo. Originariamente pubblicata in formato di singolo divenne il successo della cantante per il 1995, vincendo anche un disco d'oro per aver venduto oltre 500.000 copie. La canzone \u00e8 stata in seguito ripresa da Ashanti, da Edyta G\u00f3rniak (in polacco), da Jennifer Rush (in tedesco), da Daniela Castillo (in spagnolo), da Christy Carlson Romano, dai The Chipettes, da Danielle White, da Lea Salonga, da Arturo Sandoval, da Pam Tillis e pi\u00f9 di recente da Vanessa Hudgens in \"Disneymania 5\". Il gruppo J-pop ACIDMAN realizz\u00f2 una versione remixata del brano nell'album \"Equal\", e una versione tech-dance fu realizzata dal gruppo russo Harajuku. Nel 2009 Ivana Spagna incide la canzone per il suo cd dedicato alle favole \"Il cerchio della vita\".\nSignificati.\nNella canzone Pocahontas tenta di spiegare a John Smith la visione del mondo panteistica della sua cultura, attraverso i tradizionali significati e simboli della religione nativa americana."}
{"id": "1115644", "revid": "15756", "url": "https://it.wikipedia.org/wiki?curid=1115644", "title": "Societ\u00e0 longobarda", "text": "La societ\u00e0 longobarda costitu\u00ec la struttura sociale del popolo longobardo, durante la lunga fase migratoria dal basso Elba fino all'Italia (I-VI secolo), e in seguito quella del Regno longobardo (568-774). Nel corso dei secoli, la societ\u00e0 longobarda si caratterizz\u00f2 per continui processi di inclusione: prima, durante la fase nomade, dei vari popoli (principalmente germanici, ma anche di altra origine linguistica) incontrati lungo la migrazione; poi, all'interno del loro regno, con i Romanici di cultura latina.\nEvoluzione storica.\nLa fase nomade.\nFin dalle fonti pi\u00f9 antiche, i Longobardi si sono sempre definiti \"gens Langobardorum\": una \"gens\", quindi, ovvero un gruppo di individui che aveva ben chiara la consapevolezza di formare una comunit\u00e0 e convinto di condividere un'ascendenza comune. Questo, tuttavia, non significava che i Longobardi fossero un gruppo etnicamente omogeneo; durante il processo migratorio inclusero al loro interno individui isolati o frammenti di popoli incontrati durante i loro spostamenti, soprattutto attraverso l'inserimento di guerrieri. Per accrescere il numero di uomini in armi ricorsero spesso all'affrancamento degli schiavi, per lo pi\u00f9 provenienti da altri popoli. La maggior parte degli individui via via inclusi era probabilmente composta da elementi germanici, ma non mancavano origini etniche diverse (per esempio, Avari del ceppo turco). Durante la permanenza alle foci dell'Elba i Longobardi vennero in contatto con altre popolazioni di Germani occidentali, quali Sassoni e Frisoni. Da queste popolazioni, che a lungo erano state in contatto con i Celti (soprattutto i Sassoni), appresero un'organizzazione sociale in caste, raramente presente in altre popolazioni germaniche.\nIl processo di aggregazione con altri popoli and\u00f2 intensificandosi via via che la potenza del popolo cresceva, soprattutto a partire dagli anni dell'insediamento in Pannonia (VI secolo). Entrare nella \"gens\" significava condividere le aspettative di gloria guerriera e di bottino dei Longobardi, affrancandosi dalle proprie origini sociali e cogliendo opportunit\u00e0 di carriera. Dopo la decisiva vittoria sui Gepidi (567) l'esercito longobardo, che si apprestava ormai a invadere l'Italia, includeva certamente anche Gepidi, Unni, Sarmati, Sassoni, Svevi e perfino Romani del Norico e della Pannonia.\nI Longobardi erano un popolo in armi guidato da un'aristocrazia di cavalieri e da un re guerriero. L'importanza della funzione militare per i Longobardi era pi\u00f9 marcata di quella, per esempio, dei Sassoni. La lancia, arma tipica dei cavalieri, era il simbolo della sua regalit\u00e0. Quando un guerriero moriva veniva tumulato con il suo equipaggiamento in sepolcreti appartati rispetto a quelli del resto della popolazione. Il titolo non era dinastico ma elettivo. L'elezione si svolgeva nell'ambito dell'esercito, che fungeva da assemblea; l'uomo libero, detto arimanno (\"cfr\" il tedesco \"Heer\", esercito, e \"Mann\", uomo), era colui che portava le armi e formava l'esercito. L'assemblea era quindi appropriatamente detta \"Gairethinx\" (assemblea delle lance). Alla base della piramide sociale c'erano i servi a cui venivano affidati i lavori di pastorizia e agricoltura che vivevano in condizioni di schiavit\u00f9.\nA livello inferiore si trovavano invece gli aldii, dotati di una certa autonomia in ambito economico, ma di una limitata libert\u00e0, molto pi\u00f9 vicini alla condizione degli schiavi rispetto a classi analoghe come i \"liti\" dei sassoni.\nNonostante i tentativi di preservare incorrotta la propria specificit\u00e0 etnico-culturale, i Longobardi in Pannonia subirono le prime influenze bizantine, anche attraverso i rapporti organici e diplomatici stabiliti con l'Impero. Ci furono elementi di vera e propria integrazione nello Stato bizantino, come testimonia, a met\u00e0 del VI secolo, la partecipazione di contingenti longobardi alle guerre bizantine contro Ostrogoti e Persiani. Lo status di \"federati\" port\u00f2 anche a una maggior definizione del ruolo e dei compiti dei duchi, su ispirazione dell'articolato apparato istituzionale bizantino.\nLe fare.\nAl momento dell'invasione dell'Italia, il popolo era suddiviso in varie fare, raggruppamenti familiari con funzioni militari che ne garantivano la coesione durante i grandi spostamenti. A capo delle fare erano i duchi, che facevano da intermediari tra il re e i liberi. A partire dal momento dell'insediamento in Pannonia (prima met\u00e0 del VI secolo), i Longobardi erano entrati in diretto contatto con istituzioni romane. Le fare si insediarono sul territorio ripartendosi tra gli insediamenti fortificati gi\u00e0 esistenti e abbozzarono un sistema di esazione delle imposte dalle popolazioni romane sottomesse. Si trattava di un embrione di organizzazione territoriale che poi, una volta giunti in Italia, i Longobardi avrebbero evoluto nella rete dei loro ducati.\nL'insediamento in Italia.\nGiunti in Italia, i Longobardi in una prima fase respinsero ogni commistione con la massa della popolazione di origine latina (i \"Romanici\", secondo il lessico del tempo) e si arroccarono a difesa dei propri privilegi. Nettamente in minoranza, coltivarono i tratti che li distinguevano sia dai loro avversari Bizantini sia dai Romanici: la lingua germanica, la religione pagana o ariana, il monopolio del potere politico e militare. Il loro insediamento stravolse profondamente gli assetti fondiari della penisola, poich\u00e9 numerosi latifondi furono confiscati per essere redistribuiti tra i nobili e gli arimanni longobardi.\nL'irruzione dei Longobardi sulla scena italiana, gi\u00e0 profondamente segnata dalla Guerra gotica, sconvolse i rapporti sociali della Penisola. La maggior parte del ceto dirigente latino (i \"nobiles\") fu uccisa o scacciata, mentre i pochi scampati dovettero cedere ai nuovi padroni un terzo dei loro beni; il procedimento, noto come \"hospitalitas\", non era un'innovazione introdotta dai Longobardi, ma un modello ampiamente diffuso in et\u00e0 tardo-antica, che costituiva uno schema di coesistenza sullo stesso territorio di due popolazioni che rimanevano indipendenti l'una dall'altra. I vinti perdevano l'antico privilegio della totale esenzione fiscale, tuttavia mantenevano il diritto di propriet\u00e0, sia pur decurtata. Se il sistema socio-economico ereditato dall'Impero romano rimaneva in gran parte operante, nel VI secolo al vertice si poneva per\u00f2 la ristretta aristocrazia guerriera longobarda, che ripart\u00ec le terre e i raccolti tra le proprie fare.\nAnche una volta insediati in Italia, i Longobardi conservarono il valore attribuito all'assemblea del popolo in armi (che generalmente si tenevano intorno ai primi giorni di marzo presso il palazzo reale di Pavia). Il \"Gairethinx\" decideva l'elezione del re e deliberava sulle scelte politiche, diplomatiche, legislative e giudiziarie pi\u00f9 importanti; depositaria delle \"Cawarfidae\", le norme tradizionali del popolo, non era tuttavia tanto un'arena pienamente democratica, assimilabile a un moderno parlamento, quanto il luogo nel quale i duchi e i capi delle fare facevano valere la propria prominenza. Con il radicarsi dell'insediamento in Italia, il potere assunse, nelle sue varie articolazioni, aspetti sempre pi\u00f9 marcatamente territoriali; le citt\u00e0 dove si erano insediato un duca divennero il centro (politico, amministrativo e militare) del territorio (ducato) nel quale si erano insediate le fare che ne riconoscevano la supremazia. Allo stesso modo, gli sculdasci governavano i centri pi\u00f9 piccoli, mentre i gastaldi di nomina regia amministravano la porzione dei beni dei Longobardi assegnati, a partire dall'elezione di Autari (584) al sovrano.\nLa concezione della regalit\u00e0.\nL'approccio verso la regalit\u00e0 dei Longobardi si differenziava sostanzialmente da quello degli altri popoli germanici, poich\u00e9 sul carattere sacro della figura del sovrano prevaleva la funzione come capo dell'esercito. A differenza dei Franchi, per esempio, il cui re proveniva da una stirpe divina, i re longobardi venivano scelti in maniera \"democratica\" durante un'assemble di pari (il \"Gairethinx\"), che sceglieva il pi\u00f9 valoroso in termini di doti militari, quale sintesi di coraggio, forza e astuzia. In Paolo Diacono si trovano vari riferimenti indiretti a questo concetto di regalit\u00e0 connesso al valore militare: come nel gesto di afferrare la lancia come simbolo di potere, specialmente quando i legami di sangue vengono a mancare per la successione. Diversamente dai re franchi, quelli longobardi avevano residenza fissa nel palazzo della capitale: ci\u00f2 rafforzava l\u2019autorit\u00e0 regia dato che ogni anno, intorno al primo marzo, presso il palazzo, si teneva una grande assemblea dove venivano emanate le leggi e venivano dibattute le grandi questioni del regno. Tuttavia si trattava anche di un momento molto delicato, dato che, come pi\u00f9 volte si verific\u00f2, se una fazione avversa al sovrano riusciva a occupare il palazzo e il tesoro regio, di fatto poteva impadronirsi del regno: per i longobardi l\u2019autorit\u00e0 del sovrano poteva essere esercitata solo se egli aveva il pieno controllo del palazzo.\nNon erano comunque estranee alla concezione dei Longobardi le idee di stirpi nobili: tra le pi\u00f9 importanti, i Letingi, i Gausi, i Bavaresi e gli Arodingi. Sono per\u00f2 segno di altre influenze esterne, di gruppi assimilati a loro nel corso dei secoli.\nIdeali guerreschi e religiosit\u00e0 popolare.\nVale la pena di ricordare come la religiosit\u00e0 dei guerrieri longobardi si sia appropriata di San Michele Arcangelo il guerriero di Dio, rappresentato sempre con la spada sguainata, nel quale identificavano l'antico dio pagano Odino, adottandolo come Santo Patrono della nazione longobarda. Moltissime delle chiese costruite in territorio longobardo portano il suo nome, cos\u00ec come molti degli insediamenti urbani di fondazione longobarda, in cima ai campanili dei quali, anche se connessi a chiese dedicate ad altri santi svettava, e in molti casi ancora svetta, l'Angelo con la spada e le ali semiaperte. Talvolta anemostato. Anche l'Arcibasilica Reale di Pavia, dove venivano incoronati i re longobardi e che custodiva la Corona Ferrea gli \u00e8 dedicata. E importantissimo era il santuario di San Michele a Monte Sant'Angelo sul Gargano, nel luogo dov'Egli era apparso, come pure la Sacra di San Michele, alla cui protezione era affidato il sistema difensivo delle Chiuse (del Valico del Moncenisio) in Val di Susa, fatalmente aggirate da Carlo Magno. Questi due santuari (il primo dei quali fa ora parte del sito seriale , inserito nella Lista dei patrimoni dell'umanit\u00e0 dell'UNESCO nel giugno 2011), erano parte di un cammino di pellegrinaggio che si estendeva fino a Mont-Saint-Michel in Normandia, tratto della Via Francigena che collegava i tre principali luoghi dedicati all'Arcangelo.\nFu infine papa Gregorio I, lo stesso che aveva donato a Teodolinda, che tanto si prodig\u00f2 per la conversione dei Longobardi, il chiodo della Vera Croce con cui fu composta la Corona Ferrea, a ribattezzare la Mole Adriana Castel Sant'Angelo, ponendovi sopra la notissima statua nella quale San Michele \u00e8 diplomaticamente rappresentato nell'atto di ringuainare la spada.\nLa differenziazione sociale.\nUna volta stabilizzata la presenza longobarda in Italia, nella struttura sociale del popolo iniziarono a manifestarsi segnali di evoluzione, registrati soprattutto nell'Editto di Rotari. L'impronta guerriera, che portava con s\u00e9 elementi di collettivismo militaresco, lasci\u00f2 progressivamente il passo a una societ\u00e0 differenziata, con una gerarchia legata anche alla maggiore o minore ampiezza delle propriet\u00e0 fondiarie.\nSe il VI secolo vide ancora i Longobardi come elementi sostanzialmente estranei, dal punto di vista sociale, al loro nuovo territorio, nel VII i rapporti con i Romanici iniziarono a diventare regolari e organici. L'Editto lascia intendere che, anzich\u00e9 in fortificazioni pi\u00f9 o meno provvisorie come quelle in cui si erano acquartierate le fare al tempo della conquista, gi\u00e0 una cinquantina di anni dopo (l'Editto \u00e8 del 643) i Longobardi vivessero per lo pi\u00f9 nelle citt\u00e0, nei villaggi o - caso forse pi\u00f9 frequente - in fattorie indipendenti. Parallelamente, da collettiva che era (assegnata alle fare), la propriet\u00e0 delle terre divenne individuale, trasmessa ereditariamente e tutelata dalle leggi.\nLa fine del nomadismo intensific\u00f2 la differenziazione economica e sociale tra i Longobardi. La stratificazione sociale era riconosciuta dal sistema del guidrigildo, che calcolava l'ammontare dei risarcimenti alle persone offese seguendo un complesso sistema di valutazione della dignit\u00e0 individuale delle vittime. La distinzione fondamentale, comunque, restava quella tra i liberi (i Longobardi di ogni ceto sociale) e i non liberi; marginale, sostanzialmente, il ruolo dei semiliberi (gli aldii). Nell'Editto di Rotari si equiparavano gli aldii e i \"servi ministeriales\" riguardo al danno ricevuto, mentre erano considerati superiori ai \"servi rustici\". Nel campo matrimoniale un aldio poteva sposare una donna libera, sebbene secondo alcune determinate condizioni, mentre era proibito l'opposto, comunemente con tutte le legislazione germaniche. L'emancipazione, comunque, era possibile e anzi con il tempo divenne un fondamentale processo di incanalamento e di regolamentazione della mobilit\u00e0 sociale. Esponenti degli strati gerarchici inferiori potevano, con atto pubblico, essere \"liberati\" e considerati da quel momento in poi longobardi a tutti gli effetti, quale che fosse la loro origine etnica.\nL'integrazione con i Romanici.\nI Longobardi rimasero per decenni una ristretta aristocrazia militare, che coscientemente persegu\u00ec una politica di segregazione rispetto alla stragrande maggioranza della popolazione italiana: i Romanici cattolici e per molti versi culturalmente \"superiori\". Con il passare del tempo i tratti di segregazione razziale andarono stemperandosi, soprattutto con il processo di conversione al cattolicesimo avviato dalla dinastia Bavarese. Il VII secolo fu segnato da questo progressivo avvicinamento, parallelo a un pi\u00f9 ampio rimescolamento delle gerarchie sociali. Tra i Longobardi vi fu chi discese fino ai gradini pi\u00f9 bassi della scala economico-sociale, mentre al tempo stesso cresceva il numero dei Romanici capaci di conquistare posizioni di prestigio nell'ambiente dei dominatori, soprattutto tra gli esponenti del clero. Anche il trattato di \"pace eterna\", siglato nel 680 tra re Pertarito e l'Impero bizantino, contribu\u00ec al processo di integrazione, togliendo ai Romanici ogni speranza di una restaurazione bizantina. A conferma della rapidit\u00e0 del processo c'\u00e8 anche l'uso esclusivo, attestato fin dagli inizi della dominazione longobarda in Italia, della lingua latina in ogni loro atto scritto, incluso quell'Editto di Rotari che pure era rivolto esclusivamente ai Longobardi.\nSebbene le leggi rotariane proibissero, in linea di principio, i matrimoni misti, era tuttavia possibile per un longobardo sposare una schiava, anche romanica, a patto che fosse emancipata prima delle nozze. Questa possibilit\u00e0, dettata probabilmente dalle esigenze imposte dall'esiguit\u00e0 numerica dei Longobardi, funzion\u00f2 da cavallo di Troia per la romanizzazione dei Longobardi; gi\u00e0 nell'ultimo scorcio del VII secolo, sotto i re cattolici della dinastia Bavarese, si contavano alcuni elementi di origine latina all'interno dell'esercito (ascritti quindi alla categoria degli arimanni e soggetti al diritto longobardo).\nGli ultimi re longobardi, come Liutprando o Rachis, intensificarono gli sforzi d'integrazione, presentandosi sempre pi\u00f9 come re d'Italia anzich\u00e9 re dei Longobardi, sebbene molto spesso rimasero profondi attriti con la nobilt\u00e0 di origine romana. Il processo di spartizione delle terre e delle cariche, in linea di massima, tuttavia rimase, come dimostra la politica seguita per le diocesi, affidate sempre a prelati germanici in netta contrapposizione con il papa di Roma, spesso considerato troppo vicino all'impero bizantino.\nParallelamente all'integrazione, si verific\u00f2 un progressivo impoverimento di molti Longobardi: la frammentazione ereditaria delle propriet\u00e0, le donazioni a istituzioni ecclesiastiche e la cattiva gestione port\u00f2, nell'VIII secolo, molti liberi a non essere pi\u00f9 padroni della propria casa n\u00e9 della terra che lavoravano. Prendendo atto della nuova situazione, nel 726 Liutprando esent\u00f2 i Longobardi pi\u00f9 poveri dal servizio militare, sottoponendoli per\u00f2, in caso di guerra, a corv\u00e9e obbligatorie. Al tempo stesso, come emerge sempre dalle novit\u00e0 legislative introdotte da Liutprando, acquisirono un ruolo sempre pi\u00f9 rilevante nuove categorie, come quelle dei mercanti e degli artigiani; aumentarono gli ecclesiastici di origine longobarda mentre fecero la loro ricomparsa, inoltre, professioni legate all'ambito artistico e intellettuale. L'insieme di questi fattori port\u00f2 a un netto predominio della citt\u00e0 sulla campagna; i centri urbani vennero abbelliti con edifici lussuosi e opere d'arte, e i loro abitanti sperimentarono una sempre pi\u00f9 vivace mobilit\u00e0 verticale.\nI Longobardi si adattarono agli usi e ai costumi della maggioranza della popolazione del loro regno. Dismisero il loro abito tradizionale a balze variopinte per adottare quello romanico; abbandonarono l'antica rasatura della nuca (atto dal forte valore simbolico) e passarono all'uso di calzoni e gambali di panno. La lingua longobarda venne abbandonata anche nell'uso quotidiano, anche se a favore di un latino volgare che accolse dal loro idioma germanico numerosi elementi; proprio a questo innesto, anzi, \u00e8 possibile far risalire la nascita del volgare italiano (la sua prima attestazione, l\"'Indovinello veronese\", risale alla fine dell'VIII secolo). Allo stesso modo, anche i nomi propri persero connotazioni etniche e tanto quelli di origine germanica quanto quelli di origine latina venivano imposti, indifferentemente, ai nuovi nati di una societ\u00e0 ormai in gran parte omogenea. Soltanto ai vertici della nobilt\u00e0 longobarda si conserv\u00f2 una certa identit\u00e0 di \"gens\" (bench\u00e9 perfino l'ultimo re longobardo, Desiderio, avesse un nome latino), che si sarebbe preservata ancora per decenni dopo la caduta del regno (774) e l'immissione della Langobardia Maior nell'impero carolingio.\nElementi di cultura materiale.\nLa famiglia e la condizione della donna.\nNell'Editto di Rotari pi\u00f9 di venti paragrafi regolano il diritto dei rapporti familiari, prova di una grande attenzione a tale argomento. In particolare, venivano regolati i rapporti patrimoniali ed ereditari, soprattutto riguardo ai figli legittimi.\nVeniva riservata una rigorosa protezione alle donne non sposate di dignit\u00e0 libera: poich\u00e9 non potevano difendersi da sole in caso di violenze, la compensazione in denaro di delitti che le riguardassero era pi\u00f9 elevata di quanto fosse richiesto per un uomo in un caso omologo. Il marito non aveva potere illimitato su una donna onesta, ma poteva ottenerlo in caso di situazioni particolari, quali l'adulterio, il disinteresse o la lontananza della famiglia della donna.\nDa un punto di vista patrimoniale, la donna aveva alcuni diritti. Il \"faderfium\" era una dote concessa dal padre della donna che si sposava di entit\u00e0 liberamente disposta; in caso di morte del marito, se la donna tornava alla famiglia di origine, poteva portare con s\u00e9 il \"faderfium\". Ma il \"faderfium\" tornava ad essere patrimonio della famiglia di origine della donna, quindi da dividere, per esempio, con le sue sorelle in caso di morte del padre o del fratello maggiore.\nAltre elargizioni restavano invece di propriet\u00e0 strettamente personale della donna ed erano la \"meta\", promessa il giorno delle nozze (una specie di dote maschile), e il \"morgingab\" o morgengabio, elargito pubblicamente il mattino successivo alle nozze a suggellare la consumazione e la validit\u00e0 del matrimonio. Inizialmente pare che il morgengabio fosse corrisposto alla famiglia della donna, poi in seguito era elargito direttamente ad essa. Queste due elargizioni, in caso di vedovanza, restavano sempre di propriet\u00e0 della donna, che non era tenuta a spartirle con nessuno.\nL'alimentazione.\nTacito, nel suo saggio \"Germania\", informa che i Longobardi erano devoti alla dea Nerthus e al culto della fertilit\u00e0, il che fa pensare ad un'attivit\u00e0 agricola che affiancasse quelle tipicamente barbariche (caccia, pastorizia raccolta di frutti spontanei). Durante l'epoca delle migrazioni \u00e8 comunque impensabile un'attivit\u00e0 agricola, infatti le analisi sui ritrovamenti archeologici in Pannonia hanno evidenziato una dieta a base di latte, burro, grasso e carne.\nAnche nell'Editto di Rotari si trovano poche norme dedicate all'attivit\u00e0 agricola e sono per lo pi\u00f9 spiegate come un adattamento alla situazione italica preesistente.\nL'allevamento dei cavalli.\nIl cavallo era un animale sacro, fondamentale per le pratiche guerriere. I Longobardi nell'uso del cavallo si distinguevano nettamente dai Germani occidentali, per la conoscenza approfondita del cavallo imparata probabilmente dai nomadi delle steppe e dai Germani orientali.\nL'editto di Rotari dedica ben cinque paragrafi alla tutela del cavallo, indicando anche norme per la cura dell'estetica equina. Paolo Diacono parla invece di cavalli selvatici portati in Italia con lo scopo di migliorare le razze."}
{"id": "1115646", "revid": "22475", "url": "https://it.wikipedia.org/wiki?curid=1115646", "title": "Valencia (Venezuela)", "text": "Valencia \u00e8 la terza citt\u00e0 del Venezuela e la capitale dello stato di Carabobo. Si compone di cinque distinti \"municipios\":\nAssieme ai \"municipios\" di Guacara, San Joaqu\u00edn, Diego Ibarra e Carlos Arvelo costituisce l\"'\u00c1rea metropolitana de Valencia\".\nStoria.\nFu fondata nel 1555 in una valle chiamata \"Valle de los Tacariguas\". Negli anni sessanta del Cinquecento venne saccheggiata dal conquistatore spagnolo Lope de Aguirre e, nel secolo successivo, dai pirati francesi. Il 24 giugno 1821 non lontano da Valencia si svolse la celebre battaglia di Carabobo, che diede il nome anche all'omonimo Stato.\nGeografia fisica.\nHa 1.866.000 abitanti ed \u00e8 situata a 528 metri d'altezza, per cui gode di un clima non torrido.\nEconomia.\n\u00c8 considerato uno dei principali centri industriali del Venezuela (montaggio di veicoli di ogni tipo, manifatture alimentari, industrie tessili ecc.)."}
{"id": "1115647", "revid": "2104733", "url": "https://it.wikipedia.org/wiki?curid=1115647", "title": "Violently Happy", "text": "Violently Happy \u00e8 una canzone di Bj\u00f6rk ed \u00e8 il quinto ed ultimo singolo tratto dall'album \"Debut\".\nVideo musicale.\nIl video della canzone, ambientato in una camera imbottita di un manicomio, \u00e8 di Jean-Baptiste Mondino. Bj\u00f6rk e i ballerini che compaiono nel video, distruggono animali di pezza, vagano con in mano forbici, si tagliano i capelli o se li rasano a zero. Si muovono seguendo la musica, con passi e gesti inconsulti. Tra gli attori nel video, c'\u00e8 anche un giovane Norman Reedus."}
{"id": "1115649", "revid": "34928", "url": "https://it.wikipedia.org/wiki?curid=1115649", "title": "Tigrinya", "text": ""}
{"id": "1115653", "revid": "339392", "url": "https://it.wikipedia.org/wiki?curid=1115653", "title": "Sesoto", "text": ""}
{"id": "1115654", "revid": "174925", "url": "https://it.wikipedia.org/wiki?curid=1115654", "title": "Economia del Canada", "text": "L'economia del Canada, \u00e8 una delle pi\u00f9 importanti al mondo, ed \u00e8 tuttora in forte sviluppo. Tra le prime 12 per prodotto interno lordo (1.400 miliardi di dollari), \u00e8 caratterizzata dall'intenso sfruttamento delle risorse naturali e dall'elevato tenore di vita degli abitanti, superiore a quello degli stessi Stati Uniti.\nLe attivit\u00e0 principali sono i servizi (banche, commercio, comunicazione, turismo) e l'industria (mezzi di trasporto, lavorazione del legno, prodotti chimici, tessili ed alimentari, elettronica strumentale), sorta in gran parte grazie ad investimenti statunitensi. Importante \u00e8 anche il settore primario (pesca, allevamenti, grano, soia, minerali grezzi e non solo), che alimenta forti esportazioni.\nSettore primario.\nAgricoltura.\nL'agricoltura si avvale di tecniche moderne che consentono un'elevata produttivit\u00e0 malgrado le limitate terre coltivabili. In Saskatchewan, Alberta e Manitoba troviamo colture di cereali, lino, tabacco, soia, colza e barbabietole da zucchero sono coltivati in Qu\u00e9bec e nell'Ontario. Lungo la costa del Pacifico \u00e8 diffusa la frutticoltura. \u00c8 notevole la produzione di legname.\nAllevamento e pesca.\nDiffuso l'allevamento di bovini e suini mentre \u00e8 in calo quello di animali da pelliccia.\nLa pesca \u00e8 praticata sia lungo le coste oceaniche sia nelle acque interne. Le specie pi\u00f9 diffuse sono merluzzi, aragoste, salmoni, trote e lucci. La pesca, sia marittima sia nelle acque interne, riveste importanza centrale, che fa del Canada il primo esportatore mondiale e permette una fiorente industria della conservazione e dell'inscatolamento.\nGiacimenti ed estrazioni.\nNel sottosuolo ci sono giacimenti di quasi tutti i minerali. Il Canada \u00e8 al primo posto per la produzione di uranio, al secondo per lo zinco e il nichel, al terzo per il rame.\nImportanti sono le riserve di petrolio, gas naturale, carbone, potassio, alluminio (bauxite), ferro, piombo, oro e sale (halite). Dagli anni novanta sono attivi anche giacimenti di diamanti nei Territori del Nord-Ovest, in particolare nei pressi di Yellowknife, ai quali, dalla primavera del 2008, si \u00e8 aggiunta una miniera in Ontario, la \"Victor's Project\". Inoltre nel campo minerario sono in primo piano la produzione di carbone, di minerali di ferro, del petrolio e del gas naturale. Importante l'estrazione di nichel, platino e argento.\nSettore secondario.\nTra le industrie hanno avuto una notevole espansione le attivit\u00e0 estrattive e i comparti metallurgico, meccanico e agroalimentare. Alle industrie del legno che producono cellulosa, carta e pasta di legno si sono affiancate imprese specializzate nella costruzione di mobili e case prefabbricate.\nNegli ultimi decenni, inoltre, \u00e8 stato dato grande impulso ai comparti delle tecnologie avanzate: informatica, telecomunicazioni, biotecnologie, ingegneria aerospaziale.\nSettore terziario.\nNotevole \u00e8 stato il progressivo incremento degli scambi commerciali con l'estero, in particolare con USA, Gran Bretagna e Giappone. Il turismo \u00e8 in crescita.\nIl traffico aereo si avvale di ben 900 aeroporti (5 sono quelli internazionali), importanti per coprire le enormi distanze che separano i centri principali. Questo settore delle comunicazioni, per\u00f2, ha risentito della crisi del trasporto aereo successiva agli attentati terroristici dell'11 settembre 2001."}
{"id": "1115655", "revid": "599013", "url": "https://it.wikipedia.org/wiki?curid=1115655", "title": "Tsonga", "text": ""}
{"id": "1115656", "revid": "287204", "url": "https://it.wikipedia.org/wiki?curid=1115656", "title": "Venda", "text": "Venda pu\u00f2 riferirsi a diverse cose:"}
{"id": "1115658", "revid": "287204", "url": "https://it.wikipedia.org/wiki?curid=1115658", "title": "Sant'Agostino nello studio (Botticelli Uffizi)", "text": "Sant'Agostino nello studio \u00e8 un dipinto a tempera su tavola (41x27 cm) di Sandro Botticelli, databile al 1490-1495 circa e conservato nella Galleria degli Uffizi di Firenze.\nStoria.\nL'opera \u00e8 ricordata per la prima volta da Vasari in casa di Bernardo Vecchietti, attribuita a Filippo Lippi. Gi\u00e0 pochi anni dopo il Borghini la riteneva di Botticelli. Nel 1567 in un'esposizione all'Accademia del Disegno l'opera venne citata nuovamente come di Lippi e cos\u00ec ancora nel XIX secolo, finch\u00e9 Morelli fu il primo critico moderno a rivendicare l'attribuzione a Botticelli che non stata pi\u00f9 messa sostanzialmente in dubbio.\nLa datazione si basa su dati stilistici ed \u00e8 in genere assegnata alla produzione tarda dell'ultimo decennio del Quattrocento, quando l'artista iniziava a vivere quella crisi mistico-religiosa legata alle predicazioni di Girolamo Savonarola. La monumentalit\u00e0 dell'architettura l'accosta all'\"Annunciazione di Cestello\" (1489-1490), mentre il gusto miniaturistico farebbe pensare alle \"Storie di Giuditta\" (\"Scoperta del cadavere di Oloferne\" e \"Ritorno di Giuditta a Betulia\", 1472 circa). In ogni caso le citazioni dell'architettura romana presuppongono che l'opera sia stata eseguita dopo il soggiorno del 1482.\nEsiste una stampa di Paolo Lasinio che ritrae l'opera, pubblicata da Gozzini in \"Galleria di Firenze Illustrata\", tomo III, tav. CXXI.\nDescrizione e stile.\nSant'Agostino \u00e8 ritratto nel suo studio all'interno di una nicchia dalla fastosa architettura alla romana. Il soggetto \u00e8 puramente contemplativo, non vi sono accenni alla visione miracolosa di san Girolamo come nel pannello della predella della \"Pala di San Marco\".\nIl santo sta seduto su uno scranno, rialzato da una pedana, dove attende alla scrittura e alla lettura. Accanto a lui si trova un armadio a muro colmo di volumi e a sinistra si apre una porta. Un elemento dinamico, sempre presente nelle opere di Botticelli, \u00e8 dato dalla tenda scostata, che scorre lungo una pertica fissata all'altezza della linea d'imposta dell'arco. L'architettura mostra una volta a botte con lacunari al di sopra di un cornicione sporgente, che genera un arco a tutto sesto con la ghiera decorata da un festone scolpito. Due medaglioni ai lati dell'arco presentano finti bassorilievi entro ghirlande vegetali, che ritraggono due personaggi di profilo nello stile delle rappresentazioni degli imperatori romani, mentre la lunetta sullo sfondo \u00e8 decorata da una \"Madonna col Bambino\": si tratta di una sorta di mediazione culturale che l'autore sottintende tra Umanesimo e Cristianesimo che ispira la figura del santo, patrono ideale di tutti gli uomini di cultura.\nUna colorita nota quotidiana sono i fogli stracciati che si trovano sul pavimento, forse ispirata a un'esperienza reale di Botticelli, magari presso i frati agostiniani di Santo Spirito a Firenze."}
{"id": "1115670", "revid": "767487", "url": "https://it.wikipedia.org/wiki?curid=1115670", "title": "John Bigman Jones", "text": "John Bigman Jones \u00e8 un personaggio immaginario del Ciclo di Lucky Starr creato dallo scrittore di fantascienza Isaac Asimov ed \u00e8 il migliore amico del protagonista. Si fa chiamare soltanto \"Bigman\" nonostante sia pi\u00f9 basso della media (1,55 \u00a0m in \"Lucky Starr e gli oceani di Venere\" e in \"Lucky Starr e le lune di Giove\", 1,58 \u00a0m in \"Lucky Starr e il grande sole di Mercurio\"). La bassa statura \u00e8 fonte per lui di continue provocazioni, a cui risponde comunque con decisione e coraggio, anche se la maggior parte delle volte troppo impulsivamente.\nJohn Bigman Jones compare per la prima volta nel primo romanzo della serie, Lucky Starr, il vagabondo dello spazio, ambientato su Marte. L'incontro casuale col protagonista avviene ad un'agenzia di collocamento su Marte, dove prende in simpatia Lucky Starr perch\u00e9 lo difende in una scaramuccia.\nDopo le vicende di questo romanzo, in cui supporta il protagonista molto spesso, si instaura tra lui e Lucky Starr una forte amicizia, e gli altri libri della serie lo vedranno sempre presente, a volte quasi come co-protagonista.&lt;br&gt;\nRappresenta il contraltare del protagonista: impulsivo e collerico, sempre pronto all'azione, spesso rude in linea con la sua estrazione di coltivatore marziano, non \u00e8 tuttavia uno stupido n\u00e9 un isterico, e sa perfettamente badare a s\u00e9 stesso, utilizzando le sue qualit\u00e0 (segnatamente agilit\u00e0 e precisione nel tiro con le armi) per supplire alla sua minore caratura fisica."}
{"id": "1115674", "revid": "322321", "url": "https://it.wikipedia.org/wiki?curid=1115674", "title": "Striscia la notizia", "text": "Striscia la notizia \u00e8 un programma televisivo italiano ideato da Antonio Ricci il 7 novembre 1988, e trasmesso su Canale 5 dal luned\u00ec al sabato in access prime time sin dall'11 dicembre 1989. La prima edizione del 1988 trasmessa dal 7 novembre al 16 dicembre, and\u00f2 in onda su Italia 1.\nStoria del programma.\nGli inizi e gli anni novanta.\nIl programma esord\u00ec come \"Striscia la notizia-Giornale Radio\", alle 20:25 il 7 novembre 1988 su Italia 1, condotto da Ezio Greggio e Gianfranco D'Angelo e diretta da Beppe Recchia. La prima edizione and\u00f2 in onda fino al 16 dicembre 1988. La seconda edizione venne trasmessa da Canale 5 alle 20:25 dall'11 dicembre 1989 con una durata delle puntate di dieci minuti, condotta sempre da Greggio stavolta con Raffaele Pisu; la coppia venne confermata anche per la successiva stagione 1990-1991, nella quale esord\u00ec come inviato della trasmissione il Gabibbo, un pupazzo rosso, animato dal mimo Gero Caldarelli con la voce di Lorenzo Beccati. Nella stagione successiva si susseguirono varie coppie di presentatori: prima Lando Buzzanca e Giorgio Faletti; a dicembre Sergio Vastano e Teo Teocoli; a gennaio Vastano fu affiancato prima da Gino Bartali e poi da Maurizio Ferrini (che impersonava la signora Emma Coriandoli): quest'ultima coppia fu confermata sempre in primavera fino al 1994 (nel periodo febbraio-marzo dello stesso anno prima di Vastano c'era Alba Parietti); infine nel periodo maggio-giugno Claudio Bisio e Gianni Fantoni. Dal 13 gennaio 1992, la messa in onda del programma viene posticipata alle 20:30 per lasciar spazio all'allora nascente TG5. Il programma, prima delle elezioni politiche dello stesso anno, venne sospeso dal 30 marzo al 4 aprile; nello stesso periodo ci fu lo scandalo Tangentopoli e la presenza del Gabibbo ritard\u00f2 l'arresto del deputato socialista Matteo Carriera. Il programma annunci\u00f2 un mese prima l'autorizzazione a procedere per il senatore repubblicano Antonio Del Pennino: il Gabibbo deposit\u00f2 davanti alla sede della DC milanese un contributo per l'affitto. Dal 1992 al 1994 torn\u00f2 nuovamente Greggio che fu affiancato da Ric. Il 19 maggio 1994, in occasione della puntata numero 1.000, venne realizzata una puntata speciale condotta eccezionalmente da tutti i volti dell'edizione in corso, ovvero Ezio Greggio, Ric, Sergio Vastano, La Signora Coriandoli e Alba Parietti. Alla puntata presero parte anche Gino Bartali e le veline Cecilia Belli, Laura Valci, Fanny Cadeo, Terry Sessa, Simonetta Pravettoni, il velinone Edo Soldo e il Gabibbo.\nNelle stagioni 1994-1995 e 1995-1996 Greggio fu affiancato da Enzo Iacchetti (quest'ultimo presente anche in primavera nelle stesse edizioni): quest'ultima stagione venne caratterizzata dal celebre tormentone \"fu fu\", il gesto di soffiarsi nei pugni di Massimo D'Alema. Nella primavera 1995 e 1996 Greggio venne sostituito dal comico napoletano Lello Arena, ma rimase Iacchetti.\nNel 1996 Antonio Ricci cre\u00f2 un premio, il \"Tapiro d'Oro\" a chi aveva compiuto qualche gesto eclatante che si era ritorto contro di lui o aveva preso parte a iniziative deludenti. La stagione 1996-1997 vede di nuovo al timone Greggio e Iacchetti, sostituiti prima da Massimo Boldi e Paolo Villaggio, poi da Tullio Solenghi e Gene Gnocchi (i quali introdussero lo sketch \"Striscia la Berisha\", parodia di una inesistente edizione albanese del programma) e infine da Gerry Scotti e Franco Oppini.\nLa stagione 1997-1998 fu condotta inizialmente da Greggio e Iacchetti, quest'ultimo poi sostituito da Claudio Lippi mentre nel 1998 tornano Tullio Solenghi e Gene Gnocchi, protagonisti anche dello sketch \"Cascina D'Alema\", parodia della serie \"Cascina Vianello\" con protagonisti la parodia dei leader del PDS Massimo D'Alema e Walter Veltroni. Il 13 gennaio 1998 vi fu la puntata pi\u00f9 breve della storia del programma e in apertura Greggio si lament\u00f2 dell'eccessiva lunghezza del blocco pubblicitario trasmesso prima della sigla, da lui stesso definito \"un massacro di pubblicit\u00e0\", e decret\u00f2 il termine della puntata. L'edizione 1998-1999 venne condotta di nuovo da Greggio e Iacchetti, poi sostituiti da Gene Gnocchi (che aveva condotto con Tullio Solenghi negli anni precedenti) e Gerry Scotti (che aveva condotto con Franco Oppini l'anno precedente).\nAnni duemila.\nLa stagione 1999-2000 \u00e8 presentata prima dalla coppia Greggio-Iacchetti e poi da Paolo Bonolis e Luca Laurenti. Durante la conduzione Bonolis-Laurenti inizia la gag del \"Cavaliere Mascarato\", parodia di Silvio Berlusconi. Nella stagione 2000-2001, arrivano ancora Greggio e Iacchetti che danno vita alla \"Grande Suocera\", parodia del \"Grande Fratello\" ed \u00e8 proprio in questo periodo che balzano agli onori delle cronache le vicende riguardanti Wanna Marchi, la figlia Stefania Nobile e il sedicente mago do Nascimento, diventate in seguito un caso giudiziario. Dal 5 marzo al 9 giugno 2001 tornano Bonolis e Laurenti, che aprono ogni puntata cantando e ballando \"Bucatini Disco Dance\" e finendo con un finto documentario con Laurenti nei panni della Bavosa. Nella stagione successiva (2001-2002) si alternano prima Greggio e Iacchetti e successivamente Bonolis e Laurenti. Nella stagione 2002-2003, condotta da Greggio e Iacchetti, scoppia il caso del tubo \"Tucker\" e inizia il tormentone del meteorologo di Canale 5 Mario Giuliacci che salutava i telespettatori con un \"Buonasera!\", detto spostando vistosamente la testa e agitando una biro durante la conduzione; nella seconda parte della stagione subentrano nuovamente Bonolis e Laurenti.\nA gennaio 2004, sotto la conduzione di Greggio e Iacchetti, il programma solleva dubbi circa la regolarit\u00e0 nella trasmissione \"Affari tuoi\", condotto da Paolo Bonolis, nel frattempo passato in Rai. Dal 29 marzo al 5 giugno 2004 la conduzione del programma passa a Alessandro Benvenuti, Anna Maria Barbera e Luca Laurenti. Il 3 aprile Benvenuti abbandona il programma e Barbera passa al ruolo di inviata mentre, a fianco di Laurenti, arriva dal 5 aprile Sas\u00e0 Salvaggio.\nNella stagione 2004-2005, oltre all'arrivo delle nuove veline, Lucia Galeone e Vera Atyushkina, arriva Michelle Hunziker affiancata da Greggio; inoltre il programma va in onda da uno studio completamente rinnovato, nel quale \u00e8 stato introdotto per la prima volta il pubblico. Esordirono alcune rubriche come \"Striscia lo striscione\" di Cristiano Militello, che mostra gli striscioni delle tifoserie calcistiche negli stadi. Il Tapiro d'Oro fu affiancato dal \"Gongolo di platino\", un premio che veniva consegnato a chi compiva qualche buona azione o a chi era capitato un episodio particolarmente bello o in generale a chi ha motivo per essere particolarmente di buon umore, solitamente consegnato dall'ex partecipante al \"Grande Fratello 4\" Patrick Ray Pugliese. Altra rubrica peculiare di questa edizione era il \"Baciamento Europeo\" costituito da due squadre di inviati (una al femminile formata da tre modelle avvenenti), ed una al maschile costituita da tre \"modelli eccentrici\" (tra i quali spiccava \"Alberto La Gradisca\", al secolo Maurizio Fioravanti), quest'ultimo entrato nella storia del programma per il noto \"bacio gay\" all'allora ministro per gli italiani nel mondo Mirko Tremaglia (deceduto nel 2011). Dal 10 gennaio al 19 marzo Greggio fu affiancato ancora una volta da Iacchetti (che torn\u00f2 in aprile affiancando Giobbe Covatta) e dal 21 al 31 marzo dal comico Franco Neri fino a quando, dal 5 aprile all'11 giugno 2005, i conduttori cambiarono ogni sera oppure ogni settimana. Tra gli altri, condussero Maria De Filippi, Kledi Kadiu, Garrison, Mike Bongiorno, Gerry Scotti, Ficarra e Picone, Tullio Solenghi (che aveva gi\u00e0 condotto negli anni 1997-1998 con Gene Gnocchi), Massimo Lopez e anche le due ex veline Elisabetta Canalis e Maddalena Corvaglia.\nLa stagione 2005-2006, la diciottesima, comincia il 26 settembre 2005 con due nuove veline, Melissa Satta e Thais Souza Wiggers (che sar\u00e0 sostituita dal 7 gennaio al 7 giugno 2008 da Veridiana Mallmann a causa della maternit\u00e0) e Greggio e Neri. Dal 14 novembre 2005 al 14 gennaio 2006 Greggio viene affiancato da Iacchetti, dal 16 gennaio al 4 marzo 2006 dalla Hunziker, dal 6 al 25 marzo 2006 ancora da Neri e dal 27 marzo al 10 giugno 2006 i conduttori sono Ficarra e Picone.\nNella stagione 2006-2007 Greggio \u00e8 stato affiancato dalla Hunziker dal 25 settembre al 16 dicembre 2006, dal 18 dicembre 2006 al 6 gennaio 2007 da Gerry Scotti, dall'8 gennaio al 31 marzo 2007 da Iacchetti, mentre dal 2 aprile al 9 giugno 2007 tornano Ficarra e Picone.\nNella stagione 2007-2008 le coppie che si alternano alla conduzione sono: Greggio-Iacchetti (24 settembre 2007-5 gennaio 2008), Greggio-Hunziker (7 gennaio-29 marzo 2008) e Ficarra-Picone (31 marzo-7 giugno 2008). Questo si ripeter\u00e0 anche nelle stagioni 2008-2009 (Greggio-Iacchetti dal 22 settembre 2008 al 10 gennaio 2009, Greggio-Hunziker dal 12 gennaio al 28 marzo 2009 e Ficarra-Picone dal 30 marzo al 6 giugno 2009) e 2009-2010 (Greggio-Iacchetti dal 21 settembre 2009 al 9 gennaio 2010, Greggio-Hunziker dall'11 gennaio al 27 marzo 2010 e Ficarra-Picone dal 29 marzo al 5 giugno 2010).\nAnni duemiladieci.\nDalla stagione 2010-2011 il programma va in onda nel formato 16:9; in questa edizione \u00e8 condotto dalla coppia Greggio-Iacchetti (20 settembre 2010-8 gennaio 2011), Greggio-Hunziker (10 gennaio-26 marzo 2011) e Ficarra-Picone (28 marzo-4 giugno 2011).\nNella stagione 2010-2011 il programma \u00e8 oggetto di polemiche su testate giornalistiche che facevano capo a Carlo De Benedetti a causa del ruolo delle veline nel programma definendo il termine \"velina\" in modo spregiativo per indicare una carriera nel mondo dello spettacolo che apre alle giovani le porte della notoriet\u00e0 e del benessere economico senza necessit\u00e0 di fare studi impegnativi o lunghe gavette; a causa di queste polemiche, nell'autunno 2011 le veline cambiano provvisoriamente nome in \"carline\" come forma di provocazione nei confronti di De Benedetti, accusato dalla trasmissione di collaborare al processo di mercificazione del corpo femminile attraverso le testate di sua propriet\u00e0.\nNell'edizione 2011-2012, come le precedenti, le coppie sono: Greggio-Iacchetti (26 settembre 2011-7 gennaio 2012), Greggio-Hunziker (9 gennaio-31 marzo 2012) e Ficarra-Picone (2 aprile-10 giugno 2012).\nNell'edizione 2012-2013, la trasmissione \u00e8 condotta ancora dalle coppie Greggio-Hunziker (24 settembre 2012-5 gennaio 2013), Greggio-Iacchetti (7 gennaio-23 marzo 2013) e Ficarra-Picone (25 marzo-15 giugno 2013). In questa stagione, la 25\u00aa, il ruolo delle veline \u00e8 stato nuovamente al centro di controversie a seguito di varie conferenze stampa nelle quali la presidente della Camera Laura Boldrini us\u00f2 il termine \"velina\" in senso spregiativo e defin\u00ec \"velinismo\" le funzioni svolte da soubrette e showgirl in ruoli per i quali non sarebbero necessari particolari meriti artistici o professionali; particolari polemiche ha destato il tapiro che \"Striscia\" le ha consegnato a causa della partecipazione, come autrice, della stessa Boldrini a un programma della RAI in onda alla fine degli anni ottanta in cui erano presenti delle ragazze in abiti molto succinti.\nLa stagione 2013-2014, la 26\u00aa, venne condotta da Virginia Raffaele e Michelle Hunziker (sostituita il 9 ottobre 2013 dal Gabibbo e dal 10 al 12 ottobre da Gerry Scotti a causa della gravidanza) con la presenza di due velini maschi e uno studio completamente rinnovato. Dal 14 al 26 ottobre 2013 Virginia Raffaele fu sostituita da Piero Chiambretti mentre dal 28 ottobre 2013 al 6 gennaio 2014 torn\u00f2 Greggio in coppia con Hunziker; con le nuove veline, Irene Cioni e Ludovica Frasca. Dal 7 gennaio al 1\u00b0 marzo 2014 rimase Greggio ma la Hunziker fu sostituita da Iacchetti (che aveva gi\u00e0 condotto il 31 ottobre e il 1\u00ba novembre e dal 4 al 6 novembre 2013, esattamente quando la showgirl era a casa con l'influenza) dal 3 marzo al 7 giugno 2014 arrivano Ficarra e Picone.\nDa gennaio 2014 entra nel cast degli imitatori Valeria Graci nella parte di Peppa Pig che incontra i politici per fare satira. La stagione 2014-2015, la 27\u00aa, \u00e8 stata inizialmente condotta da Maurizio Battista e Leonardo Pieraccioni poi sostituiti da Chiambretti e dalla Hunziker (29 settembre-11 ottobre 2014), poi rimase la Hunziker ma al posto di Chiambretti arriv\u00f2 Greggio (13 ottobre 2014-6 gennaio 2015), la Hunziker fu sostituita da Iacchetti ma rimase Greggio (7 gennaio-21 febbraio 2015) e infine tornarono Ficarra e Picone (23 febbraio-6 giugno 2015).\nLa stagione 2015-2016, la 28\u00aa, inizia il 21 settembre 2015. Per la prima settimana Michelle Hunziker \u00e8 affiancata in varie puntate da vari personaggi dello spettacolo come Maria De Filippi, Gerry Scotti, Mara Venier, Christian De Sica mentre dal 26 ottobre torn\u00f2 Greggio. La Hunziker conduce il programma con lui fino al 28 novembre. Dal 30 novembre 2015 al 23 gennaio 2016 torna Iacchetti ad affiancare Greggio, poi lo stesso Iacchetti lascia il posto alla Hunziker (25 gennaio-6 febbraio 2016) e infine tornano ancora Ficarra e Picone (8 febbraio-11 giugno 2016).\nLa stagione 2016-2017, la 29\u00aa, inizia il 26 settembre 2016 con la conduzione di Michelle Hunziker affiancata da Bel\u00e9n Rodr\u00edguez fino al 1\u00ba ottobre, da Piero Chiambretti il 3 e il 4 ottobre, da Gerry Scotti il 5 e, per met\u00e0 puntata, il 6 ottobre 2016, da Luca e Paolo il 7 e l'8 ottobre 2016 (anche se questi ultimi appaiono gi\u00e0 nella seconda met\u00e0 della puntata del 6 ottobre), e da Greggio dal 10 ottobre al 19 novembre. Quest'ultimo viene affiancato da Iacchetti, che prende il posto della Hunziker dal 21 novembre 2016 al 21 gennaio 2017. Dal 23 gennaio al 4 febbraio Greggio viene nuovamente affiancato dalla Hunziker, che ha sostituito Iacchetti, mentre dal 6 febbraio al 10 giugno la conduzione viene affidata a Ficarra e Picone. Il 20 agosto 2017, all'et\u00e0 di 74 anni, muore Gero Caldarelli, il mimo che fin dal 1990 animava il Gabibbo. Dalla stagione 2017-2018 il ruolo di mimo passa a Rocco Gaudimonte, gi\u00e0 allievo di Caldarelli, che negli anni precedenti si era alternato con lui nell'animazione del famoso pupazzo rosso.\nLa stagione 2017-2018, la 30\u00aa, parte il 25 settembre 2017. In questa stagione del programma la conduzione \u00e8 affidata, dal 25 settembre al 2 dicembre, a Greggio e Iacchetti; dal 4 dicembre 2017 al 6 gennaio 2018 rimane Greggio ma torna la Hunziker al posto di Iacchetti; dall'8 gennaio al 3 febbraio rimane la Hunziker ma arriva Gerry Scotti al posto di Greggio e dal 5 febbraio al 9 giugno tornano nuovamente Ficarra e Picone.\nLa stagione 2018-2019, la 31\u00aa, inizia il 24 settembre 2018 con la conduzione di Ezio Greggio e Michelle Hunziker fino al 13 ottobre 2018, poi dal 15 ottobre 2018 con la conduzione di Ezio Greggio ed Enzo Iacchetti. Dal 7 gennaio 2019 tornano nuovamente Ficarra e Picone. Quindi, dal 15 aprile all'8 giugno 2019, si succedono Gerry Scotti e la Hunziker che il 6 maggio 2019 raggiunge la presenza delle mille puntate in 15 edizioni.\nLa stagione 2019-2020, la 32\u00aa, inizia il 23 settembre 2019 con la conduzione di Ezio Greggio e Michelle Hunziker fino al 5 ottobre, poi dal 7 ottobre 2019 al 6 gennaio 2020 con la conduzione della consolidata coppia formata da Ezio Greggio ed Enzo Iacchetti; successivamente dal 7 gennaio al 29 febbraio con la conduzione di Ficarra e Picone. L'ultima parte della stagione vede padrone di casa Gerry Scotti con la new entry Francesca Manzini (dal 2 al 7 marzo), e con Michelle Hunziker (dal 9 marzo al 27 giugno). Dal 16 marzo al 27 giugno 2020 il programma viene trasmesso senza pubblico in studio, esattamente come avveniva dal 7 novembre 1988 al 5 giugno 2004, a causa delle misure di contenimento della pandemia di COVID-19 (a seguito della quale \u00e8 stato imposto un lockdown sull'intero territorio nazionale italiano dal 9 marzo al 18 maggio 2020). Quest'edizione doveva inizialmente concludersi il 6 giugno, ma a causa della pandemia di COVID-19 \u00e8 stata prolungata fino al 27 giugno.\nAnni duemilaventi.\nLa stagione 2020-2021, la 33\u00aa, inizia il 28 settembre 2020 con l'ultima conduzione di Ficarra e Picone, che conquistano per l'unica volta la stagione autunnale; il 30 novembre 2020 annunciano infatti che si tratter\u00e0 dell'ultima settimana a guida del programma. Dal 7 dicembre 2020 \u00e8 subentrata la storica coppia formata da Ezio Greggio ed Enzo Iacchetti, che hanno condotto il programma fino al 6 marzo 2021, quando poi dall'8 marzo alla conduzione del TG satirico c'\u00e8 Gerry Scotti, affiancato prima da Francesca Manzini fino al 27 marzo, e poi da Michelle Hunziker, che lo guida dal 29 marzo sino al 12 giugno. In questa edizione il programma va in onda senza pubblico in studio a causa delle misure di contenimento per la pandemia di COVID-19. Nella puntata del 26 ottobre 2020, alla conduzione di \"Striscia la notizia\" c'\u00e8 l'inedita coppia formata da Salvo Ficarra e Cristiano Militello a causa della positivit\u00e0 al COVID-19 di Valentino Picone, mentre dal giorno successivo, il 27 ottobre subentra Sergio Friscia fino al 7 novembre. Dal 9 novembre Picone, essendo guarito dal virus, torna a condurre il programma dopo 14 giorni di quarantena. Il 30 novembre 2020, Ficarra e Picone lasciano la trasmissione dopo 15 anni di conduzione.\nLa stagione 2021-2022, la 34\u00aa, inizia il 27 settembre 2021 con molte novit\u00e0: sono Vanessa Incontrada e Alessandro Siani ad aprire la 34\u00aa edizione, conducendo per la prima volta il programma fino al 2 novembre 2021. Dal giorno successivo, il 3 novembre, e fino all'11 dicembre e anche dal 2 al 12 febbraio 2022 alla conduzione subentra un'altra coppia inedita, formata da Sergio Friscia, che aveva gi\u00e0 condotto \"Striscia\" l'anno prima, al posto di Valentino Picone, fermato a casa dal Covid, e Roberto Lipari, al debutto assoluto, dopo due anni da inviato. Il 10 dicembre ai due comici si affiancano eccezionalmente Alessandro Siani e Diletta Leotta. Dal 13 dicembre 2021 al 1\u00ba febbraio e dal 14 al 19 dello stesso mese a condurre il TG satirico c'era la storica coppia composta da Ezio Greggio ed Enzo Iacchetti, sostituiti da questi ultimi due a causa della positivit\u00e0 di Iacchetti al COVID-19. Dal 21 al 26 febbraio, Greggio \u00e8 stato affiancato da Silvia Toffanin. Dal 28 febbraio al 26 marzo subentrano Francesca Manzini e Gerry Scotti. Quest'ultimo, affiancato da Michelle Hunziker, rimarr\u00e0 dal 28 marzo all'11 giugno. Tra le novit\u00e0 di questa edizione, l'introduzione di due nuove rubriche dedicate al mondo dei social, \"Facedacool\" e \"Hashtag la vista\". Tra gli inviati, ce n'\u00e8 uno nuovo: Nando Timoteo, nei panni di un finto giornalista inviato sul campo per raccontare, con il filtro dell'ironia, i fatti salienti dell'attualit\u00e0. Da questa edizione, il programma torna ad avere il pubblico in studio, seppur limitato per via delle misure di contenimento per la pandemia di COVID-19, ma a causa della brusca risalita dei contagi, dal 13 dicembre 2021, il programma torna ad essere senza pubblico in studio.\nCast.\nVeline e Velini.\nPer sottolineare il fatto che il programma debba essere considerato come un variet\u00e0 e non come un programma d'informazione, vi partecipano, fin dalla prima edizione del 1988, alcune ragazze denominate \"veline\" per via dei fogli che portavano inizialmente ai conduttori durante la trasmissione, in gergo chiamati, appunto, veline. Nella prima edizione le veline erano quattro e portavano le notizie ai presentatori. Nelle edizioni successive le veline diventano due e fungono anche da ballerine all'inizio e alla fine della trasmissione. Sono state usate ragazze dalle forme generose, riprendendo l'immagine delle ragazze fast food di \"Drive In\". Arrivavano in studio con pattini o con lo skateboard. Nei primissimi anni novanta comparvero anche le infermiere Angela Cavagna e Sonia Grey.\nDa met\u00e0 anni novanta si \u00e8 passato a ragazze pi\u00f9 giovani, una mora e una bionda, con forme decisamente meno procaci e un abbigliamento meno scollato, a suggerire un'immagine pi\u00f9 innocente e giovane, ed il cui ruolo \u00e8 unicamente quello di ballerine ad inizio puntata e nella sigla finale, senza pi\u00f9 portare i fogli con le notizie. Queste ragazze erano state selezionate tra le partecipanti di \"Non \u00e8 la RAI\", che in quegli anni era appena terminato, e le prime veline di questo nuovo ciclo furono Miriana Trevisan e Laura Freddi. Dalla stagione 1991-1992 alla stagione 1993-1994 ha partecipato al programma anche il \"velinone\" Edo Soldo, gi\u00e0 presente con un ruolo simile nella trasmissione \"Drive in\". Edo Soldo \u00e8 in seguito tornato a \"Striscia\" in maniera molto sporadica, di solito nel periodo natalizio, per promuovere il suo calendario benefico. Nella stagione 2003-2004 ha partecipato al programma un altro \"velino\": Luca Maria Todini.\nNelle prime settimane della stagione 2013-2014 la coppia di veline viene sostituita per la prima volta nella storia del programma da due \"velini\" maschi, a torso nudo: il biondo Elia Fongaro e il moro Pierpaolo Pretelli. Successivamente i due velini affiancheranno spesso le tradizionali veline. Dalla stagione 2017-2018 fino a quella 2020-2021 le veline sono state Shaila Gatta e Mikaela Neaze Silva. Dalla stagione 2021-2022 le veline sono Giulia Pelagatti e Talisa Jade Ravagnani, entrambe ex ballerine di \"Amici\".\nGabibbo.\nIl Gabibbo \u00e8 un pupazzo rosso che parla in dialetto genovese e che da sempre anima le sigle di \"Striscia la notizia\", cantate in coda al programma. Il Gabibbo \u00e8 animato, dalla stagione 2017-2018, da Rocco Gaudimonte, il quale sostituisce Gero Caldarelli, animatore del Gabibbo dal 1990 al 2017 (anno della sua scomparsa). Fin dal 1990 il doppiatore del Gabibbo \u00e8 invece l'autore di \"Striscia\" Lorenzo Beccati. Il personaggio \u00e8 nato come provocatore (iniziava ogni discorso dicendo \"Ti spacco la faccia!\"), ma nel corso degli anni si \u00e8 trasformato in difensore dei cittadini. Esordisce nel programma il 1\u00ba ottobre 1990, dove viene rappresentato come inviato incaricato di raccogliere informazioni sulle situazioni ingiuste o scandalose denunciate dai telespettatori della trasmissione. Il servizio per le segnalazioni di \"Striscia la notizia\" infatti ha acquisito il nome \"S.O.S. Gabibbo\". \u00c8 con riferimento a questa attivit\u00e0 di \"giustiziere\" che spesso viene nominato come \"il vendicatore rosso\".\nInviati e collaboratori.\nAl programma \"Striscia\" collaborano anche molti inviati. I primi furono il Gabibbo e Stefano Salvi, detto il \"Vice-Gabibbo\". Alla squadra poi si unirono Valerio Staffelli in qualit\u00e0 di \"Tapiroforo\", Jimmy Ghione per le inchieste e Dario Ballantini come inviato negli eventi del mondo dello spettacolo, travestito e truccato come personaggi famosi. Col passare del tempo furono ingaggiati sempre pi\u00f9 inviati a seconda delle regioni di competenza: Cristian Cocco per la Sardegna, Sas\u00e0 Salvaggio e poi Stefania Petyx per la Sicilia, Pinuccio per la Puglia, il Molise, la Basilicata e parte della Calabria, Max Laudadio per la Lombardia, Luca Abete per la Campania, Erica Cunsolo per la Calabria, Moreno Morello per il Veneto oltre all'occupazione di casi di truffe, Luca Cassol-Marco Della Noce-Fabrizio Fontana susseguiti nel ruolo di Capitan Ventosa per risolvere soprattutto ingiustizie varie e casi di apparecchi malfunzionanti a causa di disturbi elettromagnetici, ed Edoardo Stoppa per le segnalazioni riguardanti il maltrattamento di animali (il cui ruolo \u00e8 stato affidato temporaneamente a Jimmy Ghione nel 2020).\nI cani.\nNel 1993 a \"Striscia\" compare per la prima volta un cane, chiamato \"Generale Canino\", come l'allora Capo di Stato Maggiore dell'Esercito Goffredo Canino, che era di propriet\u00e0 della velina Cecilia Belli. Nel 1994 in trasmissione vi \u00e8 stato un altro cane, che portava il nome di \"Emilio Fido\", storpiatura del nome del giornalista Emilio Fede, per sottolineare la condotta \"fedele\" di Fede nei confronti di Silvio Berlusconi. Dal 2005, in concomitanza delle conduzioni di Michelle Hunziker e Ficarra e Picone, \"Striscia\" adotta e fa comparire in trasmissione uno o pi\u00f9 cani diversi ogni anno. Storica presenza canina era anche quella di Willy, il cane del conduttore Enzo Iacchetti, morto nell'estate del 2010, che compariva mentre il suo padrone, in coppia con Ezio Greggio, conduceva la trasmissione. Dal 2013 Iacchetti possiede un altro cane, che si chiama Lucino, che come il predecessore Willy compare quando Iacchetti sta conducendo il programma. In totale, dal 1993 ad oggi, sono comparsi sul bancone di \"Striscia\" 38 cani.\nPremi all'interno della trasmissione.\nTapiro d'Oro.\nIdeato nel 1996 da Antonio Ricci, consiste in una rappresentazione dorata dell'omonimo mammifero, costruita in polistirene e poggiata su una base in polistirolo con una targhetta riportante il nome \"Tapiro d'Oro\". Consegnato inizialmente dal Gabibbo e dal marzo 1997 dall'inviato Valerio Staffelli, \u00e8 destinato a personaggi dello spettacolo, della politica, dello sport e di qualsiasi ambito nazionale e non, che abbiano motivo di sentirsi \"attapirati\", cio\u00e8 che abbiano attraversato vicende sfortunate o siano stati coinvolti in episodi spiacevoli. \nL'idea di consegnare a questi personaggi un premio a forma di tapiro deriva dal fatto che essi, a causa di ci\u00f2 che gli \u00e8 accaduto, avrebbero motivo di sentirsi tristi e di avere il cosiddetto \"muso lungo\", caratteristica tipica dei tapiri.\nDal 1996 a fine 2020 sono stati consegnati oltre 1300 Tapiri; al 2021 il personaggio pi\u00f9 \"attapirato\" \u00e8 Bel\u00e9n Rodr\u00edguez, vincitrice di 30 Tapiri.\nGongolo di Platino.\nDall'edizione 2004-2005 a quella 2007-2008 \u00e8 esistito il \"Gongolo di Platino\", ovvero il premio opposto al Tapiro d'Oro, di cui erano insigniti i personaggi che erano stati protagonisti di episodi positivi e in generale che avevano motivo per essere di buon umore. Questo premio era costituito da una rappresentazione di colore grigio platino del nano Gongolo, caratteristico personaggio della fiaba \"Biancaneve\", e veniva consegnato da Patrick Ray Pugliese.\nI \"fuori onda\".\nSpesso nel corso del programma vengono proposti filmati fuori onda, ossia registrazioni televisive di altre trasmissioni non mandate in onda. Tra questi, numerosi sono stati i fuori onda dell'ex direttore del TG4 Emilio Fede, ripresi durante la trasmissione di servizi giornalistici, in cui il giornalista si arrabbiava e inveiva contro i suoi colleghi in redazione a causa di vari imprevisti tecnici o servizi mandati in onda non come richiesto.\nAlcuni di questi fuori onda ebbero anche rilievo sulla stampa:\nCasi celebri sollevati dalla trasmissione.\nFestival di Sanremo.\nIn alcune occasioni il programma rivel\u00f2 in anticipo i vincitori del festival:\nMissione Arcobaleno.\nNel settembre del 1999 venne mandato in onda un filmato di un saccheggio nel campo profughi delle regioni di Valona in Albania avvenuto nel giugno 1999 e inviato da un volontario della \"Missione Arcobaleno\", l'iniziativa di solidariet\u00e0 promossa dal Governo Italiano per aiutare i profughi albanesi del Kosovo che fuggivano dalla guerra. Nelle immagini poliziotti e civili albanesi depredano gli aiuti umanitari che erano destinati ai profughi kosovari davanti all'indifferenza di poliziotti e militari italiani. Il video venne acquisito dalla Procura di Bari, che ha richiesto 24 rinvii a giudizio.\nIl caso dell'uranio impoverito.\nDal 1999 venne trattato il caso degli effetti dell'uranio impoverito sui militari; venne trasmesso \"La sindrome del Golfo\", un documentario del regista Alberto D'Onofrio sui devastanti effetti dell'esposizione alle armi chimico-batteriologiche da parte dei soldati americani durante la Prima guerra del golfo che gli era stato commissionato dalla Rai e mai trasmesso. Nel 2000 l'Osservatorio per la tutela delle Forze Armate chiama il programma per denunciare che i militari italiani in missione di pace nei Balcani furono esposti alla contaminazione dovuta alla presenza di uranio impoverito nei proiettili. Jimmy Ghione raccolse la testimonianza del sergente maggiore Antonacci e negli anni di altri militari malati e dei parenti di militari morti. Tutto ci\u00f2 provoc\u00f2 molto interesse nell'opinione pubblica e, dopo molte morti sospette, la creazione di una Commissione parlamentare d'inchiesta.\nIl caso Wanna Marchi.\nOccupandosi anche di problematiche sociali grazie alle segnalazioni fatte dal pubblico, nel novembre 2001 il programma sollev\u00f2 dubbi sull'operato della presentatrice televisiva Wanna Marchi, di sua figlia Stefania Nobile e del sedicente mago M\u00e1rio Pacheco do Nascimento, suscitando notevole scalpore e portando la magistratura a indagare sul caso avvalendosi anche del materiale raccolto dalle troupe del programma.\nA seguito di una segnalazione di una telespettatrice, si rese pubblica una sospetta truffa da parte di una societ\u00e0 della Marchi e della figlia che proponevano l'acquisto in una televendita di alcuni numeri del lotto. In seguito alla trasmissione del servizio, molte altre persone da ogni parte d'Italia chiamarono alla redazione del programma per offrire la loro testimonianza di vittime della stessa truffa. Della cosa si interess\u00f2 la magistratura e nel processo i tre protagonisti della vicenda furono condannati.\nIl caso del \"Tubo Tucker\".\nNel 2002 il programma fa scoppiare il caso del \"Tubo Tucker\", un apparecchio che avrebbe dovuto consentire forti risparmi energetici nel riscaldamento degli edifici e la riduzione dell'inquinamento atmosferico, ma che, secondo il programma, non funzionava assolutamente. L'inchiesta ebbe ampia eco, anche perch\u00e9 il tubo era \"sponsor\" della Nazionale di calcio italiana e dell'ex PalaVobis. Del caso si interess\u00f2 anche la magistratura e nell'aprile 2007 vi furono 53 rinvii a giudizio e nel gennaio 2010 il fondatore della \"Tucker\", Mirco Eusebi, fu condannato dal Tribunale a undici anni e quattro mesi di reclusione per truffa e associazione per delinquere, successivamente ridotte in appello per avvenuta prescrizione del reato di truffa. Il 4 ottobre 2013 la Cassazione ha decretato la prescrizione anche per l'altro capo di imputazione.\n\"MasterChef\".\nDurante la puntata del 3 marzo 2015 venne rivelato con due giorni di anticipo i nomi dei primi classificati alla quarta edizione del programma MasterChef Italia, a cui seguirono una serie di servizi dedicati soprattutto al vincitore, Stefano Callegaro. Le testimonianze e i documenti presentati da Max Laudadio in trasmissione portarono alla luce un presunto passato da chef professionista per il vincitore dell'edizione e questo caus\u00f2 la reazione dei concorrenti esclusi che arrivarono in alcuni casi a fare ricorso alla giustizia. Di fronte alle critiche, la casa produttrice Magnolia dichiar\u00f2 di non avere responsabilit\u00e0 e di sentirsi, comunque, parte lesa, annunciando di voler certificare la correttezza e il rispetto del regolamento da parte di Stefano Callegaro tramite azione legale. Il 1\u00ba marzo 2017 il giudice per le indagini preliminari del Tribunale di Rovigo archivi\u00f2 le denunce per diffamazione e stalking presentate da Callegaro contro il programma nelle persone di Antonio Ricci, Max Laudadio, Salvatore Ficarra e Valentino Picone, oltre a quelle contro due intervistati dalla trasmissione David Rampone e Pier Luigi Crosa, perch\u00e9 ha ritenuto \"insussistente una responsabilit\u00e0 penale degli indagati\". Nel 2018, successivamente, il giudice Patrizio Gattari della Settima sezione civile del tribunale di Milano, ha dato ragione al concorrente, accertando che Callegaro non aveva mai fatto il cuoco prima di partecipare al programma: era stato \"agente immobiliare, operaio, agente di commercio\" ma mai cuoco. Ne \u00e8 seguita la condanna negli confronti di Magnolia per il risarcimento delle spese legali e dei danni, dovuti ad una causa temeraria che la casa produttrice \"ben sapeva essere infondata\".\n\"L'isola dei famosi\".\nNell'edizione 2018 dell\"'Isola dei famosi\" (pi\u00f9 volte chiamata da \"Striscia la notizia\" \"Isola dei fumosi\") ci furono numerosi servizi che segnalavano comportamenti scorretti riguardanti prove di sopravvivenza. Il programma tratt\u00f2 anche il \"caso Monte\": l'ex tronista di \"Uomini e donne\" ed ex fidanzato di Cecilia Rodr\u00edguez, Francesco Monte, in base alle parole della concorrente Eva Henger, avrebbe fumato della cannabis insieme ad altri naufraghi durante la permanenza sull'isola.\nControversie.\nLa decennale controversia con \"Affari tuoi\".\n\"Affari tuoi\" era un programma prodotto dalla Endemol e trasmesso da Rai Uno inizialmente condotto da Paolo Bonolis, col quale \"Striscia\" ha avuto a che fare per molti anni.\nNel gennaio del 2004, durante una puntata di \"Domenica In\", Bonolis aveva ospitato una medium (poi smascherata come truffatrice dal programma) che aveva anche accusato Bonolis di strumentalizzare il dolore delle persone; questi rispose in diretta nella puntata successiva dicendo che doveva vergognarsi. Ricci il giorno dopo trasmise le testimonianze di ex concorrenti di \"Affari tuoi\" e video amatoriali girati di nascosto che misero in discussione la regolarit\u00e0 del gioco Endemol, allora presentato da Bonolis, rivelando che i concorrenti sarebbero pseudo-attori e le vincite sarebbero pilotate. Secondo tali testimonianze i concorrenti avrebbero ricevuto compensi gi\u00e0 stabiliti in partenza dalla produzione, indipendentemente dalla somma che avrebbero eventualmente vinto durante la trasmissione. Queste accuse vennero confermate da parte di aspiranti concorrenti i quali, intervistati dalla redazione del programma, raccontarono di aver visto altri concorrenti (che poi vinsero) parlare in maniera confidenziale con gli autori prima dell'inizio delle registrazioni; altri sostennero che i pulsanti con cui prenotarsi ai vari giochi fossero disattivati o che non avessero funzionato, favorendo concorrenti che in almeno un caso sarebbero stati visti esultare prima ancora di essere nominati dal conduttore.. \nIn risposta alle accuse, Bonolis realizz\u00f2 una puntata speciale in cui furono invitati tutti i concorrenti accusati per spiegare chi fossero in realt\u00e0 e per controbattere alle accuse. Il Codacons chiese di invalidare \"Affari tuoi\". Bonolis disse che Pasquale Romano, l'autore del programma, conosceva il contenuto dei pacchi e pertanto, per il Codacons, violava la legge perch\u00e9 di fatto pilotava le vincite; la Rai reag\u00ec ricorrendo alle vie legali. Il successivo acquisto del format da parte della controllata spagnola di Mediaset Telecinco parve mettere una tregua. Il Codacons, intanto, continu\u00f2 a monitorare la presenza dei pacchi pi\u00f9 alti nelle fasi finali del gioco, cosa che sembrava improbabile e su questo aspetto si spost\u00f2 la controversia. Nel dicembre 2006 \"Striscia\" torn\u00f2 a denunciare nuove presunte irregolarit\u00e0 della trasmissione Rai allora condotta da Flavio Insinna in quanto una concorrente sembrava avere scritto sulle mani i numeri dei pacchi. La cosa fu smentita in una conferenza stampa dal direttore di Rai Uno Fabrizio Del Noce e dal conduttore Insinna.\nIl programma continu\u00f2 a porre in evidenza come i pacchi contenenti le somme pi\u00f9 alte sembrassero rimanere spesso fino alla fine del gioco, in contrasto con le leggi della probabilit\u00e0, e aggiunse che tali coincidenze non trovavano riscontro n\u00e9 nella versione spagnola trasmessa da Telecinco n\u00e9 da quella inglese trasmessa da Channel 4. Nel dicembre 2007 il programma di Ricci fu assolto nella causa intentata dalla Rai in quanto il comportamento della concorrente che guardava i numeri scritti sulle mani venne ritenuto sospetto, pertanto le accuse vennero ritenute legittime e non diffamatorie. Il 18 marzo 2013 la procura di Roma afferm\u00f2 che il gioco era irregolare, scorretto e pilotato per motivi di audience, quindi la procura chiese al Gip l'archiviazione della querela presentata contro Ezio Greggio, Valerio Staffelli, Jimmy Ghione e Antonio Ricci. Le accuse vennero archiviate il 14 ottobre 2013. Inoltre, il 6 febbraio 2015, una sentenza della Corte d'Appello della prima sezione civile di Roma, riprendendo la pronuncia del Tribunale, stabil\u00ec che \u00absussisteva la verit\u00e0 dei fatti e quindi della notizia divulgata da \"Striscia la notizia\" (vedi il filmato della concorrente Pelafiocche, da cui risulta che detta gareggiante, prima di scegliere i pacchi, scrutava, ripetutamente e visibilmente, i numeri scritti sul palmo della mano; le mancate spiegazioni in conferenza stampa del direttore di Rai Uno Del Noce sulle anomalie rilevate nella scelta dei pacchi; i dati statistici sui ritardati tempi di estrazione dei pacchi-premio pi\u00f9 importanti elaborati dalle associazioni consumatori Codacons e Adusbef, accompagnati e confermati da un esperimento simulato di sorteggio). Per il Tribunale si era in presenza del legittimo esercizio del diritto di cronaca\u00bb. La sentenza stabil\u00ec inoltre che: \u00abesclusa la natura diffamatoria delle trasmissioni informativo-satiriche di \"Striscia la notizia\", la domanda risarcitoria per diffamazione, presentata dalla Rai per tale causale, deve essere totalmente rigettata nel merito\u00bb, e condann\u00f2 sempre la Rai al pagamento delle spese processuali. Il 27 gennaio 2015, dopo due anni di tregua, \"Striscia\" torn\u00f2 ad accusare presunte irregolarit\u00e0 nello svolgimento del gioco, sempre sostenendo la tesi che i pacchi di maggior valore rimangano troppe volte fino alla fine del programma. Per spingere il Consiglio d'Amministrazione della Rai a una maggiore sorveglianza, \"Striscia la notizia\" consegn\u00f2 anche al presidente Anna Maria Tarantola due Tapiri d'oro (servizi del 28 gennaio e del 4 febbraio 2015), pi\u00f9 un Tapiro d'Oro gigante (servizio del 12 marzo 2015) idealmente consegnato da Valerio Staffelli a tutto il CdA della Rai, in occasione del Festival di Sanremo 2015.\nIl 6 marzo 2015, il presidente della Commissione Parlamentare di Vigilanza sulla Rai Roberto Fico present\u00f2 un'interrogazione ai vertici della societ\u00e0 di viale Mazzini per chiedere \u00abse non ritengano doveroso e improcrastinabile, alla luce di quanto avvenuto nel corso degli ultimi anni, rispondere pubblicamente e nella massima trasparenza ai sospetti di irregolarit\u00e0 del gioco a premi nella trasmissione \"Affari Tuoi\", con particolare riguardo ai filmati, peraltro visionati in sede processuale, dei concorrenti, che prima di scegliere i pacchi, scrutavano ripetutamente e visibilmente i numeri scritti sul palmo della mano\u00bb, oppure circa l'improbabile coincidenza della \u00abpermanente e omogenea concentrazione dei premi pi\u00f9 importanti nelle ultime fasi del gioco\u00bb. Fico chiese inoltre al direttore generale Luigi Gubitosi e al presidente Anna Maria Tarantola \u00abse non ritengano in ogni caso che il format della trasmissione \"Affari Tuoi\", basato solo ed esclusivamente sul gioco d'azzardo, sia incompatibile con il principio della responsabilit\u00e0 sociale e, pi\u00f9 in generale, con la missione del servizio pubblico radiotelevisivo, il quale dovrebbe contrastare la piaga del gioco d'azzardo anzich\u00e9 alimentarla attraverso trasmissioni diseducative e quanto mai inopportune nell'attuale contesto economico\u00bb. Il 24 marzo 2015, la Rai rispose all'interrogazione precisando come \"il\" programma fosse \u00abtrasmesso in numerosi Paesi (\u2026) organizzato nella direzione di assicurare la massima trasparenza nello sviluppo del gioco\u00bb. Tuttavia, dichiar\u00f2 di aver avviato un'indagine interna \u00abcon l'obiettivo di dissipare qualunque possibile dubbio su un programma strategico per il palinsesto di Rai Uno\u00bb.\nAlle ultime battute della stagione 2014-2015, il 28 maggio il conduttore di \"Affari Tuoi\", Flavio Insinna, rilasci\u00f2 un'intervista dai toni fortemente polemici contro \"Striscia\" e Antonio Ricci. A queste dichiarazioni \u00e8 seguito un comunicato stampa, in cui il Gabibbo rispondeva al presentatore e gli riproponeva una serie di domande a cui Insinna non ha mai risposto. Data la parzialit\u00e0 con cui i media hanno poi riferito del botta e risposta tra il Gabibbo e Insinna, \"Striscia\" fu costretta ad acquistare sabato 30 uno spazio pubblicitario sul \"Corriere della Sera\" per permettere ai lettori di conoscere la versione dei fatti del Gabibbo in maniera integrale.\nDopo i bassi ascolti dell'edizione 2016-2017, \"Affari Tuoi\" fu definitivamente chiuso il 17 marzo 2017. Solo in seguito, a distanza di pi\u00f9 di due mesi, Insinna fin\u00ec nuovamente nella bufera per dei fuorionda registrati mentre presentava \"Affari Tuoi\", in cui, come mostrato in diversi servizi di \"Striscia\" (il primo in onda il 23 maggio), il conduttore si scagliava contro una concorrente e contro lo staff del programma di Rai 1.\nCritiche contro le veline.\nNel marzo 2011, dopo le numerose critiche, Antonio Ricci lanci\u00f2 una provocazione verso la Rai e il gruppo Espresso promettendo che nella stagione successiva avrebbe eliminato le veline dal programma se la Rai avesse cancellato la successiva edizione di Miss Italia e il gruppo Espresso avesse rinunciato a pubblicare le sue due \"veline\": il settimanale \"D-La Repubblica delle donne\" e il mensile \"Velvet\". Se questo fosse accaduto, le veline sarebbero scomparse dal programma, ma visto il rinnovo di Miss Italia e dei due giornali, Costanza Caracciolo e Federica Nargi, rinominate \"carline\", sono rimaste nel programma un altro anno.\nIl caso dei due falsi servizi di Fabio e Mingo.\nNell'aprile 2015 sono stati licenziati dal programma gli inviati Fabio e Mingo a causa di due servizi risalenti al 2013 riguardanti una maga e un falso avvocato, poi rivelatisi due messe in scena. L'annuncio \u00e8 stato dato dal Gabibbo, che ha anche parlato di azioni legali. Finiti sotto indagine per simulazione di reato, Mingo \u00e8 stato in seguito condannato insieme alla moglie per truffa, falso e diffamazione.\nIl marchio registrato del programma.\nLa Cassazione, con la sentenza 6380 depositata in data 13 marzo 2017, ha stabilito che il programma \u00e8 un marchio di impresa, cui corrisponde il nome di dominio www.striscialanotizia.it o simili, e quindi nessuno pu\u00f2 indebitamente utilizzarlo. Questo a seguito del fatto che Giovanni Panunzio, fondatore dell'Osservatorio Antiplagio, aveva registrato presso la Registration Authority americana l'indirizzo telematico della trasmissione. In primo grado, il Tribunale di Arezzo nel dicembre 2006, aderendo alla richiesta di tutela avanzata da Rti, aveva vietato l'utilizzo del dominio www.striscialanotizia.net che era stato assegnato a Giovanni Panunzio nel 2002 e lo aveva condannato a pagare 25.000 euro di risarcimento a Reti Televisive Italiane. Su reclamo del condannato, la Corte di Appello di Firenze nel giugno 2009 aveva convalidato l'inibitoria e aveva ridotto il danno valutandolo in 7500 euro. Senza successo, il \"concorrente\" di \"Striscia\" ha fatto ricorso alla Suprema Corte che ha respinto il suo reclamo condannandolo anche a pagare 7.200 euro di spese di giustizia in favore di Mediaset.\nSpin-off.\nStriscia 90...La Notizia Canta.\nIl 30 dicembre 1990 venne realizzata eccezionalmente una puntata in prima serata dal titolo \"Striscia 90...la notizia canta\", interamente dedicato ai fatti accaduti durante l'anno ormai avviato alla conclusione.\nDietro le quinte maledette.\nPer molti anni, durante lo svolgimento del Festival di Sanremo, il programma aumentava la sua durata per trasmettere \"Dietro le quinte maledette\", che svelava i retroscena del festival, facendo notare spesso i casi di plagio musicale. In quattro occasioni (1990, 1995, 1996 e 1997) aveva indovinato i vincitori del Festival e nella prima il podio completo. Personaggio fisso di questa parte speciale era il Maestro Pavarotto, interpretato dall'attore Matteo Troiano. Il suo ruolo era quello di travestirsi in modo caricaturale come i cantanti famosi ed eseguire in modo palesemente stonato le loro canzoni, venendo sempre interrotto in modo comico da Ezio Greggio.\nDoppio Lustro.\nDal 1\u00ba giugno al 26 settembre 1998, per celebrare il decennale del programma, su Canale 5 and\u00f2 in onda \"Doppio Lustro\", versione estiva dedicata al meglio del programma di Antonio Ricci. Fino al 1\u00ba agosto fu condotta da Greggio e Iacchetti, con la partecipazione delle veline Marina Graziani e Alessia Mancini, mentre dal 3 da Solenghi e Gnocchi, con le veline Cristina Quaranta e Miriana Trevisan.\nStriscina la notizina.\nDal 1999 al 2006, nelle serate in cui erano previste partite di Champions League in onda su Mediaset, per dare spazio alla partita il programma andava in onda per un lasso di tempo pi\u00f9 breve, in genere dalle 20:30 alle 20:40, e in tale occasione assumeva la denominazione di \"Striscina la notizina - La vocina del\" oppure \"della -enzina\", e come nel programma originale, cambiava solo il termine finale. Il sistema \u00e8 tornato dall'edizione 2012-2013 quando Mediaset riprese i diritti dell'evento, e anche in occasione delle partite di Nations League, Coppa Italia e Supercoppa italiana negli anni successivi, e in tali casi va in onda fino alle 20:45. Dal 1997 al 1999, sempre per far andare in onda alcune partite di calcio, il programma venne spostato in seconda serata assumendo il nome di \"Striscia di mezza sera\".\nStriscia la Notizia Speciale.\nDomenica 14, 21 e 28 maggio 2006 vengono realizzate 3 puntate speciali a tema condotte dal duo comico Ficarra e Picone. La prima \u00e8 interamente dedicata al giornalista Luca Giurato e alle sue gaffe.\nStriscia la domenica.\nFu la versione domenicale del programma andata in onda dal 2009 al 2013. Nella prima edizione ogni domenica una coppia di inviati conduceva puntate monografiche su temi, personaggi e inchieste trattati dal programma tramite servizi dedicati a comicit\u00e0, satira, informazione, controinformazione, variet\u00e0 e inchiesta. Il programma inizi\u00f2 il 1\u00ba novembre 2009 con una puntata dedicata a Mike Bongiorno e, questa prima edizione (2009-2010), and\u00f2 in onda nell'access prime time di Canale 5 fino al 6 giugno 2010.\nDal 2 agosto 2010 la trasmissione venne riproposta in replica con il titolo \"Striscia La Domenica Estate\" sempre nell'access prime time stavolta dal luned\u00ec al sabato al fine di sostituire la trasmissione Velone per circa un mese. Tuttavia gli ascolti furono alquanto deludenti e vennero soppresse dopo qualche settimana.\nLa seconda edizione (2010-2011) inizi\u00f2 il 19 settembre 2010. Nella prima puntata si parl\u00f2 del meglio dei ventidue anni della trasmissione, citando alcuni celebri casi come quelli del caso Wanna Marchi, della Missione Arcobaleno, di Luca Giurato, ecc. Questa edizione termin\u00f2 il 13 febbraio 2011.\nLa terza e ultima edizione (2012-2013) inizi\u00f2 il 30 settembre 2012 per concludere al termine della stagione diventando la puntata domenicale del programma, in cui si mostrava il meglio della settimana pi\u00f9 alcuni inediti. Questa edizione \u00e8 terminata il 9 giugno 2013 ed ha lasciato il posto alla nuova edizione estiva di \"Paperissima Sprint\" con la conduzione di Vittorio Brumotti, Giorgia Palmas e il Gabibbo.\nLe nuove mostre.\nProgramma andato in onda dal 2010 al 2011 sul canale digitale terrestre La5, condotto dalle allora veline di \"Striscia\" Costanza Caracciolo e Federica Nargi, che riprendeva la formula della rubrica \"I nuovi mostri\".\nEsportazione del format.\nFuori dall'Italia, il format del programma \u00e8 stato esportato dapprima in Albania, dove va in onda su Top Channel con il titolo \"Fiks Fare\" dal 19 dicembre 2002 e poi, in Bulgaria dove \u00e8 andato in onda dal 2003 sull'emittente privata Nova TV e dal 2009, ossia dalla settima edizione, al 2012, su bTV con il titolo \"\u0413\u043e\u0441\u043f\u043e\u0434\u0430\u0440\u0438 \u043d\u0430 \u0435\u0444\u0438\u0440\u0430\" (\"Gospodari na efira\").\nSigle.\nDal 1988 e per un breve periodo, l'intro del programma ricalcava i notiziari della CNN; dagli anni novanta, tuttavia, \u00e8 stata sostituita dal celeberrimo clacson d'epoca. Tutti gli stacchetti delle veline (inclusa anche la sigla finale del programma cantata dal Gabibbo che varia di anno in anno) venivano riunite ogni anno, fino al 2018, in una compilation dal titolo \"Striscia la compilation\". Alcune sigle del programma cantate dal Gabibbo sono diventate delle musiche di sottofondo durante il TG satirico nel corso degli anni, ma sono strumentali: \"My name is Gabibbo\" (dal 30 settembre 1991 al 15 giugno 1996), \"Caramelle\" (dal 29 settembre 1997 al 12 giugno 1999, presente in sottofondo anche a \"Paperissima Sprint\" e utilizzata come sigla finale del programma dal 26 marzo all'11 giugno 2017 e poi nuovamente dalla stagione 2017-2018 nelle edizioni invernali, ossia da settembre/ottobre a giugno), \"Fritto misto\" (dal 27 settembre 1999 al 10 giugno 2000, il cui frammento strumentale \u00e8 usato anche nei promo di \"Paperissima Sprint\" e in versione ridotta come sigla di apertura del programma stesso e parte della versione cantata, con una durata maggiore, \u00e8 usata come sigla finale della trasmissione nella sola versione estiva e in passato anche in quella invernale), \"Puzzoni\" (dal 25 settembre 2000 al 30 novembre 2019), \"I nostri\" (presente nella rubrica \"I nuovi mostri\"), \"Pissi pissi\" (presente nella rubrica \"Striscia lo striscione\"), \"Menti brulicanti\" (dal 2004 diventata sigla di apertura di Striscia e presente nella rubrica \"Spetteguless\"), \"Specchietti\" (presente nella rubrica \"Moda Caustica\"), \"Mazzacher\u00e8\" (presente nella rubrica \"Fatti e rifatti\"), \"Cavolini di Bruxelles\" (come introduzione dei servizi di Chiara Squaglia) e \"Le cozze\" (presente nella rubrica \"Che satira tira?\"). Dal 2 dicembre 2019 la musica di sottofondo usata durante il programma \u00e8 quella di una sigla cantata dal Gabibbo che cambia ogni giorno, ma \u00e8 strumentale: \"Specchietti\" (sigla dell'edizione 2002-2003 del programma) il luned\u00ec (inizialmente anche il venerd\u00ec), \"Puzzoni\" il marted\u00ec (gi\u00e0 usata come sigla finale del programma nell'edizione 1999-2000 e successivamente come sottofondo del programma stesso dal 25 settembre 2000 al 30 novembre 2019), \"Mazzacher\u00e8\" (sigla dell'edizione 2006-2007 del programma) il mercoled\u00ec (inizialmente anche il sabato), \"Sirenone\" il gioved\u00ec (sigla dell'edizione 2003-2004 del programma), \"Pissi pissi\" (sigla dell'edizione 2010-2011 del programma) il venerd\u00ec e \"La trib\u00f9\" (sigla dell'edizione 2007-2008 del programma) il sabato. Dal 3 al 29 febbraio 2020 le sigle strumentali del Gabibbo precedentemente citate venivano usate come sottofondo solo durante i servizi, mentre durante gli interventi da studio la musica di sottofondo utilizzata era invece \"La ripresa\" (sempre strumentale e gi\u00e0 sigla finale del programma nell'edizione 2013-2014). Tuttavia, gi\u00e0 il 24 febbraio e poi dal 2 marzo dello stesso anno, \"La ripresa\" non viene pi\u00f9 utilizzata se non all'inizio dei servizi di Roberto Lipari: le sigle del Gabibbo prima citate tornano ad essere usate come sottofondo anche durante gli interventi da studio.\nLe sigle finali.\nIn caso di lutti, fino al 2019, al termine del programma invece della consueta sigla finale c'era qualche secondo di silenzio o, alternativamente, gli applausi del pubblico, dei conduttori di turno e delle veline, mentre dal 2020 la classica sigla finale viene usata anche in caso di lutti (in questo caso, prima della sigla, solitamente ci sono gli applausi).\nI sottotitoli.\nOgni edizione di \"Striscia\" usa sempre la frase \"la voce del\" oppure \"la voce della\", mentre ogni anno cambia solo la parola finale per indicare di che voce si tratti, tranne nella prima che si intitolava \"Giornale Radio\", e si tratta sempre di una parola che finisce in \"-enza\".\nAscolti.\nLa seguente tabella riassume l'andamento degli ascolti dal 2001.\nPremi e riconoscimenti.\n\"Striscia la notizia\" \u00e8 uno dei programmi italiani pi\u00f9 premiati di sempre."}
{"id": "1115676", "revid": "51668", "url": "https://it.wikipedia.org/wiki?curid=1115676", "title": "Bigman", "text": ""}
{"id": "1115679", "revid": "599013", "url": "https://it.wikipedia.org/wiki?curid=1115679", "title": "Spineda (disambigua)", "text": ""}
{"id": "1115692", "revid": "124602223", "url": "https://it.wikipedia.org/wiki?curid=1115692", "title": "Tempi difficili", "text": "Tempi difficili (\"Hard Times - For These Times\") \u00e8 il decimo romanzo di Charles Dickens, pubblicato per la prima volta nel 1854. Il libro \u00e8 uno dei romanzi di critica sociale pubblicati nello stesso periodo, come \"Nord e Sud\" di Elizabeth Gaskell, e gli altri scritti dallo stesso Dickens. Il romanzo \u00e8 ambientato a Coketown (letteralmente \"Citt\u00e0 del carbone\"), un'immaginaria citt\u00e0 industriale. Il romanzo ebbe una grande eco e ricevette commenti positivi e negativi da molti critici tra cui F.R. Leavis, George Bernard Shaw, e Thomas Babington Macaulay, che sottolinearono soprattutto le posizioni di Dickens nei confronti dei sindacati e il pessimismo della sua analisi sociale.\nLe circostanze della scrittura.\nDickens pubblic\u00f2 \"Tempi difficili\" (Hard Times) a puntate sul suo periodico \"Household Words\". Da un punto di vista ideologico Dickens indirizz\u00f2 la sua satira agli utilitaristi, i cui sostenitori Dickens descrive in una lettera a Charles Knight come persone che \"vedono solo cifre e medie, e nient'altro\". L'intento principale dello scrittore fu quello di sostenere la campagna in favore della riforma delle condizioni di lavoro: ispirandosi alle esperienze vissute nella propria infanzia, Dickens era deciso a \"dare il pi\u00f9 duro colpo di cui sono capace\" in nome di quelli che lavorano in condizioni cos\u00ec orribili.\nAmbientazione.\nIl libro \u00e8 ambientato a Coketown, poich\u00e9 all'autore non era stato permesso di menzionare il nome reale della citt\u00e0 in cui si svolgono i fatti narrati, Preston, vicino a Manchester, la quale era stata visitata da Dickens il 28 gennaio del 1854 e i cui scioperi lo avevano interessato; egli aveva gi\u00e0 visitato di persona alcune fabbriche a Manchester all'inizio del 1839 ed era rimasto atterrito e allibito dalle dure condizioni di lavoro degli operai.\nPrevalenza dell'utilitarismo.\nGli utilitaristi sono uno dei bersagli del sarcasmo di Dickens. L'utilitarismo era una delle scuole di pensiero prevalenti nell'Inghilterra vittoriana e Jeremy Bentham fu il padre di questa filosofia che si basava sui \"fatti\" ed escludeva l'importanza dei valori morali e spirituali, nonch\u00e9 delle emozioni, e abbraccia il principio secondo cui la promozione del benessere sociale dev'essere l'obiettivo finale per l'individuo e la societ\u00e0 in generale, una posizione che \u00e8 meglio sintetizzata dalla frase: \"la pi\u00f9 grande quantit\u00e0 di felicit\u00e0 per il pi\u00f9 grande numero di persone\". Dickens era allibito dall'egoismo nella sua interpretazione della filosofia, combinato col materialista \"laissez-faire\" del capitalismo nell'educazione dei molti bambini del tempo e nel costume industriale: nell'interpretazione di Dickens, la prevalenza dei valori utilitaristi nelle istituzioni educative promuoveva il disprezzo tra i proprietari di industrie e i lavoratori, creando giovani adulti disabituati all'immaginazione dando troppa importanza ai fatti a spese di passatempi creativi.\nStatistiche.\nL'uso strumentale delle statistiche era un argomento su cui Dickens espresse grande rabbia. Vale la pena di dire che Dickens non sminu\u00ec l'uso cos\u00ec massiccio delle statistiche per scopi riformativi e sanitari, ma dimostr\u00f2 come queste informazioni potessero essere soggette a falsificazioni ed abusi col proposito di soggiogare e creare statistiche basate su una precisa classe sociale. Nicholas Coles precisa nel suo libro \"The Politics of Hard Times: Dickens the Novelist versus Dickens the Reformer\", che Dickens era\nDickens era anche contro l'uso potenzialmente ingiusto delle statistiche per giustificare l'ineguale distribuzione della ricchezza. Uno dei molti casi in cui nel romanzo un personaggio legato all'utilitarismo tenta di indottrinare qualcuno che continua ad avere una \"tenera immaginazione\" appare nel nono capitolo: alla domanda su quale fosse il primo principio dell'economia politica, Sissy, una giovane studentessa, risponde \"Fare agli altri quello che vorresti gli altri facessero a te\"; il signor Gradgrind vede questo innocente fraintendimento della Regola d'Oro per la regola dell'egoismo come assurdo e osserva, scuotendo la testa, che \"la faccenda si \u00e8 messa male\": cos\u00ec la critica che Dickens muove all'economia estende la critica alla statistica come un'altra forma di conoscenza mirata al potere, piuttosto che conoscenza compassionevole.\nPubblicazione.\nIl romanzo fu pubblicato a puntate nella rivista settimanale \"Household Words\", di propriet\u00e0 dello stesso Dickens. Le vendite erano incoraggianti per Dickens che disse di essere \"per tre parti pazzo e la quarta delirante, perpetuamente di fretta per \"Tempi difficili\"\". Il romanzo fu pubblicato settimanalmente tra il 1\u00ba aprile e il 12 agosto 1854. Vendette bene e fu pubblicato in volume in agosto. Un romanzo che affronta le stesse tematiche, \"Nord e Sud\" di Elizabeth Gaskell, fu pubblicato nella stessa rivista.\nEstremamente popolare fin dal primo capitolo - raddoppi\u00f2 la tiratura di \"Household Words\" - il romanzo fu considerato per qualche tempo al di sotto dei canoni di Dickens. Era considerato forse un po' troppo polemico. Pi\u00f9 recentemente \u00e8 stato acclamato dalla critica come uno dei lavori pi\u00f9 importanti di Dickens, per la vividezza del linguaggio, il potere allegorico e la battaglia tra immaginazione, utilitarismo e conoscenza della vita domestica. \"Tempi difficili\" \u00e8 il primo grande romanzo di Dickens ad apparire prima a puntate e poi in volume.\nTrama.\n\"Tempi difficili\" \u00e8 strutturato in tre parti, il titolo di ciascuna \u00e8 legato al versetto \"ciascuno di noi raccoglie quello che ha seminato\" (Galati, 6:7), ovvero: quello che viene fatto nel presente ha degli effetti diretti su quello che succeder\u00e0 nel futuro. Il libro primo \u00e8 intitolato \"La semina\", il secondo \"La mietitura\" e il terzo \"Il raccolto\". Dickens scelse volutamente questi titoli e sono fondamentali per la comprensione e l'analisi del testo.\nLibro primo: \"La semina\".\nIl romanzo si apre in un'aula scolastica di Coketown. Thomas Gradgrind, un \"uomo di fatti e calcoli\", sta interrogando Sissy Jupe, la figlia di un domatore di cavalli e veterinario del circo equestre Sleary. L'ambiente in cui \u00e8 cresciuta Sissy, cos\u00ec ricco di bizzarrie, in cui la fantasia e l'immaginazione non sono difetti, \u00e8 in netta contrapposizione con i \"fatti e calcoli\" di Gradgrind, il quale le chiede la definizione esatta di cavallo che lei, mortificata, non riesce a dare, a differenza del suo compagno Bitzer.\nDopo la scuola Gradgrind vede, dietro al capannone del circo equestre Sleary, Louisa e Tom, due dei suoi cinque figli, che spiano all'interno del tendone assieme ad altri ragazzi. Arrabbiato, trascina via i suoi figli che, abbattuti, cercano di spiegargli che era solo curiosit\u00e0, ma Gradgrind non ammette scuse.\nIl signor Gradgrind ha anche altri tre figli piccoli, Adam Smith, Malthus e Jane, la pi\u00f9 piccola, ma non hanno un ruolo importante nella storia.\nDopo aver riportato a casa Tom e Louisa, spinto dal loro comportamento Gradgrind esce di casa con Josiah Bounderby, il suo pi\u00f9 caro amico che lo stava aspettando a casa, per andare alla locanda in cui vive Sissy, l'arme di Pegaso, per incontrare il padre di Sissy e dirgli che sua figlia non pu\u00f2 pi\u00f9 frequentare la scuola per il rischio che le sue idee si diffondano nella classe. Imbattutisi in Sissy per strada, si fanno accompagnare da lei alla locanda.\nIl padre di Sissy per\u00f2 non \u00e8 in casa e Sissy va a cercarlo al circo. Nel frattempo si presentano due artisti del circo che informano Gradgrind e Bounderby che il padre di Sissy l'ha abbandonata convinto che la vita della figlia sarebbe stata migliore senza di lui. Quando Sissy rientra capisce che suo padre l'ha abbandonata e Gradgrind le impone una scelta: rimanere nel circo e rinunciare all'educazione oppure frequentare la scuola ma abbandonare il circo; Sissy sceglier\u00e0 di abbandonare il circo e d\u00e0 l'addio ai suoi pi\u00f9 cari amici.\nA casa Tom e Louisa discutono dei loro sentimenti, per quanto repressi siano. Tom trova in s\u00e9 stesso uno stato di insoddisfazione e anche Louisa esprime il suo malcontento per la sua infanzia mentre guarda fisso nel fuoco. L'abilit\u00e0 di stupirsi di Louisa, comunque, non \u00e8 interamente estinta dalla rigida educazione basata sui Fatti.\nIl decimo capitolo introduce gli operai delle fabbriche, chiamati spregiativamente \"le mani\", in particolare Stephen Blackpool, \"un uomo di assoluta integrit\u00e0\" che conduce una vita faticosa, sposato con una alcolista che \u00e8 scappata di casa. \u00c8 appena uscito dal lavoro e sta aspettando Rachael, una sua cara amica, anch'essa operaia, con la quale \u00e8 solito fare la strada di casa, ma non la vede e decide di incamminarsi. La incontra pi\u00f9 tardi, e camminano insieme verso casa parlando di loro e della loro giornata.\nRientrato a casa, nell'accingersi ad appoggiare una candela sul camino inciampa sul corpo di sua moglie, che \u00e8 distesa sul pavimento ubriaca, la quale ha appena fatto uno sgradito ritorno a Coketown. Lei si sveglia, borbotta alcune insane minacce a Stephen e poi si butta sul letto mentre lui, turbato dalle parole della moglie, passa la notte su una sedia.\nIl giorno successivo Stephen fa visita a Bounderby per chiedergli un consiglio su come metter fine al suo disgraziato matrimonio ed essere libero di sposare Rachael. La signora Sparsit, una vecchia vedova dalle importanti parentele che faceva i lavori in casa di Bounderby, \u00e8 \"scandalizzata dall'immoralit\u00e0\" di Stephen e Bounderby gli dice che non pu\u00f2 permettersi di annullare il matrimonio perch\u00e9 la procedura burocratica \u00e8 lunga e troppo costosa per le tasche di un operaio. Stephen prende commiato da Bounderby e abbattuto e disorientato dal suo responso va al lavoro.\nQualche tempo dopo Gradgrind si fa portavoce di Bounderby nel proporre il matrimonio a Louisa, la quale si trova in uno stato di malinconica apatia non solo per l'aridit\u00e0 della vita che ha vissuto fino ad allora, ma anche perch\u00e9 Tom ha iniziato a lavorare nella banca di Bounderby e lei \u00e8 costretta a passare da sola le sue giornate. Gradgrind comunque non capisce lo stato in cui si trova sua figlia ed \u00e8 entusiasta quando lei accetta apaticamente l'offerta di Bounderby. Anche Bounderby stesso e la madre di Louisa sono entusiasti; Sissy \u00e8 l'unica a comprendere i veri sentimenti di Louisa.\nLibro secondo: \"La mietitura\".\nIl secondo libro si svolge due anni dopo il matrimonio di Bounderby e Louisa.\nDopo essersi procurato l'indirizzo di Bounderby dalla signora Sparsit, il signor James Harthouse, un gentiluomo elegante e dal bell'aspetto che non avendo trovato la propria vocazione nella vita passa pigramente da un lavoro all'altro, gli spedisce una lettera di presentazione scrittagli da Tom Gradgrind, che \u00e8 diventato deputato parlamentare.\nDopo aver ricevuto la lettera il signor Bounderby si reca all'albergo in cui alloggia Harthouse e i due fanno conoscenza; Bounderby ne ha una buona impressione, lo invita a cena a casa sua e gli fa conoscere alcune personalit\u00e0 della cittadina, potenziali elettori. Durante la cena Harthouse, stanco della aggressiva spavalderia dell'industriale, concentra la sua attenzione su Louisa, notandone la natura malinconica. Poco dopo arriva Tom, il quale non nasconde il suo disprezzo per Bounderby che gli rimprovera il ritardo. Tom \u00e8 diventato scontroso ed arrogante a dispetto della sua retta educazione. Anche Tom prende in simpatia Harthouse (una simpatia non ricambiata, dato che Harthouse lo considera un \"marmocchio\").\nAlla fabbrica di Bounderby durante un'assemblea del sindacato tenuta da Slackbridge, Stephen Blackpool si chiama definitivamente fuori dai loro progetti e per questo viene isolato dagli altri operai. Quattro giorni dopo Bitzer lo informa che Bounderby vuole vederlo e Stephen si reca a casa sua. In presenza di Louisa e James Harthouse, Stephen tiene testa a Bounderby che lo accusa di essere un piantagrane e dopo un battibecco lo licenzia. La notte stessa Louisa e Tom si recano di nascosto a casa sua e Louisa, per aiutarlo in quella difficile situazione, gli offre del denaro, di cui Stephen accetta solo una piccola parte promettendole che lo avrebbe restituito. Tom chiama Stephen in disparte e lo informa di avere un'idea per aiutarlo, ma non entra nei particolari. Gli dice solo: \" [...] Quando lascerete il lavoro, a partire da adesso fino al giorno della partenza, che ne dite di stare nei pressi della banca alla sera? Se, per caso, lui (Bitzer, il guardiano notturno) vi vede gironzolare, non comportatevi come se aveste in mente qualcosa di preciso, perch\u00e9 non vi mander\u00f2 alcun messaggio per tramite suo, se non riesco a farvi il favore che ho intenzione di rendervi. Solo in caso positivo avr\u00e0 un biglietto per voi [...]\".\nDue giorni dopo la banca viene svaligiata ed il principale sospettato \u00e8 proprio Stephen Blackpool.\nDopo la rapina la signora Sparsit alloggia per qualche giorno a casa di Bounderby. Qui ha modo di notare una complicit\u00e0 tra James Harthouse e Louisa e decide di tenerli continuamente sott'occhio. Qualche tempo dopo invita Tom a mangiare da lei; dopopranzo dovr\u00e0 andare alla stazione ad aspettare Harthouse, di ritorno dallo Yorkshire. Mentre Tom aspetta invano alla stazione la signora Sparsit capisce che si tratta di un trucco di James e Louisa per tenerlo lontano e si dirige verso la casa di Bounderby. Nel bosco vicino alla casa nota la presenza di Louisa e Harthouse, quest'ultimo che la trattiene per un braccio finch\u00e9 \u00e8 intento a confessare il suo amore per lei, e del cavallo di lui legato alla siepe poco lontano.\nPoco dopo James va via a cavallo e Louisa esce correndo dal bosco dirigendosi verso la stazione. La signora Sparsit la segue sul treno, convinta che si debbano incontrare a Coketown, ma quando scende alla stazione la perde di vista, rendendo vani tutti i suoi sforzi.\nLouisa per\u00f2 si sta recando da suo padre, che \u00e8 stupito di vederla. \u00c8 in uno stato di estrema depressione e lo accusa di non averle dato l'opportunit\u00e0 di avere un'infanzia felice, e che la sua rigorosa e arida educazione le ha tolto la capacit\u00e0 di esprimere le proprie emozioni. Dopo queste parole, Louisa collassa priva di sensi ai piedi del padre.\nLibro terzo: \"Il raccolto\".\nLa signora Sparsit raggiunge il signor Bounderby e lo informa della relazione tra Louisa e Harthouse. Bounderby, arrabbiato da questa notizia, si reca a casa di Gradgrind, dove Louisa sta riposando. Il signor Gradgrind prova a calmare Bounderby e gli rivela che Louisa ha respinto Harthouse. Bounderby \u00e8 inconsolabile e immensamente indignato e maleducato verso tutti i presenti, inclusa la signora Sparsit, per le sue false rivelazioni. Alla fine Bounderby d\u00e0 un ultimatum a Louisa, ritornare da lui per le dodici del giorno seguente, altrimenti il matrimonio sar\u00e0 finito. Il giorno dopo rispedisce tutti i vestiti di Louisa a casa di Gradgrind e riprende la vita da scapolo. James Harthouse, convinto da Sissy, lascia Coketown\nLa signora Sparsit porta trionfante la signora Pegler, un'anziana donna che spesso si aggirava misteriosamente nei paraggi della casa di Bounderby, a casa dello stesso Bounderby poich\u00e9 \u00e8 convinta che sia una complice della rapina dal momento che era stata vista insieme a Stephen Blackpool ed a Rachael che invece, ignari di chi fosse, l'avevano semplicemente ospitata in casa per una tazza di t\u00e8. Alla presenza del signor Gradgrind, del figlio Tom, di Sissy e di Rachael la signora Pegler respinge le accuse e rivela di essere la madre di Bounderby, smentendo cos\u00ec tutti i discorsi che era solito fare sulla povert\u00e0 della sua infanzia ed umiliandolo in pubblico.\nStephen Blackpool se n'\u00e8 andato da Coketown, sta cercando lavoro sotto falso nome, ma vuole provare a discolparsi. Di ritorno verso Coketown cade in un pozzo e viene ritrovato da Sissy e Rachael. In punto di morte chiede a Gradgrind di scagionarlo, allontanando cos\u00ec i sospetti su di lui, ed indirizzando la sua attenzione e quella di Louisa verso Tom, senza fare per\u00f2 delle precise accuse.\nLouisa sospetta che suo fratello abbia ingannato Stephen facendogli una falsa offerta, spingendolo a bighellonare intorno alla banca. Anche Gradgrind e Sissy sono della stessa idea, e quest'ultima rivela di aver detto a Tom di andare a nascondersi nel circo di Sleary, che si era trasferito in un'altra citt\u00e0.\nLouisa e Sissy vanno subito al circo di Sleary. Dopo circa un'ora arriva anche Gradgrind e Tom confessa, senza rimorso, il furto alla banca, spiegando che l'aveva fatto perch\u00e9 non aveva abbastanza soldi e una rapina era l'unica soluzione ai suoi problemi, deludendo cos\u00ec Gradgrind, che credeva di aver dato un'ineccepibile educazione a suo figlio. Gradgrind decide che Tom deve partire per Liverpool e l\u00ec imbarcarsi per l'America, ma la conversazione viene interrotta da Bitzer, il quale \u00e8 ansioso di rivendicare la taglia messa da Bounderby e non cede n\u00e9 alle lacrime di Louisa e Sissy n\u00e9 alla piet\u00e0 che Gradgrind cerca di suscitargli. Alla fine \u00e8 il signor Sleary che, pur riconoscendo che il crimine di Tom \u00e8 molto grave, decide di aiutarlo per sdebitarsi con Gradgrind che prese con s\u00e9 Sissy, cos\u00ec con un trucco distrae Bitzer e Tom ha l'occasione di scappare.\nA Coketown, Bounderby senza remore solleva dai suoi incarichi la signora Sparsit, nonostante abbia delle importanti parentele. Il destino dei personaggi \u00e8 amaro. La signora Sparsit ritorna a vivere con sua zia, Lady Scadgers, con la quale condivide l'acrimonia verso gli altri. Bounderby, dopo aver scialacquato la sua fortuna nelle speculazioni, muore a seguito di un infarto . Tom muore tra i rimorsi subito dopo aver scritto l'ultima lettera a Louisa. Louisa invecchia senza risposarsi mai. Gradgrind abbandona l'utilitarismo alla luce della vicenda che ha coinvolto suo figlio. Reachel, dopo una lunga malattia, ritorna a lavorare. Sissy, la vincitrice morale della storia, ha dei bambini suoi ed \u00e8 l'unica dei protagonisti a condurre una vita felice, dimostrando cos\u00ec che sono la fantasia e l'immaginazione a rendere felici, e non i fatti e i calcoli.\nPersonaggi di \"Tempi difficili\".\nPersonaggi.\nThomas Gradgrind (padre).\nThomas Gradgrind \u00e8 un utilitarista, fondatore del sistema scolastico di Coketown. \"Eminentemente pratico\" \u00e8 la descrizione che spesso ricorre nel romanzo, ed in effetti \u00e8 qualcosa a cui aspira. Rappresenta la severit\u00e0 e il rigore dei Fatti, delle statistiche e di altre materie matematiche. Solo dopo il crollo della figlia Louisa capisce che la fantasia e l'immaginazione non sono \"dannosissime sciocchezze\".\nComunque rimane un personaggio piatto attraverso il quale l'autore vuole condannare l'utilitarismo\nJosiah Bounderby.\nBounderby rappresenta l'obiettivo principale degli attacchi di Dickens alla supposta superiorit\u00e0 morale dei ricchi. \u00c8 l'amico pi\u00f9 vicino a Gradgrind, \"vicino quanto pu\u00f2 esserlo a un uomo del tutto privo di sentimenti un altro uomo, altrettanto privo di sentimenti\". Bounderby \u00e8 un opulento industriale, banchiere e commerciante dal carattere presuntuoso, sempre intento a ricordare che \u00e8 un uomo sorto dai bassifondi che si \u00e8 fatto da solo, una versione che verr\u00e0 contraddetta dalla madre alla fine del libro, umiliandolo pubblicamente.\nLouisa (Lou) Bounderby (nata Gradgrind).\nLouisa \u00e8 la primogenita di Thomas Gradgrind. La rigida educazione ai fatti l'ha resa incapace di esprimere chiaramente le proprie emozioni, una condizione che le impedir\u00e0 di opporsi alla proposta di matrimonio di Bounderby e che la far\u00e0 vivere in uno stato di costante apatia e depressione.\nCecilia (Sissy) Jupe.\nSissy \u00e8 la personificazione dell'immaginazione, della speranza e della fede. Abbandonata dal padre, un artista del circo di Sleary, Gradgrind le offre una chance per studiare alla sua scuola e va a vivere a Stone Lodge. Grazie alla sua alta moralit\u00e0 e al suo buon cuore ha una grande influenza sulla famiglia Gradgrind. \u00c8 l'unico personaggio a cui Dickens concede un lieto fine.\nStephen Blackpool.\nStephen Blackpool rappresenta l'onest\u00e0 e la rettitudine. Quando viene incolpato del furto alla banca di Bounderby in realt\u00e0 nessuno crede alla sua colpevolezza, tranne Bounderby, che \u00e8 il suo contrario, e non cede davanti alle proposte del sindacalista Slackbridge, anche se questo gli costa il licenziamento.\nTemi.\nFatti contro immaginazione.\nDickens sosteneva l'importanza dell'immaginazione nella vita di tutti i giorni per non ridurre la vita a una collezione di fatti materiali e analisi statistiche. Durante l'interrogazione di Sissy all'inizio del romanzo, nel capitolo intitolato non a caso \"La strage degli innocenti\", le viene chiesta la definizione esatta di cavallo che lei non sa dare. La dar\u00e0 il suo compagno Bitzer: \"Quadrupede, erbivoro, quaranta denti, cio\u00e8 ventiquattro molari, quattro canini e dodici incisivi. La muta avviene in primavera; nei paesi umidi cambia anche le unghie. Zoccoli duri che per\u00f2 richiedono la ferratura. Et\u00e0 riconoscibile dai segni della bocca\". Nella scuola dell'utilitarista Gradgrind agli alunni viene insegnato che non si pu\u00f2 mettere carta da parati raffigurante cavalli, perch\u00e9 nella realt\u00e0 i cavalli non camminano sulle pareti, e non si possono mettere dei tappeti raffiguranti dei fiori, perch\u00e9 i fiori nella realt\u00e0 non si calpestano. L'educazione in cui vengono enfatizzate materie dove i fatti hanno importanza primaria, come la matematica e le scienze statistiche, a scapito di materie puramente artistiche come la letteratura, la poesia e la musica \u00e8 l'obiettivo di Dickens. Sissy \u00e8 la vincitrice morale del romanzo, ma non ha lottato per arrivare al suo lieto fine, \u00e8 semplicemente la vita che le ha dato ragione.\nOnest\u00e0 e prosperit\u00e0.\nSecondo Dickens l'onest\u00e0 e la prosperit\u00e0 non andavano sempre di pari passo. Questa teoria \u00e8 rappresentata nel romanzo dallo scontro tra Bounderby e l'operaio Stephen Blackpool, in particolare quando Blackpool si rifiuta di sottostare al potere del sindacalista Slackbridge intuendone le cattive intenzioni e il rapporto che intercorre tra lui e Bounderby (che per\u00f2 non vengono mai palesate nella storia, anche se la critica al sindacalismo faceva parte della denuncia delle cattive condizioni di lavoro degli operai), subendo cos\u00ec il licenziamento. Nessuno in realt\u00e0 sospetta di lui quando \u00e8 il principale indagato per la rapina alla banca di Bounderby.\nCritica e valore letterario.\nA dispetto del successo di vendita del romanzo, la critica non era concorde nel definire il valore del lavoro di Dickens. Il rinomato critico John Ruskin dichiar\u00f2 che \"Tempi difficili\" era il romanzo di Dickens che preferiva per l'esplorazione di importanti questioni sociali. Thomas Babington Macaulay, invece, lo boll\u00f2 come \"socialismo malevolo\", perch\u00e9 era chiaro che Dickens non comprendeva completamente la politica del tempo. Anche George Bernard Shaw sostenne questa tesi dichiarando che il romanzo era una \"passionale rivolta contro l'intero ceto industriale del mondo moderno\". Shaw critic\u00f2 il romanzo anche perch\u00e9 non dava un accurato resoconto del sindacato del tempo, giudicando Slackbridge \"nient'altro che un'invenzione dell'immaginazione del ceto medio\".\nIl critico letterario Frank Raymond Leavis nel suo controverso \"La grande tradizione\", descrive il libro essenzialmente come una \"fiaba morale\" e gli riconosce che \u00e8 un'\"opera d'arte\" e l'unico lavoro di Dickens che vale la pena di analizzare.\nWalter Allen, nell'introduzione ad un'edizione alternativa, definisce \"Tempi difficili\" come una \"critica alla societ\u00e0 industriale\" superata solo dai lavori di David Herbert Lawrence. Altri scrittori hanno descritto il romanzo essere, come commenta Gilbert Keith Chesterton nel suo \"Appreciations and Criticism\", \"la pi\u00f9 aspra delle storie\", mentre George Orwell elogi\u00f2 il romanzo e Dickens stesso per la sua \"generosa rabbia\"."}
{"id": "1115694", "revid": "1226", "url": "https://it.wikipedia.org/wiki?curid=1115694", "title": "Rettiliani", "text": ""}
{"id": "1115699", "revid": "8635216", "url": "https://it.wikipedia.org/wiki?curid=1115699", "title": "Zaiditi", "text": ""}
{"id": "1115703", "revid": "120376220", "url": "https://it.wikipedia.org/wiki?curid=1115703", "title": "Hotel (gioco)", "text": "Hotel \u00e8 un gioco da tavolo messo in commercio da \"Milton Bradley\" (MB Hasbro) nel 1987. Ha avuto un buon successo negli Stati Uniti d'America.\nPossono partecipare al gioco da due a quattro persone.\nComponenti.\nIl tavoliere del gioco presenta un percorso anulare. A fianco delle caselle ci sono i complessi alberghieri, che constano tutti di un \"terreno\", di un \"edificio principale\", di alcune \"d\u00e9pendance\" e delle \"attrezzature di svago\".\nGli 8 hotel del gioco rappresentano i corrispettivi edifici realmente esistenti e sono: il Boomerang in Australia, il Fujiyama in Giappone, l'Etoile in Francia, il Royal nel Regno Unito, il President negli Stati Uniti, il Wa\u00efkiki alle Hawaii, il Taj Mahal in India ed il Safari in Kenya.\nAgli hotel si aggiungono poi la \"Banca\" e il \"Municipio\". Tutti questi edifici (trenta in totale) sono rappresentati da miniature degli stessi, da sistemare sulla plancia in fasi diverse del gioco.\nIl gioco comprende anche trenta tessere che rappresentano le porte d'ingresso, le banconote, gli atti di propriet\u00e0 di 8 hotel, quattro segnalini (a forma di automobile) e due dadi (uno classico, numerato dall'1 al 6, ed uno speciale per i permessi di costruzione).\nRegole del gioco.\nLo scopo del gioco \u00e8 di rimanere l'unico giocatore attivo.\nPreparazione.\nSi pongono sulla plancia, nella casella di partenza, tanti segnalini quanti sono i giocatori. Si pongono nei rispettivi posti gli edifici della Banca e del Municipio. Si sceglie un giocatore che funga da cassiere, al quale spetta poi il compito di distribuire 12.000 unit\u00e0 monetarie a ogni partecipante.\nSvolgimento e conclusione.\nComincia il giocatore pi\u00f9 giovane, i successivi lo seguono in senso orario.\nOgni giocatore, al proprio turno, lancia il dado classico e avanza di tante caselle quanto \u00e8 il numero ottenuto dal lancio. Se la casella in cui capita \u00e8 gi\u00e0 occupata, si sposta avanti di una casella. Chi ottiene 6 ha diritto a un secondo lancio dei dadi.\nLe caselle hanno due bordi ciascuna, uno interno e uno esterno. Essi sono neri quando sono a contatto con un terreno edificabile, altrimenti sono grigi. Ogni casella (tranne quella di partenza) d\u00e0 al giocatore un'opportunit\u00e0:\nQuando il giocatore capita in una casella in cui \u00e8 presente un ingresso altrui, deve pernottare nel corrispondente albergo. Lanciando il dado numerico, si stabilisce il numero di notti, mentre il numero di edifici stabilisce la categoria degli hotel (il numero di stelle). Sull'atto di propriet\u00e0 dell'albergo \u00e8 riportata una tabella con i costi di pernottamento: il giocatore che finisce nelle strutture altrui deve corrispondere tale cifra al relativo proprietario.\nSe un giocatore si trova in ristrettezze economiche e rischia il debito, pu\u00f2 vendere all'asta uno dei suoi hotel (non \u00e8 permessa la vendita parziale degli stessi). Non si fissa una base d'asta: gli altri giocatori rilanciano le offerte finch\u00e9 uno di essi non prevale. Incassato il denaro, il giocatore deve risanare i propri debiti: se alla fine, anche dopo aver venduto tutte le sue propriet\u00e0, dovesse comunque essere in rosso, fallisce e perde la partita. Viene proclamato vincitore l'ultimo giocatore rimasto in gara.\nUna delle tattiche pi\u00f9 usate \u00e8 quella di acquistare subito un grande hotel (President, Waikiki, L'Etoile), in modo da guadagnare denaro per poi costruirne altri. Un buon investimento \u00e8 di solito anche il Boomerang, per i bassi costi di costruzione e i profitti medio-alti.\nAltra tattica \u00e8 quella della \"catena\": cio\u00e8 si comprano hotel vicini in modo da avere una lunga fila di ingressi nella nostra propriet\u00e0. Per evitare tali strategie dell'avversario \u00e8 spesso necessario acquistare hotel meno remunerativi in termini di costi/ricavi (come il Royal). \nQuando un giocatore viene eliminato dal gioco ogni giocatore paga 1000 crediti per ogni edificio da lui posseduto come tassa statale.\nCampagna promozionale.\nIl gioco venne pubblicizzato in Italia per molti anni sia con spot televisivi, sia con pubblicit\u00e0 su periodici dedicati ai bambini (ad esempio: Topolino).\nDurante gli anni novanta, \"Hotel\", assieme ad altri giochi prodotti dalla MB (Forza 4, Indovina Chi?, Spago Spaghetti) fu pubblicizzato durante il noto programma televisivo \"Bim bum bam\". Nello studio del programma fu ricreata una versione gigante del tabellone del gioco e in ogni puntata due squadre di bambini si sfidavano con regole simili a quelle del gioco da tavolo (il regolamento era diverso per via dei tempi televisivi necessariamente molto stretti in cui si doveva svolgere la partita). Il gioco che si svolgeva durante il programma prendeva il nome di \"Mega Hotel\" per sottolineare le dimensioni della scenografia dello studio. I nomi degli Hotel erano gli stessi, eccettuato \"L'etoile\" che si chiamava \"Pierre\"."}
{"id": "1115710", "revid": "287204", "url": "https://it.wikipedia.org/wiki?curid=1115710", "title": "Cochet", "text": ""}
{"id": "1115712", "revid": "1566286", "url": "https://it.wikipedia.org/wiki?curid=1115712", "title": "Glauco Mauri", "text": "Negli anni settanta \u00e8 stato impegnato come doppiatore.\nBiografia.\nPersonaggio di spicco degli ultimi cinquant'anni del teatro italiano, Mauri incomincia i suoi studi come attore nel 1949 all'Accademia Nazionale d'Arte Drammatica diretta da Silvio D'Amico, e ha come maestri Orazio Costa, Sergio Tofano, Wanda Capodaglio.\nDopo il diploma, lavora con importanti teatranti come Memo Benassi, Orazio Costa, Renzo Ricci, Andr\u00e9 Barsacq, Anna Proclemer, Giorgio Albertazzi, Luigi Vannucchi, Valeria Moriconi, Emanuele Luzzati, Mario Scaccia, Lilla Brignone, Gianni Santuccio, Enrico Maria Salerno.\nTra le su interpretazioni pi\u00f9 significative, spiccano quella di Smerdjakov ne \"I fratelli Karamazov\" di Dostoevskij, per la regia di Andr\u00e9 Barsacq, che gi\u00e0 nel 1954 gli d\u00e0 fama nazionale. Nel 1955 Lucio Ardenzi lo coinvolge in una tourn\u00e9e nell'America del Sud - Brasile, Argentina, Uruguay - organizzata con l'appoggio del Ministero dello Spettacolo. Fra i partecipanti attori del calibro di Luigi Vannucchi, Anna Proclemer, Giorgio Albertazzi, Renzo Ricci, Eva Magni, Tino Buazzelli, Davide Montemurri, Franca Nuti e Bianca Toccafondi. A parte il \"Re Lear\" di Shakespeare, che vedeva riuniti nello stesso spettacolo tutti gli attori principali della compagnia, il repertorio era tutto italiano: \"Corruzione al palazzo di giustizia\" di Ugo Betti, \"Beatrice Cenci\" di Alberto Moravia in prima mondiale, \"Il seduttore\" di Diego Fabbri. Per alcuni anni lavora con la Compagnia Proclemer-Albertazzi.\nNel 1961 fonda con Valeria Moriconi, Franco Enriquez, Emanuele Luzzati (in seguito entrer\u00e0 a farne parte anche Mario Scaccia) la \"Compagnia dei Quattro\" che sar\u00e0 una formazione fondamentale per il teatro italiano.\nImportante la sua partecipazione a lavori televisivi della RAI, sia nelle commedie sia nelle tragedie classiche e negli sceneggiati, con oltre sessanta lavori a partire dall'inizio delle trasmissioni, nel 1954; anche nella prosa radiofonica RAI saranno frequenti le sue presenze davanti ai microfoni, sia nella Compagnia di Radio Roma sia in quella di Milano.\nDopo aver fatto parte, nel 1971, del \"cast\" dello sceneggiato televisivo \"I Buddenbrook\", alla Biennale di Venezia del 1972 Luca Ronconi lo dirige nello storico allestimento dell\"'Orestea\" di Eschilo nel quale Mauri \u00e8 protagonista.\nNel 1977 ha dato la voce al personaggio del Governatore Tarkin, interpretato da Peter Cushing nel film \"Guerre stellari\".\nNel 1981, con Roberto Sturno, attore a Mauri legato da un lungo sodalizio artistico, fonda la Compagnia Mauri-Sturno con la quale propone un vasto repertorio di autori classici, Sofocle, Shakespeare, Moliere, Goethe, Cechov, Pirandello, Brecht e autori contemporanei, fra cui Beckett, Muller, Mamet, Schmitt, Shaffer.\nTra le tante messinscene in cui Mauri \u00e8 protagonista, le pi\u00f9 significative sono \"Rinoceronte\" di Eug\u00e8ne Ionesco, \"Edipo re\" di Sofocle, \"Re Lear\", \"La bisbetica domata\", \"Il mercante di Venezia\", \"Tito Andronico\", \"Riccardo II\", \"La tempesta\" di William Shakespeare, \"Faust\" di Goethe, \"Don Giovanni\" di Moli\u00e8re, \"I demoni\" di Dostoevskij, \"Enrico IV\" di Pirandello, \"Volpone\" di Ben Jonson, \"Il bugiardo\" di Carlo Goldoni, \"Il canto del cigno\" di Anton Pavlovi\u010d \u010cechov.\nCome regista d'opera allestisce per due volte \"Macbeth\" di Giuseppe Verdi. La prima ha luogo nel 1996 come inaugurazione della stagione lirica del Teatro Comunale di Treviso (direttore d'orchestra Donato Renzetti) e la seconda nel 1998, al Teatro San Carlo di Napoli (direttore d'orchestra Gustav Khunn). Seguono numerose altre regie, da \"Re Lear\" a \"Delitto e castigo\", da \"La tempesta\" a \"Quello che prende gli schiaffi\".\nSaltuariamente \u00e8 stato impegnato anche nel cinema: da ricordare i ruoli in \"La Cina \u00e8 vicina\" di Marco Bellocchio, in \"Profondo rosso\" di Dario Argento, e del padre di Nanni Moretti in \"Ecce bombo\", opera del medesimo attore/regista romano.\nGlauco Mauri \u00e8 Grande Ufficiale dell'Ordine al Merito della Repubblica Italiana ed \u00e8 stato insignito della cittadinanza onoraria del Comune di Pesaro in data 12 gennaio 2009."}
{"id": "1115715", "revid": "124826666", "url": "https://it.wikipedia.org/wiki?curid=1115715", "title": "John Fogerty", "text": "La rivista \"Rolling Stone\" lo ha posizionato al 72\u00ba posto nella lista dei 100 migliori cantanti di tutti i tempi e al 40\u00b0 nella classifica dei migliori chitarristi.\nIl suo patrimonio si aggira attorno ai 70 milioni di dollari, rendendolo il 42\u00b0 cantante pi\u00f9 ricco di sempre.\nBiografia.\nCreedence Clearwater Revival.\nNel 1959, assieme a Doug Clifford e Stu Cook, John Fogerty aveva formato il trio strumentale dei \"The Blue Velvets\". L'anno successivo si unisce anche suo fratello, Tom, cantante e chitarrista ritmico. Nel 1964 il gruppo cambia nome in The Golliwogs, ma il gruppo rimane nell'anonimato, non riuscendo a sfondare con i singoli prodotti.\nNel 1966 il governo chiam\u00f2 alle armi Fogerty, che entr\u00f2 a far parte delle United States Army Reserve (truppe di riserva) dove rimase fino al 1967, prestando servizio militare a Fort Bragg, Fort Knox e Fort Lee.\nDal 1968, la band cambi\u00f2 il nome in Creedence Clearwater Revival, pubblicarono il loro primo album, omonimo, e il primo singolo, \"\"Susie Q\". Seguir\u00e0 un altro singolo (\"I Put a Spell on You\"\") e un nuovo album, prodotto nello stesso anno: \"Bayou Country\". In breve il gruppo si afferma sulle scene, e al ritmo di due album all'anno, i Creedence iniziano a farsi conoscere fuori dal loro territorio.\nNell'agosto del 1969 i Creedence si esibirono al festival di Woodstock. Furono il primo gruppo ad essere contattato, ma Fogerty non fu contento dell'esibizione, a causa di alcuni problemi tecnici con l'audio. John non volle cos\u00ec accordare il permesso affinch\u00e9 anche solo una parte della loro esibizione fosse inclusa nel film \"Woodstock\", documentario del leggendario festival del rock.\nNel 1971, a seguito di un litigio con John, Tom abbandon\u00f2 i Creedence Clearwater Revival. John chiese quindi a Stu e Doug di scrivere un terzo delle canzoni ciascuno per il successivo album, \"Mardi Gras\". Essi protestarono, affermando che i fan non avrebbero capito e che non volevano cantare loro canzoni. John replic\u00f2 dicendo che non avrebbe prestato la sua voce per le loro canzoni e minacci\u00f2 di uscire dal gruppo immediatamente, se non avessero fatto la loro parte. \"Mardi Gras\", pubblicato nel 1972, risult\u00f2 essere l'ultimo album dei Creedence e, a detta di molti, fra cui lo stesso Fogerty, il loro peggior disco. Nel loro ultimo concerto, tenutosi a Denver, il gruppo ricevette fischi e lancio di oggetti. Subito dopo Fogerty cancell\u00f2 il suo contratto e lasci\u00f2 ufficialmente la band.\nTuttavia la sua influenza non fu dimenticata dopo l'abbandono. Le sue esecuzioni con la chitarra nei CCR porteranno successivamente la rivista Rolling Stone a nominarlo il quarantesimo dei pi\u00f9 grandi chitarristi di tutti i tempi.\nLa carriera solista.\nNel 1973 John inizi\u00f2 la sua carriera da solista, originariamente sotto il nome \"Blue Ridge Rangers\", con il quale incise un album omonimo. All'interno di \"The Blue Ridge Rangers\", il musicista interpret\u00f2 successi di altri cantanti, come \"Jambalaya\" (che entr\u00f2 nella Top 40) e alcune canzoni gospel come \"Have Thine Own Way, Lord\" e \"Working On A Building\", oltre ad occuparsi della registrazione di tutti gli strumenti. Le vendite furono poche e i problemi legali procurarono un'ulteriore crisi, nonostante la produzione di due singoli di minore successo, \"Rockin' All Over the World\" (pi\u00f9 tardi reinterpretato con maggior successo dagli Status Quo) e \"Almost Saturday Night\" (pi\u00f9 tardi ebbe minor successo in Inghilterra per Dave Edmunds). I The Georgia Satellites combineranno successivamente le due canzoni in \"Almost Saturday Night/Rockin' All Over the World\".\nNel 1985, con la pubblicazione dell'album \"Centerfield\" per la Warner Bros. Records, la carriera da solista di Fogerty si manifest\u00f2 in pieno vigore. L'album raggiunse la cima delle classifiche, il singolo \"The Old Man Down the Road\" arriv\u00f2 in Top Ten e la \"titletrack\" divenne una traccia suonata frequentemente dalle stazioni radio e, ancora oggi, durante le partite di baseball. Ma neanche questo album fu esente da difficolt\u00e0 legali: due canzoni, \"Zanz Kant Danz\" e \"Mr Greed\", furono ritenute attacchi al presidente capo della Fantasy Records, Saul Zaents. La prima raccontava di un maiale che non poteva cantare ma voleva \"rubare il tuo denaro\". Quando Zaentz rispose con un processo, Fogerty pubblic\u00f2 una versione corretta della canzone, cambiando il nome del protagonista con quello di Vanz. Un altro processo sostenne che \"The Old Man Down The Road\" condivideva lo stesso ritornello di \"Run Through The Jungle\", una canzone di Fogerty durante il periodo dei Creedence. Fogerty in ultimo vinse la causa, dimostrando che le due canzoni erano componimenti del tutto separati e distinti: portando la sua chitarra alla dimostrazione della sua difesa, suon\u00f2 degli stralci delle due canzoni, dimostrando che molti cantautori, fra cui lui, hanno stili particolari che possono rendere simili alle orecchie meno attente due composizioni diverse. Fogerty pi\u00f9 tardi cit\u00f2 Zaentz per ottenere il risarcimento delle spese legali per il precedente processo di violazione del copyright.\nNel 1986 John pubblic\u00f2 il suo nuovo album, \"Eye of the Zombie\", che non ottenne per\u00f2 successo come il precedente. Nel 1993, i Creedence Clearwater Revival furono introdotti nella \"Rock and Roll Hall of Fame\", ma Fogerty rifiut\u00f2 di esibirsi con il resto del gruppo, a seguito di alcuni screzi dovuti alla precedente disputa con la Fantasy Records.\nJohn si ritir\u00f2 dalle scene fino al 1997, quando torn\u00f2 con l'album \"Blue Moon Swamp\", con il quale vinse il Grammy for Best Rock. Segu\u00ec nel 1998 un lungo e fortunato tour negli Stati Uniti d'America e in Europa, dal quale ricav\u00f2 \"Premonition\", album live candidato nello stesso anno per il \"Grammy for Best Rock Album\". Il live non vinse per\u00f2 il premio, il quale and\u00f2 a Sheryl Crow per l'album \"The Globe Session\".\nNel 2004 John Fogerty torna con un nuovo album, \"Deja vu (All Over Again)\", per la DreamWorks Records. A proposito dell'album, Rolling Stone scrisse: \"La title track \u00e8 un'accusa di Fogerty contro la guerra in Iraq, paragonata ad un altro Vietnam, un inutile spreco della vivacit\u00e0 e della potenza dell'America\". Nell'album, Fogerty concentr\u00f2 dieci canzoni in soli 34 minuti.\nNell'ottobre dello stesso anno, John si esib\u00ec nel \"Vote for Change Tour\", partecipando ad una serie di concerti in America. Questi concerti furono organizzati dalla MoveOn.org con lo scopo di mobilitare le persone a votare John Kerry contro George W. Bush nella campagna presidenziale di quell'anno. Le canzoni di Fogerty furono suonate insieme a Bruce Springsteen e la E Street Band.\nLa vendita della Fantasy Records alla Concord Records nel 2004 mise inoltre fine all'allontanamento, durato pi\u00f9 di trent'anni, tra Fogerty e la sua precedente etichetta musicale. Quando la nuova etichetta si mosse per ristabilire i diritti sulle royalty, John rinunci\u00f2, in modo da essere svincolato dal suo precedente contratto della met\u00e0 degli anni settanta con la Fantasy Records.\nA fine anno, il cantautore present\u00f2 \"Santa's Rockin'!\", un home video a tema natalizio realizzato dagli australiani The Wiggles. Fogerty realizz\u00f2 con loro due canzoni: \"Great Big Man in Red\" e \"Rockin' Santa\".\nIl 9 giugno 2005 Fogerty fu inserito nei \"Songwrites' Hall of Fame\", accanto a Bill Withers, Steve Cropper, Robert B. Sherman, Richard M. Sherman, Isaac Hayes e David Porter.\nNel settembre dello stesso anno, Fogerty ritorn\u00f2 alla Fantasy Records. Questo fu possibile poich\u00e9 la DreamWorks Records venne assorbita dalla Geffen Records. Il primo album realizzato dopo il nuovo contratto fu \"The Long Road Home\", una raccolta nella quale inser\u00ec i suoi successi con i Creedence e alcuni brani da solista. L'album fu pubblicato il 1\u00ba novembre 2005.\nNel settembre 2005 Fogerty venne presentato da Bill Clinton, ex presidente statunitense, al concerto di beneficenza per i sopravvissuti all'uragano Katrina al Madison Square Garden di New York. La sua esibizione incluse interpretazioni di \"Born on the Bayou\" e \"Proud Mary\", storici singoli dei Creedence Clearwater Revival.\nNell'estate 2006 John si esib\u00ec in un tour negli Stati Uniti d'America con Willie Nelson. Il 13 giugno 2006 fu realizzato il DVD \"The Long Road Home - In Concert\", contenente le versioni live dei suoi pi\u00f9 grandi successi e di brani dei Creedence. Il live fu anche prodotto su un doppio CD con lo stesso nome, pubblicato il 31 ottobre 2006. Il 29 giugno torn\u00f2 per un concerto, per la prima volta dal 1972, Nel Regno Unito, esibendosi all'Hammersmith Apollo di Londra. Durante la tourn\u00e9e europea si esibi\u00ec anche a Sundsvall, in Svezia, dove venticinquemila persone accorsero in piazza per vedere la sua performance. Il 13 settembre 2006 Fogerty fece il suo primo concerto a Citt\u00e0 del Messico, all'Auditorium Nacional, dove collezion\u00f2 un tutto esaurito con diecimila fans.\nDurante il Giorno del Ringraziamento del 2006, Fogerty si esib\u00ec durante l'intervallo della partita Miami Dolphins - Detroit Lions, cos\u00ec come durante l'intervallo Denver Broncos - Kansas City Chiefs.\nIl 2 ottobre 2007 Fogerty ha pubblicato un nuovo album, intitolato \"Revival\", seguito da un tour promozionale l'anno successivo la cui data culminante \u00e8 stata il 24 giugno alla Royal Albert Hall di Londra, da cui \u00e8 stato realizzato anche un DVD e dove non si esibiva dal 1971.\nIl 31 agosto 2009 \u00e8 uscito l'ultimo album dell'ex leader dei Creedence Clearwater Revival, intitolato \"The Blue Ridge Rangers Rides Again\" contenente un duetto con Bruce Springsteen, con cui reinterpreta il classico degli Everly Brothers \"When Will I Be Loved?\" e una collaborazione con Don Henley e Timothy B. Schmit degli Eagles, con cui canta una cover di \"Garden Party\", brano del 1972 scritto da Rick Nelson."}
{"id": "1115717", "revid": "72396", "url": "https://it.wikipedia.org/wiki?curid=1115717", "title": "Sindaci di Trento", "text": "Di seguito l'elenco cronologico dei sindaci di Trento e delle altre figure apicali equivalenti che si sono succedute nel corso della storia."}
{"id": "1115721", "revid": "142475", "url": "https://it.wikipedia.org/wiki?curid=1115721", "title": "Ipswich", "text": "Ipswich (IPA: ) \u00e8 il capoluogo della contea inglese del Suffolk, nel Regno Unito.\nSede del distretto omonimo, ha circa abitanti e sorge sulle rive del Mare del Nord a una distanza di circa a nord-est di Londra.\nGiace sull\u2019estuario del fiume Orwell che sbocca 10 km pi\u00f9 avanti nel Mare del Nord. \u00c8 quindi un importante porto specie per gli scambi con la Scandinavia.\nDista da Roma 1.450 km.\nThe Cornhill (La collina del granturco) \u00e8 la piazza centrale in cui si sono svolti storici eventi.\nNegli ultimi anni ha scalato le statistiche diventando una delle mete turistiche pi\u00f9 ambite, avendo conseguito il premio di citt\u00e0 pi\u00f9 pulita del Paese e il terzo fra quelle in cui \u00e8 pi\u00f9 gradevole stare.\nDal 2003 vi si svolge in estate il Festival d\u2019Arte di Ipswich noto come 'Ip-art' con eventi di arti visuali, recitazione, letteratura, cinema e musica.\n \u00c8 gemellata dal 1993 con la francese Arras.\n \u00c8 gemellata dal 2005 con Nettuno (Roma).\nHa una piazza, un molo e una darsena intitolati a Nettuno (Neptune Square, Neptune Quay, Neptune Marina)\nStoria.\nLa citt\u00e0 ha antiche origini: sorse infatti in epoca romana, come la stessa Londinium, come stazione di fermata lungo la strada romana lastricata attorno alla citt\u00e0.\nNel medioevo la stazione fu trasformata in una fortezza, alla quale s'aggiunsero le prime abitazioni e solo nel XIII secolo sorsero le prime mura.\n\u00c8 considerata una delle pi\u00f9 antiche citt\u00e0 del Regno Unito.\nIn epoca romana costituiva un nodo essenziale nei collegamenti commerciali e ne restano testimonianze archeologiche.\nIn seguito fu centro degli Anglo-Sassoni che le diedero la struttura urbanistica attuale.\nNel VII secolo vi immigrarono alcuni maestri vasai olandesi che ne fecero il primo luogo di produzione di terracotta su larga scala. Fu poi conquistata dai Vichinghi e dopo dai Normanni.\nNel Medioevo il suo tempio dedicato a Nostra Signora della Grazia divent\u00f2 famosa meta di pellegrini. Fra questi perfino Enrico VIII e Caterina d\u2019Aragona.\nAl tempo della Riforma, nel 1500, la statua della Madonna venne portata a Londra per essere bruciata, ma ci sono fonti secondo le quali essa fu trafugata e portata in salvo in Italia, a Nettuno, dove in effetti se ne celebra annualmente l\u2019evento.\nDopo pochi anni la nuova sovrana Maria la Sanguinaria fece mettere al rogo sulla Cornhill nove persone accusate di essere seguaci del protestantesimo.\nNel Seicento Ipswich fu uno dei principali porti di imbarco per migliaia di emigranti, moltissimi Puritani, verso l\u2019America, nell\u2019area che denominarono New England.\nI mercanti di Ipswich furono oggetto di derisione in uno dei Racconti di Canterbury, di G.Chaucer (1380).\nA met\u00e0 Ottocento vi ha soggiornato Charles Dickens che ha inserito ambientazioni di Ipswich nel suo \u201cCircolo Pickwick\u201d."}
{"id": "1115722", "revid": "118031", "url": "https://it.wikipedia.org/wiki?curid=1115722", "title": "Proclo Diadoco", "text": ""}
{"id": "1115723", "revid": "118031", "url": "https://it.wikipedia.org/wiki?curid=1115723", "title": "Proclo Licio Diadoco", "text": ""}
{"id": "1115730", "revid": "6986", "url": "https://it.wikipedia.org/wiki?curid=1115730", "title": "Basilica di San Calimero", "text": "La basilica di San Calimero (nome paleocristiano basilica sancti Calimerii) \u00e8 un luogo di culto cattolico del centro storico di Milano, situato nell'omonima via. Risalente almeno al 490, \u00e8 una delle basiliche paleocristiane di Milano. Ha subito modifiche nel XVII secolo ad opera di Francesco Maria Richini venendo completamente restaurata nel 1882, lavori che le hanno dato l'aspetto attuale.\nStoria.\nIl tempio di Apollo.\nDi origine antichissima (fu costruita nel V secolo), fu edificata sul luogo di un tempio romano pagano dedicato ad Apollo. L'antico tempio pagano romano fu convertito in chiesa durante la decisa campagna persecutoria, predisposta da sant'Ambrogio, nei confronti dei pagani e degli ariani. Nel contempo Ambrogio ordin\u00f2 la demolizione dei templi pagani e la costruzione di chiese e basiliche cristiane: alcune chiese sorsero sullo stesso luogo dove in precedenza erano eretti templi pagani, mentre in alcuni casi questi ultimi furono convertiti in luoghi di culto cristiani.\nLa basilica.\nIn particolare, la basilica di San Calimero risale all'epoca paleocristiana, almeno al 490, anno di un suo restauro, che fu voluto dal vescovo di Milano Lorenzo I. Nel XVII secolo fu oggetto di un nuovo restauro opera dell'architetto Francesco Maria Richini. La basilica di San Calimero si presenta oggi con tratti quasi completamente moderni, a causa di un restauro operato dall'architetto Angelo Colla nel 1882, allo scopo di riportarla alle presunte forme \"medievali\" originali facendole perdere completamente lo stile datole dal Richini.\nDescrizione.\nArchitettura.\nLa basilica appare oggi come un edificio in stile neoromanico, con una facciata ricostruita ex novo, e un interno decorato in stile medievaleggiante con concessioni di gusto pre-raffaellita nei dipinti.\nFacciata.\nLa facciata, in cotto, \u00e8 a capanna ed \u00e8 sormontata da tre guglie poligonali coronate ognuna da una croce in ferro battuto. Sotto le tre grandi finestre monofore ci sono i tre portali con lunette musive. Precede il portale centrale un protiro ottocentesco poggiante su colonnine, la cui volta \u00e8 decorata con un mosaico raffigurante un cielo stellato. La lunetta del portale maggiore raffigura San Calimero, quarto vescovo di Milano\nInterno.\nL'interno, di una deliberata modestia \"minimalista\", non manca di una sua eleganza e dignit\u00e0.\nQuanto resta oggi dell'antica chiesa \u00e8 soprattutto la cripta cinquecentesca, dalla volta affrescata dai Fiammenghini. Inoltre, sopravvivono un piccolo affresco (Madonna fra due sante, XV secolo, attribuita a Cristoforo Moretti) sul lato destro del catino dell'abside, una \"Crocifissione\" del Cerano, e una \"Nativit\u00e0\" di Marco d'Oggiono che \u00e8 per\u00f2 alterata da ridipinture recenti che la rendono illeggibile in pi\u00f9 punti. Altri affreschi medievali si trovano nell'attigua sacrestia.\nAltre opere all'interno della basilica sono:\nSulla cantoria alla sinistra del presbiterio, dietro una trifora sorretta da colonnine, si trova l'organo a canne, costruito da Giuseppe Bernasconi nel 1884 e restaurato dalla ditta Mascioni nel 2014.\nLa cripta.\nLa cripta cinquecentesca conserva l'altare-tomba del vescovo San Calimero, in cui furono traslate le ossa del santo nel 1609 per volere del vescovo Federigo Borromeo, come reca un'iscrizione sul retro.\nNella navata destra della cripta c'\u00e8 un pozzo (funzionante) costruito sul luogo in cui le ossa furono ritrovate immerse nell'acqua, dando vita alla leggenda secondo cui il vescovo sarebbe stato martirizzato e il suo cadavere gettato per spregio in questo pozzo. In seguito, in questo punto venne eretta basilica, che fu dedicata gi\u00e0 in epoca paleocristiana a San Calimero.\nL'acqua di questo pozzo era considerata in passato \"miracolosa\" contro la siccit\u00e0 e le malattie."}
{"id": "1115745", "revid": "2208340", "url": "https://it.wikipedia.org/wiki?curid=1115745", "title": "Yuki-onna", "text": "Le sono una classe di y\u014dkai, creature soprannaturali del folclore giapponese. Sono talvolta confuse con le yama-uba (\"vecchia della montagna\").\nAspetto.\nLa yuki-onna appare come una bellissima donna alta, dai capelli lunghi, dalla pelle inumanamente pallida e talvolta perfino trasparente; quando appare di notte tra le nevi si confonde con il paesaggio (cos\u00ec \u00e8 descritta ad esempio in \"\" di Lafcadio Hearn). Talvolta indossa un kimono bianco, ma in altre leggende \u00e8 nuda, con solo la faccia, i capelli e il pube in evidenza sulla neve. A dispetto della sua inumana bellezza, i suoi occhi provocano terrore nei mortali; inoltre nel camminare sulla neve non lascia orme (secondo alcune storie non ha piedi, un tratto comune agli y\u016brei), e pu\u00f2 trasformarsi in una nuvola di nebbia o neve se minacciata.\nComportamento.\nLa yuki-onna, associata all'inverno e alle tempeste di neve, \u00e8 secondo alcune leggende lo spirito di una donna morta assiderata tra la neve. \u00c8 allo stesso tempo bellissima e serena, eppure spietata nell'uccidere gli incauti viandanti. Fino al XVIII secolo, era quasi sempre ritratta come malvagia; oggi, invece, molte storie la descrivono in toni pi\u00f9 umani, enfatizzando la sua natura spettrale e la sua bellezza effimera.\nIn molte storie, le yuki-onna si rivelano ai viandanti intrappolati nelle bufere di neve, e usano il loro alito gelato per ucciderli e congelare il loro cadavere; in altre leggende invece si limita a condurli fuori dal sentiero per poi lasciarli morire assiderati. Altre volte ancora, si manifesta con un bambino fra le braccia, e quando un soccorritore cerca di prendere il bambino dalle sue braccia rimane congelato sul posto; vittime di questa tattica sono spesso i genitori in cerca dei loro figli dispersi durante una tempesta di neve. In altre leggende le yuki-onna sono molto pi\u00f9 aggressive, e invadono fisicamente le abitazioni delle loro vittime, spalancando la porta con una folata di vento gelido e uccidendo nel sonno; in alcune leggende ci\u00f2 pu\u00f2 avvenire solo se lo spirito \u00e8 stato inavvertitamente \"invitato\" da un residente.\nLo scopo della yuki-onna varia di storia in storia: talvolta si accontenta della morte della sua vittima; altre volte ha tratti vampireschi, e priva le vittime del loro sangue o della loro forza vitale; occasionalmente si comporta come un succubo e seduce gli uomini per sottrarre la loro energia o congelarli attraverso un rapporto sessuale o un bacio.\nTalvolta la yuki-onna lascia andare la sua vittima. In una popolare leggenda, ad esempio, lascia fuggire un ragazzo in considerazione della sua et\u00e0 e della sua bellezza, facendogli per\u00f2 promettere di non parlare mai di quanto \u00e8 successo; quando, in et\u00e0 avanzata, l'uomo racconta la storia alla moglie questa si rivela essere la stessa yuki-onna, e lo abbandona per aver infranto la promessa, risparmiandolo in considerazione dei figli, ma promettendo di ritornare a vendicarsi se egli facesse loro del male. In una leggenda simile, la yuki-onna si scioglie quando il marito rivela la sua vera natura."}
{"id": "1115751", "revid": "110157", "url": "https://it.wikipedia.org/wiki?curid=1115751", "title": "Schwetzingen", "text": "Schwetzingen \u00e8 una citt\u00e0 di 22.345 abitanti (31.12.2005) del nord ovest della Regione-Stato del Baden-W\u00fcrttemberg in Germania.\nSi trova a 10\u00a0km Sud-Ovest di Heidelberg e a 15\u00a0km Sud-Est di Mannheim, nell'area metropolitana del Rhein-Neckar-Dreieck.\nLa citt\u00e0 \u00e8 sulla Burgenstrasse (in italiano \"Strada dei castelli\"), un sentiero turistico da Mannheim a Praga.\nStoria.\nSchwetzingen \u00e8 citata la prima volta nel Codice Lorsch (\"Lorscher Codex\") il 21 dicembre del 766 come \"Suezzingen\" e nell'803 come \"Suezzingen Superiore\"."}
{"id": "1115760", "revid": "767487", "url": "https://it.wikipedia.org/wiki?curid=1115760", "title": "Notturno bus", "text": "Notturno bus \u00e8 un film del 2007 diretto da Davide Marengo e tratto dall'omonimo romanzo di Giampiero Rigosi.\nTrama.\nRoma. Leila \u00e8 una ladra professionista che, senza rendersene conto, si \u00e8 inserita nello scambio per un microchip che vale milioni di euro. Inseguita da ex agenti segreti prezzolati da opposte fazioni, trova scampo su un autobus notturno. Alla guida del mezzo c'\u00e8 Franz, malinconico autista, con una quasi laurea in filosofia. Pur avendo gi\u00e0 i suoi guai ed i suoi debiti di poker, lui non riuscir\u00e0 a non aiutarla.\nProduzione.\nA differenza del romanzo da cui \u00e8 tratto, il film non \u00e8 ambientato a Bologna, bens\u00ec a Roma.\nRiprese.\nLa scena dell'inseguimento tra due autobus \u00e8 stata girata sul lungotevere di Roma; per girarla sono occorsi 2 giorni di prove e 3 di riprese, con 11 stuntmen coinvolti. Due dei tre autobus usati per girare la scena sono andati distrutti durante le riprese. Sono stati in totale utilizzati cinque vecchi modelli dell'ATAC, modello MAN NM 152 serie 1871 - 1884, forniti gratuitamente dall'azienda.\nDistribuzione.\nDistribuito nelle sale italiane a partire dall'11 maggio 2007, il film, costato circa tre milioni e mezzo di euro, ne ha incassati nelle sale soltanto 1.062.617."}
{"id": "1115761", "revid": "125674870", "url": "https://it.wikipedia.org/wiki?curid=1115761", "title": "Minori (Italia)", "text": "Minori (\"Min\u00f9r\u00eb\" in campano) \u00e8 un comune italiano di abitanti della provincia di Salerno in Campania, parte della Costiera amalfitana.\nAntica localit\u00e0 vacanziera dell'aristocrazia romana, come testimoniato dal rinvenimento di una estesa villa patrizia risalente al I secolo, \u00e8 oggi una popolare meta turistica per i paesaggi naturali nonch\u00e9 per la rinomata tradizione della pasta fatta a mano, come testimoniato dagli \"N'dunderi\" Pasta tipica del posto. Per quest'ultimo motivo \u00e8 conosciuta come \"\"Citt\u00e0 del Gusto\", mentre per il suo clima mite e piacevole \u00e8 denominata \"Eden della Costiera Amalfitana\"\".\nL'intero territorio comunale \u00e8 stato dichiarato Patrimonio dell'umanit\u00e0 dall'UNESCO nel 1997, assieme agli altri paesi della Costa d'Amalfi.\nGeografia fisica.\nTerritorio.\nIl territorio del Comune di Minori confina con il territorio di Maiori a est e a nord e con quello di Ravello a nord e a ovest. Risulta costituito dalle frazioni di Villa Amena, Montecita, Torre Paradiso, Monte, Petrito, Montuonica, Via Pioppi e Torre. La superficie comunale \u00e8 meno vasta di quella di Maiori e pari a 2,56\u00a0km\u00b2. L'area minorese, cos\u00ec come le aree delle altre citt\u00e0 costiere, ha avuto origine da eventi alluvionali che con l'apporto di detriti hanno formato pianure di estensione limitata. La morfologia del territorio \u00e8 caratterizzata da rilievi aspri, con versanti molto acclivi e non di rado perpendicolari al suolo. La costa \u00e8 perci\u00f2 alta, a strapiombo, localmente interrotta da canaloni e vallate formatesi a seguito di fasi di frattura e dell'erosione carsica. Proprio nelle vallate, oltre che nei pianori a quota collinare, \u00e8 concentrata la presenza antropica.\nL'area urbana di Minori venne realizzata dopo il ritrovamento delle reliquie di Santa Trofimena, nel VII secolo, e corrispondeva a quella degli altri centri marittimi del ducato amalfitano: un centro urbano pi\u00f9 densamente popolato intorno al quale si sviluppavano piccoli villaggi di carattere rurale. Il centro abitato era collegato alle citt\u00e0 vicine soprattutto via mare, ma esistevano comunque dei tragitti terrestri, costituiti da ripide scalinate pubbliche e da lunghi sentieri.\nNel Medioevo, Minori era divisa in tre aree: quella marittima, quella agricola e, infine, quella urbana. L'area marittima si estendeva lungo il litorale e coincideva in gran parte con l'arenile che si sviluppava a meridione della cinta muraria. Questa era caratterizzata da una serie di strutture, come gli scaria, installati per l'attracco delle imbarcazioni. Nella stessa area esisteva un piccolo arsenale, mentre sulla spiaggia erano presenti (fin dall'Alto Medioevo) diverse botteghe, di propriet\u00e0 della Chiesa e delle famiglie pi\u00f9 importanti del Ducato, attive nella pratica della mercatura. Il centro urbano era invece caratterizzato dalla presenza della \"Platea Publica\", che fino alla fine dell'Et\u00e0 moderna ospitava sia la residenza vescovile, sia le residenze delle famiglie nobili. Nelle vicinanze della piazza sorgevano delle botteghe, tra le quali \u00e8 utile menzionare quelle adibite alla vendita al minuto di olio e formaggio, nonch\u00e9 di varie qualit\u00e0 di vini. L'elemento architettonico tipico era quindi la \"domus\", una struttura di almeno tre piani, spesso circondata da orti e giardini, che ancora oggi \u00e8 possibile ammirare a Minori. L'area urbana del centro medievale era racchiusa in una cinta muraria che, per quanto concerne il tratto marittimo, esisteva gi\u00e0 verso la met\u00e0 dell'XI secolo.\nCol trascorrere dei secoli l'assetto urbanistico della citt\u00e0 ha subito notevoli variazioni; conserva, tuttavia, l'originale aspetto di centro costiero. Il nucleo principale si colloca a ridosso della costa e a cavallo del corso d'acqua principale del \"Reginna Minor\", ed \u00e8 costruito dal nucleo storico delle zone urbane di recente formazione. La parte del territorio non urbanizzata, invece, \u00e8 composta da terrazzamenti, in gran parte coltivati a limoneto, che rappresentano un segno inconfondibile del territorio della penisola, e dalle aree boscate in corrispondenza delle fasce altimetriche di maggiore elevazione.\nIl territorio minorese, come quello dell'intera Costiera Amalfitana, \u00e8 stato soggetto per secoli all'attivit\u00e0 eruttiva del Vesuvio e a vari fenomeni disastrosi che ne hanno condizionato l'abitabilit\u00e0. Soprattutto per questo motivo, l'aspetto di Minori \u00e8 relativamente moderno e i suoi edifici storici ancora esistenti, nonostante le antiche origini, sono assai pochi.\nOrografia.\nIl comprensorio \u00e8 parte integrante dell'ambiente insediativo denominato Penisola sorrentina, individuato dal Piano Territoriale Regionale, che coincide con l'Ambito identitario della Penisola Amalfitana definito dal Piano Territoriale di Coordinamento della Provincia di Salerno.\nIl territorio di Minori ricade nell'unit\u00e0 di paesaggio dei Monti Lattari, connotata da rilevantissimi valori paesaggistici. Il territorio comunale \u00e8 fortemente condizionato dalla conformazione della valle del \"Reginna Minor\", che nell'ambito dei confini comunali si sviluppa tra la fascia altimetrica dei 600-700 fino a raggiungere le quote prossime al livello del mare. La valle, impostata su di un importante lineamento tettonico, \u00e8 caratterizzata da un profilo stretto che solo in prossimit\u00e0 della costa si apre a ventaglio aperto verso il mare.\nLe principali cime del territorio minorese sono\nIdrografia.\nL'idrografia superficiale \u00e8 caratterizzata dal torrente \"Reginnolo\" (o \"Farinola\"), che nasce dalla dorsale montuosa e che, attraverso le profonde incisioni della vallata, defluisce a mare con foci che nel corso dei secoli hanno subito variazioni di sbocco (nel caso di Minori \u00e8 stato possibile ricostruire il paleoalveo). In passato le massaie del posto, per fare il bucato, si servivano di lavatoi comuni situati lungo il corso del fiume.\nIn passato, questo fiume aliment\u00f2 industrie per la carta e mulini distribuiti dalla parte pi\u00f9 interna sino al mare. L'industria cartaria rappresent\u00f2 per lungo tempo un'attivit\u00e0 economica assai fiorente. Nel corso del XIV secolo, poi, lungo il fiume furono costruiti vari \"trappeti\" che, usufruendo delle stesse tecniche dei mulini, producevano un olio finissimo. Durante l'alluvione di Salerno del 1954, il \"Reginna\" allag\u00f2 diversi locali interrati e provoc\u00f2 la morte di tre persone.\nFlora e fauna.\nLungo il versante montuoso, la vegetazione spontanea appare divisa in tre fasce: quella marittima, dove prevalgono il carrubo e l'olivastro; quella collinare, caratterizzata dal leccio; e l'ultima, nelle zone pi\u00f9 elevate, dove crescono l'ontano napoletano e il castagno, da cui si ricavano sia frutti sia pali da utilizzare nei vigneti.\nSismicit\u00e0.\nPur presentando numerose famiglie di faglie, l'area di Minori e della costiera non risulta sismogenetica. L'assenza di sismiti nella serie delle formazioni litoidi conferma la sostanziale stabilit\u00e0, databile a anni. Tuttavia, l'area risente e ha risentito in passato sia dei terremoti di origine vulcanica sia di quelli che hanno avuto la propria zona epicentrale nell'Appennino Campano-lucano.\nClima.\nLa stazione meteorologica pi\u00f9 vicina \u00e8 quella di Ravello. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +7,3\u00a0\u00b0C; quella del mese pi\u00f9 caldo, agosto, \u00e8 di +23,4.\u00a0\u00b0C\nOrigini del nome.\nGi\u00e0 all'atto della sua edificazione, Minori assunse la denominazione di \"Rheginna Minor\", allo scopo di essere differenziata dalla pi\u00f9 grande e contigua \"Rheginna Maior\" (da cui vengono gli odierni nomi \"Minori\" e \"Maiori\"). Sull'origine del toponimo \"Reginna\" sono state avanzate alcune ipotesi da parte degli storiografi locali dei secoli passati. Filippo Cerasuoli propende per l'origine etrusca; mentre Pompeo Troiano e Matteo Camera sono favorevoli a una derivazione greca e, quindi, attribuiscono al termine il significato di \"frattura rocciosa\". Di certo, comunque, il toponimo rappresenta, come nel caso della contigua Maiori, un'estensione all'abitato della denominazione del fiume (\"Reginna Minor\"). \u00c8 probabile anche che il toponimo derivi dal termine latino \"regina\", mediante il quale si indicavano vie principali di comunicazione. Nel corso del XIII secolo scomparve l'appellativo \"Reginna\", per cui i due vicini centri costieri furono identificati mediante le denominazioni di Minori e Maiori, derivate dalla sostantivizzazione degli attributi latini legati agli antichi toponimi.\nStoria.\nAntichit\u00e0.\nMinori fu, come dimostrano le ricerche archeologiche, il pi\u00f9 antico sito abitato della Costiera Amalfitana. Al di sotto della zona pianeggiante dell'odierno centro urbano si sviluppa infatti una villa romana marittima risalente al I secolo d.c., organizzata su due piani, di cui si conserva solo quello inferiore, decorata con affreschi e mosaici. Questa villa, appartenente ad un esponente del patriziato senatorio o equestre, fu attiva per tutta l'Et\u00e0 giulio-claudia. In seguito fu gradualmente abbandonata e, quindi, inesorabilmente coperta da cumuli di materiale lavico eruttato dal Vesuvio e precipitato poi a valle a causa di forti piogge torrenziali. La storia della villa e, di conseguenza, quella del primitivo nucleo abitato di Minori sembrano misteriosamente interrompersi intorno al IV secolo d.c..\nLa \"Cronaca della Minori Trionfante\", fonte letteraria di rilevante importanza per la ricostruzione storica della citt\u00e0 costiera, riporta un'antica tradizione, secondo la quale il primo nucleo abitato di Minori si sarebbe sviluppato nella localit\u00e0 interna e collinare di Forcella. Tale tradizione, in accordo con le varie leggende di fondazione di Amalfi e degli altri centri del territorio, confermerebbe nel contempo anche la tesi della moderna storiografia amalfitana, la quale trova nelle incursioni germaniche del V secolo e nella conseguente fuga sui Monti Lattari delle popolazioni della Valle del Sarno le origini degli insediamenti costieri. Secondo Marino Freccia, giurista ed erudito del Cinquecento, il pi\u00f9 antico nome dell'abitato fu \"Reginella\", perch\u00e9, scriveva, come una regina risplendeva tra tutte le citt\u00e0 della Costiera, mentre tre secoli dopo Pompeo Troiano, autore della \"Cronaca Reginna Minori Trionfante\", salutava con orgoglio municipale come progenitori dei suoi minoresi i valorosi Troiani scampati alla distruzione della citt\u00e0 di Troia.\nLa tradizione minorese afferma che il primitivo abitato di Forcella fu abbandonato al tempo in cui avvenne il miracoloso ritrovamento delle reliquie di Santa Trofimena sulla spiaggia sottostante nel VII secolo. Gli abitanti, infatti, avrebbero fondato una chiesa in onore della Santa e un nuovo insediamento lungo il litorale. Il nuovo insediamento venne edificato dagli abitanti di Scala che, scesi a valle, avrebbero dato luogo a un centro marittimo, incoraggiati anche dal fatto che le confinanti popolazioni germaniche non avrebbero potuto costituire una minaccia sul mare, in quanto non abili navigatori. Il nuovo villaggio, gi\u00e0 all'atto della sua edificazione, assunse la denominazione di \"Rheginna Minor\".\nMedioevo.\nPer tutto il Medioevo la storia di Minori segu\u00ec assai da vicino quella di Amalfi e di tutto il territorio della Costiera, una delle tante aree del Mezzogiorno d'Italia sotto l'influenza bizantina; compresa all'inizio nel grande e unico ducato autonomo bizantino di Napoli (cio\u00e8 non sottoposto direttamente all'Impero d'Oriente), esteso lungo la fascia costiera della Campania e fino al basso Lazio, successivamente, in seguito alle incursioni longobarde del IX secolo, la Costa di Amalfi si and\u00f2 distaccando dal controllo napoletano, fino a formare un proprio Ducato autonomo retto dapprima da magistrati eletti e subito dopo, dalla fine dello stesso IX secolo, da dinastie ducali ereditarie.\nNell'inverno dell'838 il principe longobardo Benevento Sicardo, nell'ambito di un preciso disegno politico di conquista ed espansione, assal\u00ec Amalfi e se ne insignor\u00ec per mesi; fu in quella occasione che i longobardi trafugarono il corpo di Santa Trofimena trasportandolo a Benevento per nobilitare con le preziose reliquie la propria chiesa e fornire alla citt\u00e0 un'ulteriore divina protezione. La cosa accadde malgrado il vescovo di Amalfi, Pietro, avesse fatto trasportare, in previsione dell'assalto, il santo corpo da Minori, dove da tempo era stato solennemente collocato, al riparo delle mura di Amalfi, che evidentemente offriva rifugio pi\u00f9 valido rispetto a Minori; tuttavia quest'ultima meno di un anno dopo avrebbe di nuovo accolto e per sempre le venerate spoglie della Santa, mentre il terribile Sicardo veniva assassinato in una congiura di palazzo.\nCon la nascita del vescovado suffraganeo di Amalfi, avvenuta nel 987 come riconoscimento della conservazione delle sacre reliquie di Santa Trofimena, prima protettrice di tutti gli Amalfitani, l'abitato di \"Reginna Minor\" o \"Reginella\" (poi conosciuto solo come \"Minori\") dovette ricevere uno sviluppo di carattere urbano che, nel XIII secolo, le fece guadagnare l'attributo di \"civitas\". La prosperit\u00e0 e lo sviluppo di Minori, per\u00f2, furono in pi\u00f9 di un'occasione messi in crisi, a causa soprattutto di incursioni e assalti provenienti dal mare. Nel X secolo fu attaccata dal capo saraceno Boalim, mentre nel 1135 (con la conquista del Ducato di Amalfi da parte dei Normanni) sub\u00ec un saccheggio da parte delle galee pisane giunte nel golfo in difesa di Napoli, minacciata dai Normanni.\nCon la dominazione normanna e poi con quella sveva (vedi Regno di Sicilia), il Ducato di Amalfi perse ogni potere politico ed economico. In seguito alla ventennale Guerra del Vespro, Minori fu sottoposta al blocco navale. Le gravi conseguenze del conflitto determinarono una profonda carestia, per cui nel 1301 il governo centrale dovette stabilire uno sgravio fiscale in favore della popolazione minorese. Inoltre, nel 1306 e nel 1348, due terribili pestilenze decimarono notevolmente la stessa popolazione: Minori fu tra le citt\u00e0 che ottennero, per speciale concessione di Carlo II, la riduzione sia pur provvisoria della met\u00e0 del carico fiscale.\nNel 1419, Giovanna II d'Angi\u00f2 concesse Minori (Maiori e gran parte della parte occidentale della Costiera Amalfitana) in feudo a Ottaviano Colonna. Successivamente Minori sarebbe passata pi\u00f9 volte di mano. Alfonso d'Aragona l'avrebbe concessa a Raimondo Del Balzo Orsini, il successore Ferrante ad Antonio Piccolomini, la cui famiglia sarebbe rimasta a Minori, con una breve interruzione, per circa 123 anni. Non mancarono mai per\u00f2, quasi con cadenza periodica, le incursioni di pirati alle coste di Minori e dei paesi vicini, come quella del terribile Khayr al-Din Barbarossa nel XVI secolo.\nEt\u00e0 Moderna.\nLa struttura urbana di Minori sub\u00ec, in Et\u00e0 Moderna, varie trasformazioni, determinatesi al tempo del vicereame spagnolo. Furono potenziate le difese marittime nel corso del XVI secolo per resistere alle incursioni dei corsari barbareschi, mentre gli edifici di culto diminuirono sensibilmente. Questo periodo non fu certamente felice per Minori; la vita cittadina venne afflitta da una profonda crisi economica per un insieme di motivi: incertezza politico-amministrativa e calamit\u00e0 d'ogni genere, in varie epoche, afflissero la popolazione. L'11 aprile 1597 Minori e tutta la costa vennero investite da una violenta mareggiata: molte imbarcazioni andarono distrutte, tutte le mura cittadine prospicienti il mare gravemente danneggiate, gran parte di esse seppellite dal mare. Il 21 dicembre 1631 l'eruzione del Vesuvio caus\u00f2 inoltre numerosi danni al paese. Successivamente fu colpito da epidemie di peste e di colera, particolarmente negli anni 1636 e nel 1656: gravissima fu quest'ultima allorch\u00e9, su un totale di 264 fuochi (circa abitanti) si ebbero 355 morti di cui 2 ad aprile, 8 a maggio, 26 a giugno, 211 a luglio, 31 ad agosto e 7 a settembre. Altri danni Minori sub\u00ec in seguito all'alluvione del 10 dicembre 1696, causato dal perdurare delle piogge violente. Poi, fra il XVI e il XVII secolo, l'economia del paese fu aggravata dalle numerose imposizioni fiscali decretate in quel periodo.\nNel 1799, in seguito ai moti rivoluzionari napoletani, Minori venne \"municipalizzata e democratizzata\" da elementi della borghesia e del clero locale: pi\u00f9 eclatante fu l'innalzamento dell'albero della libert\u00e0, simbolo della Rivoluzione francese.\nFin dai primi tempi del regno di Giuseppe Bonaparte, si auspicava la costruzione di una nuova strada rotabile per rompere il secolare isolamento in cui erano costretti a vivere le popolazioni della Costiera Amalfitana. Si inizi\u00f2 a costruire tale tratto nel 1811, e l'opera fu portata a compimento nel 1852. Quest'ultima venne discussa e approvata all'unanimit\u00e0, ma la progettazione generale sub\u00ec nel corso dell'esecuzione profonde e sostanziali modificazioni: nel 1830, mentre si stava ultimando il tratto Amalfi-Maiori, venne variato il tracciato in quanto si ritenne pi\u00f9 conveniente seguire la linea Maiori-Capo d'Orso-Vietri, giudicata pi\u00f9 agevole e molto pi\u00f9 economica. Il Comune di Minori contribu\u00ec alla realizzazione dell'opera con le seguenti somme: cinquemila ducati nel decennio francese (1811-1815), quarantamila ducati nel periodo borbonico (1815-1855).\nA met\u00e0 del XIX secolo a Minori non mancarono momenti di tensione sociale in relazione alla precaria situazione politico-istituzionale verificatasi nel Regno delle Due Sicilie: tuttavia non si manifestarono episodi particolarmente eclatanti.\nEt\u00e0 contemporanea.\nIn seguito alla conquista garibaldina del Mezzogiorno d'Italia e la successiva Unit\u00e0 d'Italia, avvenuta nella seconda met\u00e0 del XIX secolo, nei primi decenni del secolo seguente molte delle antiche strutture economiche minoresi, prima fra tutte quella dei mulini e pastifici, conobbero una profonda e irreversibile crisi.\nNel settembre del 1943, durante la seconda guerra mondiale, Minori fu uno dei teatri del cosiddetto sbarco di Salerno: con questa operazione gli Alleati accedevano alla costa tirrenica della penisola italiana e aprivano la strada per avanzare verso Roma. Precisamente, il 9 settembre 1943, Minori accolse lo sbarco del X Corpo d'armata britannico comandato dal generale Richard McCreery.\nNel 1954 Minori fu, durante l'alluvione di Salerno del 1954, il paese meno colpito tra quelli che subirono danni e vittime. Si contarono tre vittime, due bambine e una donna, mentre molti edifici andarono distrutti (tra questi le due cartiere e l'officina meccanica della cittadina). Nel 1980 Minori risent\u00ec anche del terremoto che colp\u00ec l'Irpinia.\nMonumenti e luoghi d'interesse.\nSiti archeologici.\nLa Villa romana di Minori del I secolo d.C., scoperta tra il 1950 e il 1954, risepolta dall'alluvione del 26 ottobre 1954 e poi nuovamente riportata in luce. Rispecchia la struttura tipica della \"villa marittima\" con le sale di rappresentanza collocate a ovest del complesso e gli ambienti termali a est. Si discosta cos\u00ec dai tipi di ville note a Pompei ed Ercolano ed \u00e8 pi\u00f9 simile a quelle stabiane, con soluzioni a effetto scenografico, quali lo sviluppo di semicolonne e nicchie angolate. L'Antiquarium annesso, raccoglie i materiali provenienti dallo scavo della villa, suddivisi per classi di appartenenza. Anche se non corredati da un'esauriente documentazione scritta, i dati materiali permettono di affermare che la villa ha costituito da sempre il centro su cui \u00e8 cresciuto il paese di Minori.\nSociet\u00e0.\nEtnie e minoranze straniere.\nAl 31 dicembre 2020, a Minori risultavano residenti 49 cittadini stranieri (l'1,8% della popolazione), in gran parte provenienti dalla Romania (16) e dall'Europa orientale.\nReligione.\nLa maggioranza della popolazione \u00e8 di religione cristiana di rito cattolico appartenenti all'arcidiocesi di Amalfi-Cava de' Tirreni.\nFestivit\u00e0.\nLa principale festivit\u00e0 di Minori \u00e8 la \"festa patronale di Santa Trofimena\", celebrata in tre ricorrenze: il 5 novembre in memoria del giorno in cui fu martirizzata e avvenne il ritrovamento del suo corpo sulla spiaggia della citt\u00e0; il 27 dello stesso mese, in memoria del secondo ritrovamento delle reliquie, e il 13 luglio per commemorare la traslazione da Benevento alla prediletta sua chiesa. In ciascuna di esse il paese eleva alla cara Protettrice manifestazioni folcloristiche con musiche e fuochi, in una cornice di colori e luce, mentre a Lei rivolge espressioni di grande devozione, di ardente lode e di perenne gloria.\nAltri eventi religiosi sono:\nOltre agli eventi citati, va ricordata la Pasqua che accompagna la tradizione dei \"battenti\".\nDiocesi.\nLa diocesi di Minori venne eretta nel 987, ed era suffraganea dell'arcidiocesi di Amalfi. Il 27 giugno 1818, in seguito al concordato tra papa Pio VII e Ferdinando I, fu soppressa e aggregata all'arcidiocesi di Amalfi in forza della bolla \"De utiliori\" dello stesso papa Pio VII.\nEconomia.\nAgricoltura.\nLe coltivazioni presenti nel territorio di Minori sono state da sempre caratterizzate dalle condizioni climatiche della localit\u00e0, nonch\u00e9 dell'orografia dei siti e dai corsi d'acqua ivi esistenti. Il paesaggio agrario di Minori nei secoli passati era contraddistinto da vari tipi di coltivazione. Nelle localit\u00e0 pi\u00f9 interne molto diffuso era il castagneto, costituito da piante da frutta, che producevano soprattutto le squisite \"castagne zenzale\" di grosse dimensioni. Un'altra coltivazione molto antica era il vigneto. I minoresi producevano anche l'uva passa, chicchi di una secca che ancora oggi qualche amalfitano di Calabria confeziona in foglie secche di limone.\nAccanto alle abitazioni urbane di Minori erano spesso presenti orti e giardini, che costituivano la base alimentare fondamentale per la popolazione del centro costiero. In tali giardini erano coltivati soprattutto ortaggi e verdure, ma nello stesso tempo si trovavano vari tipi di alberi da frutto, quali ad esempio i pomi, i gelsi e i fichi. Questi ultimi erano oggetto di esportazione verso la capitale del regno meridionale. Un altro aspetto dell'economia di Minori e dei dintorni che affiora dalla documentazione disponibile con chiarezza e certezza \u00e8 rappresentato dalla presenza, a partire dalla seconda met\u00e0 del Duecento, dell'oliveto, presenza che si iscrive nella valorizzazione del paesaggio della costa avviata nei secoli anteriori. La coltivazione dell'olivo appare tuttora sparsa in tutto il territorio amalfitano.\nI continui traffici con l'Oriente favorirono l'introduzione nella costiera Amalfitana non solo di spezie, droghe, pietre preziose, ma anche di agrumi, in particolar modo di limoni. Cos\u00ec diversi limoneti furono impiantati in una prima fase, tra il X e l'XI secolo, a Cetara, Maiori e Minori. Le piante venivano e vengono tuttora legate, durante la loro crescita, a impalcature costituite da pali di legno, onde evitare lo sviluppo in altezza, che determinerebbe una produzione con scarso rendimento. Durante la stagione invernale le piante venivano coperte mediante fogliame di alberi silvestri, per proteggerle dalla grandine. Oggi per lo stesso scopo viene utilizzata una pi\u00f9 efficace copertura con reti a maglie molto strette. Varia qualit\u00e0 di agrumi crescono nei limoneti di Minori. Tra le pi\u00f9 diffuse ci sono i \"centrangoli\" e i \"marangoli\", piante da innesto per limoni e arance, i \"limoncelli de India\" i \"limoncelli piccoli\", i \"nostrati\", i \"cedri\", i \"ponsiri\", limoni asiatici che possono raggiungere ancue il peso di tre chilogrammi. Questa qualit\u00e0 di agrumi forniscono un contributo determinante al pittoresco aspetto del paesaggio agrario della costa. Oggi particolarmente diffusa \u00e8 la coltivazione di una specie di limone dalla forma affusolata e ricca di succo, lo \"sfusato\", che viene continuamente richiesto in molte regioni d'Italia.\nCommercio e industria.\nIl piccolo scalo marittimo minorese, sin dai tempi del Medioevo, venne utilizzato prevalentemente per la commercializzazione di prodotti alimentari e per il trasporto di legname dalla spiagge al Cilento secondo gli usi sanciti dalla \"Tabula\", amalfitana. I marinai minoresi svolgevano la propria attivit\u00e0 sia sulla rotta della Calabria, della Sicilia e della costa africana settentrionale sia dedicandosi alla piccola pesca nei golfi di Salerno e Napoli.\nPer secoli l'economia minorese si \u00e8 basata sulla ricca produzione di pasta a mano, che faceva di Minori uno dei principali centri di produzione di pasta campana e del Regno delle due Sicilie. Nel centro del paese erano presenti numerosi mulini, alimentati dall'acqua del fiume che attraversa la valle in cui \u00e8 situata Minori. L'intera produzione minorese di pasta a mano si \u00e8 poi presumibilmente spostata a Gragnano, centro oggi tra i pi\u00f9 famosi in Italia per la produzione di pasta.\nNel paese esiste una piccola industria artigianale di liquori a base di agrumi e rinomate pasticcerie artigianali (che hanno un discreto volume di esportazioni verso il Regno Unito).\nCultura.\nArte.\nLe opere d'arte presenti sul territorio di Minori non sono mai state, se non marginalmente, oggetto di indagine; per la qual cosa, tranne occasionali citazioni, i riferimenti bibliografici sono rari. Assenti sono anche richiami nella letteratura specialistica ovvero documenti di commissione. Dal periodo medievale non si conserva quasi nulla fatta eccezione per i due problematici leoni della fontana sita sul lungomare. Quest'ultima, contrariamente a quanto asserito in passato, \u00e8 collocabile a non prima della met\u00e0 del XIX secolo. I due leoni, di cui non si ha menzione storica, sono stati riutilizzati come bocche d'acqua, ma il livello di corrosione indica una loro probabile collocazione all'aperto gi\u00e0 nei secoli scorsi.\nTra la fine del XIV secolo e gli inizi del XV secolo pu\u00f2 essere datato un affresco, conservato nella grotta dell'Annunziata, raffigurante la \"Vergine dei pescatori\" (Caffaro 1986). L'iconografia del dipinto ben evidenzia il rapporto devozionale fra le gente di mare e la Vergine alla quale affidano il loro benessere con una pesca abbondante e la loro salvezza nel pericolo. Cronologicamente successivi, con una datazione do poco precedente ala met\u00e0 del Cinquecento, sono due dipinti su tavola raffiguranti \"Sant'Onofrio\" e \"San Gennaro\", conservati nell'omonima chiesa di Villamena. Delle numerose opere degli ultimi decenni del secolo XVI, tutte di cultura manieristica e che costituiscono il nucleo pi\u00f9 ricco e significativo dal patrimonio artistico minorese, un posto centrale occupano la \"Crocifissione\" a capoaltare maggiore e la \"Resurrezione di Ges\u00f9\" nell'absidiola destra della Basilica di Santa Trofinema. Senz'altro dei posti di rilievo spettano la \"Madonna con Sant'Aniello e un Santo Vescovo\", databile al primo decennio del secolo, e la \"Madonna del Rosario\", pala d'altare della Confraternita del SS. Sacramento.\nDi notevole interesse \u00e8 l\"'Estasi di San Pietro d'Alcantara\", conservato nella chiesa di San Michele. Intorno alla met\u00e0 del secolo pu\u00f2 essere collocata una tela conservata in Santa Maria delle Grazie raffigurante \"Sant'Anna con la Vergine bambina fra Santa Caterina e Santa Barbara ed altri santi\". Agli inizi del XVIII secolo \u00e8 da datare una bella statua mezzobusto raffigurante \"San Giuseppe con il Bambino\", conservata in Santa Trofimena. A conclusione di questa ampia panoramica \u00e8 da ricordare il bassorilievo che introduce all'urna della Santa nella cripta della Basilica, datato 1794, con la fanciulla raffigurata serenamente addormentata su un morbido cuscino con il libro e la croce in mano, mentre ai suoi piedi pascolano le due giovenche, simboli della martire, che ricordano la leggenda del primo ritrovamento delle spoglie agli inizi del IX secolo.\nTeatro.\nDal 1997, nel mese di settembre il paese ospita la manifestazione \"Gusta Minori\", una mescolanza di arte, cultura, spettacolo e gastronomia, di promozione delle tipicit\u00e0 locali e di produzione di spettacoli, con musiche e testi originali. Sulla spinta dei numerosi consensi e dei successi conquistati nel corso degli anni, il Gusta Minori rappresenta la perfetta combinazione tra spettacolo e degustazione di appetitosi prodotti tipici di Minori e della costiera.\nCucina.\nTra le citt\u00e0 della costa, Minori \u00e8 la pi\u00f9 accreditata nella tradizione culinaria, poich\u00e9 vanta la conservazione del pi\u00f9 antico piatto di pasta, gli \"ndunderi\", ancora oggi presenti sulle mense di tante famiglie minoresi. Un altro tipo di pasta, la cui invenzione \u00e8 attribuita a massaie o maccaronari minoresi, \u00e8 il \"riccio\". Anche le \"lagane\" sono una pasta largamente presente nella tradizione culinaria minorese. I prodotti tipici della gastronomia locale sono a base di limone, il frutto simbolo dell'agricoltura minorese, e di agrumi: tagliolini al limone e il risotto con agrumi e gamberetti. Minori \u00e8 per\u00f2 famosa in tutto il mondo soprattutto per i prodotti pasticceri, tra tutti le delizie al limone e la torta ricotta e pere. Per esaltare la gastronomia minorese, ogni anno si svolge il Gusta Minori, una \"kermesse\" gastronomica che \u00e8 tra le manifestazioni estive pi\u00f9 attese della provincia di Salerno.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Regione Campania all'Autorit\u00e0 di bacino regionale Campania Sud ed interregionale per il bacino idrografico del fiume Sele."}
{"id": "1115762", "revid": "36426", "url": "https://it.wikipedia.org/wiki?curid=1115762", "title": "Palazzo Castagnola (La Spezia)", "text": ""}
{"id": "1115765", "revid": "36426", "url": "https://it.wikipedia.org/wiki?curid=1115765", "title": "Palazzo Maggiani (La Spezia)", "text": ""}
{"id": "1115777", "revid": "36426", "url": "https://it.wikipedia.org/wiki?curid=1115777", "title": "Palazzo d'Ayala Valva di Taranto (borgo antico)", "text": ""}
{"id": "1115779", "revid": "36426", "url": "https://it.wikipedia.org/wiki?curid=1115779", "title": "Palazzo d'Ayala Valva di Taranto (borgo nuovo)", "text": ""}
{"id": "1115792", "revid": "36426", "url": "https://it.wikipedia.org/wiki?curid=1115792", "title": "Palazzo Gennarini di Taranto", "text": ""}
{"id": "1115800", "revid": "1516087", "url": "https://it.wikipedia.org/wiki?curid=1115800", "title": "Caesar Film", "text": "La Caesar Film \u00e8 stata un'azienda di produzione e distribuzione cinematografica italiana attiva in una prima fase durante il cinema muto dal 1914 al 1919 (fino al 1925 se si considera anche il periodo U.C.I.). In questi anni divent\u00f2 una delle principali Case produttive, coinvolgendo nella propria attivit\u00e0 molti dei pi\u00f9 importanti registi ed attori dell'epoca e legando in particolare la propria sigla con il fenomeno divistico di Francesca Bertini. Successivamente fu rilanciata all'inizio del cinema sonoro per un secondo periodo di attivit\u00e0 che dur\u00f2 dal 1931 al 1935.\nStoria.\nLa prima \"Caesar\" (1914 - 1919).\nLa \"Caesar\" nasce dalla trasformazione di una societ\u00e0 fondata nell'ottobre del 1913 da tre imprenditori del settore cinematografico. I primi due, Gualtiero Giomini ed Augusto Panella, erano proprietari di una piccola casa di produzione situata ad Albano Laziale, la \"Tebro Film\", della quale si conosce un solo film prodotto nel 1912, mentre il terzo, Giuseppe Barattolo, era attivo gi\u00e0 da tempo nel settore della distribuzione e del noleggio con notevole successo, avendo tra l'altro al suo attivo un accordo con 5 case di produzione USA (la Biograph, la Essenay, la Kalem, la Lubin e la Selig) per importare in Italia i loro prodotti. Nell'accordo contrattuale Giomini e Panella conferiscono un terreno acquistato a Roma, nella zona di San Saba, sul quale si progetta di far sorgere gli impianti, mentre Barattolo apporta l'esperienza e la conoscenza del mondo cinematografico italiano ed estero. All'atto della fondazione la societ\u00e0 \u00e8 definita \"Societ\u00e0 anonima Barattolo, Giomini &amp; Panella\".\nL'intenzione dei fondatori \u00e8 di inserirsi nel momento aureo in cui si trova la cinematografia italiana nella prima met\u00e0 degli anni dieci, che, soprattutto con le produzioni di soggetto storico (spesso \"colossal\" per l'epoca), riesce a superare i \"maestri\" francesi e ad affermarsi sul piano internazionale. Questo sviluppo garantiva consistenti introiti dalle esportazioni di pellicole italiane, tanto che negli anni che precedono l'entrata in guerra dell'Italia il commercio di prodotti cinematografici italiani raggiunge la considerevole somma di 40 milioni di lire oro. Ben presto la societ\u00e0 cambia nome, diventando nei primi mesi del 1914 \"Caesar Film\", Barattolo ne resta l'unico \"player\" ed iniziano ad apparire i programmi produttivi, mentre si completano gli stabilimenti situati nella Circonvallazione Appia (a quel tempo via Zaccaria). Emilio Ghione diventa il direttore artistico dell'azienda. Ma nel 1914, primo anno di attivit\u00e0, in assenza di un cast artistico, si producono soltanto due documentari.\nLa societ\u00e0 decolla davvero all'inizio del 1915, quando Barattolo riesce a scritturare un gruppo di attori in gran parte provenienti dalla \"Celio Film\" (una casa legata alla \"Cines\"). Nei mesi successivi, egli riesce ad acquisire un'ulteriore e consistente dotazione di interpreti e registi tra i quali Gustavo Serena e Camillo De Riso. Ma l'acquisto pi\u00f9 importante era stato, nel settembre del 1914, quello di Francesca Bertini, gi\u00e0 affermatasi alla \"Tiber film\": questa azienda l'autorizza a lavorare con la \"Caesar\" in quanto impegnata in lavori di ristrutturazione dei propri impianti, ma l'attrice poi vi rester\u00e0 indispettita per il rifiuto di un aumento alla sua paga di 100 lire che aveva richiesto all'amministratore Girolamo Lo Savio. La Bertini apre la sua stagione alla \"Caesar\" con \"Nelly la gigolette\", dando vita con successo ad una figura di donna bella ed indipendente, poi rifiuter\u00e0 di rientrare alla \"Tiber\", decisione destinata a guastare per sempre i rapporti, prima di collaborazione, tra le due imprese ed a scatenare tra di esse anche diversi conflitti legali.\nNella seconda met\u00e0 del 1914 l'inizio in Europa della guerra aveva comportato, nonostante l'Italia ne fosse ancora estranea, la chiusura o riduzione d'attivit\u00e0 della maggior parte delle aziende di produzione. La \"Caesar\" invece va controcorrente e Barattolo potenzia la produzione. Egli punta soprattutto sul nascente divismo della Bertini, verso la quale si manifestano gi\u00e0 fenomeni di idolatria collettiva, e che sempre pi\u00f9 imporr\u00e0 scelte produttive e distributive, al punto da impedire l'uscita di un film (\"Don Pietro Caruso\") gi\u00e0 girato. Tale indirizzo rester\u00e0 anche quando nel 1915 l'Italia entra nel conflitto e la \"Caesar\", concedendo ben poco spazio ad opere di tipo patriottico, assume diversi cineasti rimasti senza lavoro per causa della guerra, tra cui Roberto Roberti, che diventer\u00e0 il regista di fiducia della Bertini, ed Arrigo Frusta, che sino ad allora era stato il principale autore di soggetti per la \"Ambrosio\" di Torino. Nel periodo bellico la \"Caesar\" e la \"Tiber\" (poi \"Itala Film\") resteranno le due Case attorno alle quali si focalizza la produzione italiana.\nQuesto dualismo dar\u00e0 luogo a un'esasperata concorrenza nella quale, oltre a registrare veri e propri casi di spionaggio industriale, vi saranno anche diverse vertenze legali. La prima e pi\u00f9 nota di esse ha luogo gi\u00e0 nel 1915 e riguarda la riduzione della \"Signora delle camelie\" (dramma di Dumas figlio gi\u00e0 portato sullo schermo nel 1909) che vede contrapposte le due case con film diretti da Gustavo Serena (per la \"Caesar\") e da Baldassarre Negroni (per la \"Tiber\"). Si arriver\u00e0 nel novembre 1916 ad un contrastato processo nel quale, per la prima volta in Italia, viene affrontata e decisa la questione del diritto d'autore applicato alle opere cinematografiche. Dopo aver prevalso in questa causa, la \"Caesar\" dovr\u00e0 poi soccombere in una vertenza con Ubaldo Maria Del Colle a proposito di un'accusa di plagio per la riduzione dei \"Misteri di Parigi\" di Sue.\nNegli anni della guerra la \"Caesar\" produce circa 80 pellicole, molte delle quali incentrate sulle interpretazioni della Bertini che \u00e8 l'artista di punta della Casa, oppure di tipo comico con Polidor e Camillo De Riso. Nonostante la ristrettezze del periodo bellico, l'attrice ottiene una costante crescita economica dei propri ingaggi, sino a quando (1918) registra la prima battuta d'arresto con l'insuccesso della serie da lei voluta ed ispirata ai \"Sette peccati capitali\", per la quale aveva ottenuto un contratto speciale con un \"bonus\" di 200.000 lire per ogni film della serie. Nello stesso periodo la \"Caesar\" si assicura la collaborazione di un'altra grande attrice sino ad allora applaudita soprattutto a teatro, Vera Vergani.\nAlla fine del conflitto la cinematografia italiana, pressata dal peso delle importazioni, soprattutto dagli USA, ma anche dalla propria incapacit\u00e0 di rinnovarsi, va in crisi. Barattolo diventa l'artefice della costituzione dell'UCI, in cui confluiscono man mano le principali case produttrici nella convinzione che un \"trust\" delle aziende italiane possa contrastare il predominio americano del mercato. La sua \"Caesar\" \u00e8 ovviamente una delle prime societ\u00e0 a confluire nel 1919 nell'Unione, cos\u00ec come in quella stesso anno vi entra anche la \"Bertini Film\", azienda fondata l'anno precedente dall'attrice per la gestione dei propri film che tuttavia rester\u00e0 sempre nell'orbita della \"Caesar\", sia come mezzi produttivi che come distribuzione.\nIn questo ambito, nel 1920, viene siglato un nuovo contratto con cui Barattolo, nella duplice veste di \"Caesar\" ed U.C.I., impegna la Bertini per 8 film nel biennio successivo per la somma, a quei tempi inaudita, di 4 milioni, che susciter\u00e0 forti proteste, agitazioni e scioperi nel mondo della cinematografia, a causa del rialzo di tutti i compensi che ci\u00f2 avrebbe comportato. Oppressa dai debiti e da una gestione sbagliata l'U.C.I. arriva in pochi anni al fallimento. Questo esito travolger\u00e0 anche le aziende associate, tra le quali la \"Caesar\", che, salvo rari titoli, cessa di fatto la produzione.\nLa seconda \"Caesar\" (1931 - 1935).\nNel 1929 - 30, quando Stefano Pittaluga riorganizza gli impianti romani della \"Cines\" per dare inizio in Italia alla produzione di pellicole sonore, anche Barattolo decide di rientrare nell'attivit\u00e0 produttiva e riapre la \"Caesar\" rinnovando gli impianti di San Saba con l'attrezzatura richiesta dalla nuova tecnologia. L'obiettivo dichiarato \u00e8 quello di diventare una delle due \"editrici\" della rinnovata cinematografia italiana in un contesto nel quale, dopo, un decennio di disinteresse, il regime fascista inizia a vedere il cinema quale fattore di consenso, come testimonia la presenza di alte cariche del governo, tra cui il Ministro Bottai (al quale fu fatta simbolicamente riprendere una scena de \"La vecchia signora\"), all'inaugurazione degli impianti rinnovati avvenuta il 5 ottobre 1931. \nInfatti gi\u00e0 in quella occasione si parl\u00f2 apertamente di \u00abincoraggiamento allo sforzo in favore di una cinematografia italiana, essendo doveroso per ragioni morali, oltrech\u00e9 economiche che l'Italia abbia una sua cinematografia di arte e pensiero\u00bb. Barattolo, forte anche degli incarichi politici che ricopre, intende inserirsi in questo sviluppo che porter\u00e0 in pochi anni a cospicue provvidenze statali a favore della produzione cinematografica italiana ed al sostanziale blocco dell'importazione di pellicole straniere.\nIl primo film prodotto dalla nuova \"Caesar\", \"La vecchia signora\", ottenne un buon successo, anche per un uso innovativo del sonoro impiegato come contrappunto alle scene. Ma in seguito l'attivit\u00e0 non si svilupp\u00f2 come voluto, e la produzione prosegu\u00ec stentatamente con pochi titoli all'anno, tanto che sono numerosi gli episodi di proteste di attori o registi non pagati, che coinvolsero anche la Bertini, quando con \"Odette\" fece uno dei suoi rari rientri sul set dopo l'abbandono del 1921. Come societ\u00e0 di produzione la seconda \"Caesar\" rimase in attivit\u00e0 soltanto per circa 3 anni.\nUna boccata d'ossigeno arriv\u00f2 alla \"Caesar\" dall'incendio che nel 1935 distrusse gli stabilimenti della \"Cines\" in via Vejo, costringendo le produzioni a trasferire le lavorazioni. In questo periodo, mentre Cinecitt\u00e0 era ancora in costruzione, nacquero negli stabilimenti \"Caesar\" alcune pellicole, tra cui \"Il signor Max\" e \"I due misantropi\". A quel punto la \"Caesar\" smise di produrre in proprio e si limit\u00f2 ad affittare a terzi gli impianti. Ma ci\u00f2 non bast\u00f2 a rilanciare l'azienda, che nel 1938 fu salvata dal fallimento grazie all'intervento della \"Scalera film\", sollecitato anche dal governo, che rilev\u00f2 gli impianti e l\u00ec ampli\u00f2 realizzando nuovi teatri di posa. Barattolo divenne un addetto alla produzione della \"Scalera\" e la \"Caesar Film\" chiuse definitivamente. Gli impianti restarono in attivit\u00e0, prima come \"Scalera\" e poi come \"Titanus\", sino al 1967, quando furono demoliti e l'area venne inghiottita dall'espansione edilizia romana.\nArtisti che lavorarono alla Caesar Film.\nNel corso degli oltre vent'anni di attivit\u00e0 della \"Caesar\", sia pure suddivisi in due fasi, molti tra i pi\u00f9 importanti cineasti italiani - registi o attori e attrici - lavorarono per periodi pi\u00f9 o meno lunghi con la \"Caesar\". Nel periodo muto i registi pi\u00f9 assidui furono Giuseppe De Liguoro, Gustavo Serena, Alfredo De Antoni, Camillo De Riso ed Edoardo Bencivenga che lavorarono con la Casa sin dall'inizio e per diversi anni. Emilio Ghione diresse inizialmente alcune pellicole, per poi fare un breve ritorno nel 1917. \nParticolarmente importante fu l'apporto di Roberto Roberti che divent\u00f2 il regista di fiducia della Bertini. Nella produzione di comiche fu attivo Polidor che port\u00f2 per diverso tempo in ambito \"Caesar\" la sua \"Polidor Film\". Altre pellicole furono dirette da Ermanno Geymonat, Ugo Falena, Ivo Illuminati, Luigi Maggi, Febo Mari, Ubaldo Pittei, , Gaston Ravel, Augusto Camerini, Torello Rolli, Giovanni Enrico Vidali e Domenico Gambino, con il personaggio di \"Saetta\".\nTra gli attori, i pi\u00f9 presenti nelle produzioni \"Caesar\" furono, dal 1916 al 1922, Mario Bonnard, Lido Manetti, Amleto Novelli, Livio Pavanelli e, alla fine degli anni venti, Febo Mari ed Elio Steiner. Per quanto riguarda le attrici, oltre alla \"diva\" Bertini, parteciparono a produzioni \"Caesar\" Tilde Kassaj, Elena Lunda, Enna Saredo. Pi\u00f9 occasionali furono le presenza sui set di Circonvallazione Appia di Vera Vergani, Leda Gys, Rina De Liguoro e Tilde Teldi.\nNel periodo del sonoro il regista pi\u00f9 impegnato con la \"Caesar\" fu Amleto Palermi. Altre pellicole vennero dirette da Enrico Guazzoni, Mario Bonnard, Carmine Gallone e Nunzio Malasomma. In un caso vi fu il ritorno di Gustavo Serena. Data la limitatezza della produzione del periodo sono pochi gli attori ed artisti che hanno frequentato assiduamente la \"Caesar\": tra essi Armando Falconi e, in due casi Emma Gramatica. Una delle pellicole vide anche la partecipazione di Eduardo e Peppino De Filippo, di Assia Noris, Mar\u00eda Denis e Germana Paolieri. Si tratt\u00f2 comunque di casi isolati.\nFilmografia.\nLa vastissima filmografia della \"Caesar Film\" \u00e8 suddivisa in due parti. La prima riguarda i molti titoli prodotti da questa Casa nel periodo del muto sia autonomamente sia in seno all'U.C.I., compresi quelli formalmente attribuiti alla consociata \"Bertini Film\". La grande maggioranza di queste opere risulta oggi perduta. Un secondo elenco, molto pi\u00f9 modesto, \u00e8 invece relativo alle produzioni del periodo sonoro quando Barattolo tent\u00f2, senza molta fortuna, di far ripartire la sigla aziendale da lui creata nel 1914."}
{"id": "1115804", "revid": "36426", "url": "https://it.wikipedia.org/wiki?curid=1115804", "title": "Torre di Raimondello di Taranto", "text": ""}
{"id": "1115808", "revid": "117120124", "url": "https://it.wikipedia.org/wiki?curid=1115808", "title": "Norihiro Yagi", "text": "Carriera.\nInizi\u00f2 a disegnare manga a livello professionale nel 1990, e con il suo primo lavoro, \"Undeadman\", che venne pubblicato dal mensile Sh\u014dnen Jump e del quale furono realizzati due seguiti, vinse il 32\u00ba premio Akatsuka. Il suo secondo lavoro, la commedia \"Angel densetsu\", fu pubblicato ancora una volta dallo Sh\u014dnen Jump tra il 1992 e il 2000. Successivamente lavora al manga \"Claymore\", che viene pubblicato a partire dal 2001 in tre riviste diverse (Monthly Sh\u014dnen Jump, Weekly Sh\u014dnen Jump e Jump Square) fino alla sua conclusione nel 2014, ed \u00e8 stato pubblicato anche in Italia dalla Star Comics.\nVita privata.\nNelle introduzione ai tank\u014dbon dice di s\u00e9 di trascorrere il suo tempo libero ascoltando musica hard rock, giocando ai videogiochi, guidando, e praticando le arti marziali; il duo comico da lui preferito \u00e8 \"i Downtown\"."}
{"id": "1115812", "revid": "339392", "url": "https://it.wikipedia.org/wiki?curid=1115812", "title": "Ismailita", "text": ""}
{"id": "1115828", "revid": "36426", "url": "https://it.wikipedia.org/wiki?curid=1115828", "title": "Palazzo degli Elefanti (Catania)", "text": ""}
{"id": "1115834", "revid": "36426", "url": "https://it.wikipedia.org/wiki?curid=1115834", "title": "Giardino Bellini (Catania)", "text": ""}
{"id": "1115836", "revid": "36426", "url": "https://it.wikipedia.org/wiki?curid=1115836", "title": "Palazzo Biscari (Catania)", "text": ""}
{"id": "1115839", "revid": "36426", "url": "https://it.wikipedia.org/wiki?curid=1115839", "title": "Villa Cerami (Catania)", "text": ""}
{"id": "1115844", "revid": "36426", "url": "https://it.wikipedia.org/wiki?curid=1115844", "title": "Fontana dell'Elefante (Catania)", "text": ""}
{"id": "1115849", "revid": "339392", "url": "https://it.wikipedia.org/wiki?curid=1115849", "title": "Mura di Carlo V (Catania)", "text": ""}
{"id": "1115853", "revid": "767487", "url": "https://it.wikipedia.org/wiki?curid=1115853", "title": "Cancellieri (famiglia)", "text": "I Cancellieri furono una delle pi\u00f9 influenti famiglie di Pistoia durante il medioevo.\nStoria familiare.\nLoro nemici storici erano la famiglia ghibellina dei Panciatichi. Una volta ottenuto il sopravvento sui Panciatichi, molti dei quali furono esiliati, la famiglia Cancellieri si divise in due fazioni, in lotta tra loro: la bianca e la nera.\nDino Compagni e Giovanni Villani raccontano come nella seconda met\u00e0 del Duecento all'interno della famiglia fosse nata una lite tra cugini a causa dell'alcol. Non senza sottolineare la proverbiale litigiosit\u00e0 dei Pistoiesi, i due storici fiorentini raccontano come da questione privata si arriv\u00f2 a una scissione familiare in due rami e due partiti, ai quali si aggregarono gradualmente (tramite il sistema delle consorterie) altre famiglie fino ad avere la citt\u00e0 schierata in due partiti che si facevano una strenua lotta: i Bianchi e i Neri.\nL'etimologia dei nomi \u00e8 incerta e si pensa che prenda origine da una certa fanciulla chiamata Bianca. Quando le cariche di governo venivano ormai elette a met\u00e0 tra un partito e l'altro, fu sancita la definitiva esistenza degli schieramenti. La situazione pistoiese era ben nota ai fiorentini, che vi inviavano da tempo un potest\u00e0 a guidare la citt\u00e0, e che spesso cercavano di avvantaggiarsi da questa situazione di debolezza, intascando denari tramite magistrati poco scrupolosi, che con leggerezza assegnavano multe per le frequenti discordie, sulle cui ammende pecuniarie per legge avevano diritto ad una percentuale.\nA capo della fazione dei Neri c'era Simone da Pantano, amico di Corso Donati, mentre a capo dei Bianchi c'era Schiatta Amati, imparentato con i Cerchi di Firenze. Entrambi erano esponenti della famiglia Cancellieri.\nI contendenti o i litigiosi della famiglia che avevano creato disordini in citt\u00e0 tra il 1294 e il 1296 vennero esiliati nella vicina citt\u00e0 di Firenze dove gli uni, i bianchi, troveranno l'appoggio della famiglia dei Cerchi e gli altri, i neri, della famiglia dei Donati. Successivamente questa divisione si combin\u00f2 con i dissapori gi\u00e0 esistenti tra le due famiglie fiorentine e diede il nome anche alle analoghe fazioni di Firenze. \nPoliticamente la scissione verteva su chi, pur difendendo il Pontefice, non precludeva il ritorno o la necessit\u00e0 dell'imperatore (cio\u00e8 i guelfi Bianchi) e chi invece trovava indispensabile che il governo debba essere affidato al Papa perch\u00e9 \"misso domenici\" (mandato dal signore). Nella pratica poi erano gli interessi commerciali e gli odi personali a dettare i veri andamenti di quella che divenne una vera e propria guerra civile. \nAnche il Machiavelli cit\u00f2 l'episodio nelle sue \"Istorie fiorentine\".\nLe lotte tra le due fazioni pistoiesi per\u00f2 continuarono per molte generazioni a seguire. Nel 1537 si svolse un grave fatto di sangue: i Cancellieri, in fuga da Pistoia, si rifugiarono a Cutigliano, dove vennero raggiunti dalle truppe di Niccol\u00f2 Bracciolini, della fazione dei Panciatichi. Rinchiusisi nella chiesa di San Bartolomeo, si arresero agli armigeri, ma quando aprirone le porte vennero tutti trucidati, compresi le donne i bambini, finch\u00e9 non venne dato fuoco all'intero edificio."}
{"id": "1115858", "revid": "48344", "url": "https://it.wikipedia.org/wiki?curid=1115858", "title": "Palazzo Sangiuliano (Catania)", "text": ""}
{"id": "1115860", "revid": "36426", "url": "https://it.wikipedia.org/wiki?curid=1115860", "title": "Palazzo del Seminario dei Chierici (Catania)", "text": ""}
{"id": "1115862", "revid": "36426", "url": "https://it.wikipedia.org/wiki?curid=1115862", "title": "Piazza Stesicoro (Catania)", "text": ""}
{"id": "1115871", "revid": "36426", "url": "https://it.wikipedia.org/wiki?curid=1115871", "title": "Palazzo del Toscano (Catania)", "text": ""}
{"id": "1115873", "revid": "36426", "url": "https://it.wikipedia.org/wiki?curid=1115873", "title": "Castello Ursino (Catania)", "text": ""}
{"id": "1115875", "revid": "36426", "url": "https://it.wikipedia.org/wiki?curid=1115875", "title": "Porta Uzeda (Catania)", "text": ""}
{"id": "1115877", "revid": "36426", "url": "https://it.wikipedia.org/wiki?curid=1115877", "title": "Via dei Crociferi (Catania)", "text": ""}
{"id": "1115884", "revid": "36426", "url": "https://it.wikipedia.org/wiki?curid=1115884", "title": "Convento di Santa Maria del Giglio (Bolsena)", "text": ""}
{"id": "1115887", "revid": "339392", "url": "https://it.wikipedia.org/wiki?curid=1115887", "title": "San Vittore al Corpo", "text": ""}
{"id": "1115888", "revid": "36426", "url": "https://it.wikipedia.org/wiki?curid=1115888", "title": "Chiesa di Santa Maria della Valle di Josaphat (Patern\u00f2)", "text": ""}
{"id": "1115890", "revid": "767487", "url": "https://it.wikipedia.org/wiki?curid=1115890", "title": "Volere volare (film)", "text": "Volere volare \u00e8 un film del 1991 scritto e diretto da Maurizio Nichetti e Guido Manuli.\nTrama.\nMaurizio \u00e8 un rumorista di vecchi cartoon americani e maniacale raccoglitore di suoni in presa diretta; lavora assieme al fratello Patrizio, doppiatore realista di film per adulti.\nUn giorno conosce Martina, una donna che per sbarcare il lunario soddisfa le pi\u00f9 eccentriche fantasie dei suoi clienti. I due entrano in contatto per puro caso, spesso proprio in occasione dei lavori di Martina, e Maurizio, inconsapevolmente, diventa il bersaglio preferito delle fantasie dei clienti della donna. Una coppia che finge alternativamente la morte dell'altro/a, dopo aver conosciuto Maurizio, decide di iniziare a fingere la morte di entrambi contemporaneamente per spingere Martina a chiamare nuovamente il rumorista ad aiutarla.\nUn tassista sadico, che si diverte a svolgere manovre rocambolesche con la sua auto, nota il terrore negli occhi di Maurizio in una piovosa serata e dopo non riesce pi\u00f9 ad accontentarsi dei classici spaventi di Martina. Un rapinatore masochista, che prima di ricevere la classica borsata di Martina sul volto, si sfoga malmenando il povero Maurizio (che nonostante i vari pugni ricevuti e le ripetute testate sul pavimento, si rialza dopo pochi secondi appena leggermente stordito come se fosse un personaggio di un cartone animato), non riesce pi\u00f9 a trovare soddisfazione nel vedere Martina da sola.\nTutto questo conduce la giovane donna alla decisione di invitare a cena Maurizio per proporgli di lavorare insieme, ma durante la serata il rumorista inizia a trasformarsi in un cartone animato, perdendo il controllo delle sue mani e abbandonando il ristorante. Maurizio cerca in tutti i modi di nascondere a Martina la sua mutazione sempre pi\u00f9 incontrollata, ma alla fine il suo cambiamento esteriore non rappresenter\u00e0 un ostacolo considerato l'amore covato tra i due.\nProduzione.\nIl soggetto originale risale al 1982, nel corso degli anni la sceneggiatura \u00e8 riscritta pi\u00f9 volte. Le riprese si sono svolte a Milano tra giugno e settembre 1990.\nAccoglienza.\nDopo \"Ratataplan\", \u00e8 stato il pi\u00f9 grande successo di Nichetti, conquistando il 31\u00ba posto tra i primi 100 film di maggior incasso della stagione cinematografica italiana 1990-1991."}
{"id": "1115891", "revid": "36426", "url": "https://it.wikipedia.org/wiki?curid=1115891", "title": "Chiesa di Sant'Agata al Borgo (Catania)", "text": ""}
{"id": "1115893", "revid": "83531", "url": "https://it.wikipedia.org/wiki?curid=1115893", "title": "Chiesa di Sant'Agata al Carcere (Catania)", "text": ""}
{"id": "1115895", "revid": "339392", "url": "https://it.wikipedia.org/wiki?curid=1115895", "title": "Chiesa di Sant'Agata alla Fornace (Catania)", "text": ""}
{"id": "1115897", "revid": "36426", "url": "https://it.wikipedia.org/wiki?curid=1115897", "title": "Chiesa di Sant'Agata la Vetere (Catania)", "text": ""}
{"id": "1115901", "revid": "36426", "url": "https://it.wikipedia.org/wiki?curid=1115901", "title": "Cattedrale di Sant'Agata (Catania)", "text": ""}
{"id": "1115903", "revid": "36426", "url": "https://it.wikipedia.org/wiki?curid=1115903", "title": "Chiesa di San Francesco Borgia (Catania)", "text": ""}
{"id": "1115909", "revid": "36426", "url": "https://it.wikipedia.org/wiki?curid=1115909", "title": "Chiesa di Santa Maria della Guardia (Catania)", "text": ""}
{"id": "1115910", "revid": "287204", "url": "https://it.wikipedia.org/wiki?curid=1115910", "title": "Chiesa di Santa Maria di Ges\u00f9 (Catania)", "text": "La chiesa di Santa Maria di Ges\u00f9 \u00e8 una chiesa di Catania sita sul lato nord della piazza a cui d\u00e0 il nome, nell'omonimo quartiere; la sua prima edificazione risale al 1442.\nStoria.\nIl sito ove sorge la chiesa attuale, nel Trecento era sede di una piccola cappella, attiguo alla quale sorse, in seguito, anche un piccolo convento di religiosi francescani dell'Ordine dei frati minori osservanti. La cappelletta era posta al margine di un'area nota fino a qualche secolo fa come \"Selva del convento di Santa Maria di Ges\u00f9\", compresa tra l'attuale Giardino Bellini, la via Plebiscito e il viale Regina Margherita nei cui pressi si trova una tomba di forma circolare chiamata \"Mausoleo Modica\". Tale area dal V secolo a.C. al tardo impero romano e quindi anche in epoca cristiana, ebbe un utilizzo a scopo funerario: ci\u00f2 spiegherebbe sia la presenza della cappella del convento in epoche successive.\nEpoca aragonese.\nLa chiesa vera e propria di Santa Maria di Ges\u00f9 sorse nel 1442, e fu gradatamente nel tempo decorata con opere d'arte, nel 1498 con la \"Madonna con bambino\" di Antonello Gagini, una delle pi\u00f9 alte espressioni del rinascimento siciliano fra le sculture presenti in citt\u00e0, recante nello scanello le raffigurazioni della \"Visitazione della Beata Vergine Maria\", di \"San Francesco d'Assisi\" e \"Sant'Antonio di Padova\".\nArricchita ulteriormente col trittico di Antonello da Saliba, dipinto autografo su tavola (\"Anton\u0153llus Messenius de Saliba hoc fecit opus die 2 juli\u00ec 1497\").\nEpoca spagnola.\nNel 1519 fu decorata con gli addobbi della \"Cappella Patern\u00f2\" e \"Porta\" realizzata da Antonello Gagini, nel 1525 con la pala d'altare di Angelo Di Chirico.\nNel 1626 si insediano i religiosi dell'Ordine dei frati minori riformati. Nel 1628 Umile da Petralia, artista scultore appartenente all'ordine dei riformati, realizza il \"Crocifisso\" ligneo.\nDopo la distruzione avvenuta a seguito del terremoto del 1693, la chiesa fu riedificata agli inizi del XVIII secolo con l'attuale caratteristica facciata da fra' Girolamo Palazzotto e decorata in seguito con stucchi che, tuttavia, nel restauro del chiostro attiguo, apportarono la copertura di opere d'arte pi\u00f9 antiche.\nNel 1949 la chiesa \u00e8 stata elevata a parrocchia.\nEsterno.\nLa facciata \u00e8 austera, di gusto \"romanico\", con la decorazione laterale, tipica di molte chiese dell'area etnea, ad alternanza di pietre squadrate di basalto nero e pietra bianca.\nInterno.\nLa chiesa, a navata singola, ai due lati presenta delle cappelle edificate da alcune famiglie della nobilt\u00e0 catanese.\nSono custodite opere di Angelo De Chirico, Giuseppe Zacco, Antonello Gagini.\nCappella Patern\u00f2.\nAlla \"Cappella Patern\u00f2\" si accede attraverso un bel portale scultoreo opera di Antonello Gagini e della sua bottega del 1518 - 1519, patrocinata da Alvaro Patern\u00f2 recante in bassorilievo la raffigurazione della \"Piet\u00e0\". Lo stile omogeneo e raffinato della cappella riflette i canoni delle scuole del XVI secolo nel cui periodo venne realizzata. Busto raffigurante Alvaro Patern\u00f2. Sull'architrave ricorre l'iscrizione:\nCappella Tornabene.\nNotevole \u00e8 anche la \"Cappella Tornabene\", ambiente patrocinato dall'omonima famiglia.\nConvento di Santa Maria di Ges\u00f9.\nL'istituzione \u00e8 documentata come convento dell'Ordine dei Frati Minori Osservanti, in seguito dell'Ordine dei frati minori riformati.\nCortile quadrato, chiostro porticato con pilastri, sei luci per lato, addossato esternamente alla parte destra del tempio.\nLe pareti dei portici presentano una decorazione pittorica a fresco di notevole rilievo.\nIl bassorilievo con arabeschi che decora la fonte del cortile \u00e8 opera di Antonello Gagini.\nGalleria d'immagini.\nPannelli di \"Polittico\" di Antonio di Saliba custoditi nel Museo civico al Castello Ursino"}
{"id": "1115915", "revid": "124715099", "url": "https://it.wikipedia.org/wiki?curid=1115915", "title": "Stato-nazione", "text": "Uno Stato-nazione (o Stato nazionale) \u00e8 uno Stato costituito prevalentemente da una comune e omogenea entit\u00e0 culturale o etnica: i suoi cittadini condividono, infatti, linguaggio, cultura e valori, diversamente da quanto pu\u00f2 avvenire in altri Stati di cui si conoscono esempi storici. Il concetto di \"Stato nazionale\" cominci\u00f2 a formarsi in Europa dopo la fine della guerra dei cent'anni, ma si svilupp\u00f2 soprattutto nel XIX secolo col diffondersi di alcuni movimenti culturali.\nCaratteristiche.\nLe scienze politiche associano il termine \"Stato-nazione\" a molti Stati sovrani, sebbene i loro confini politici non combacino con i confini etnici. Quando i confini geografici ed etnici coincidono in gran parte, allora minoranze pi\u00f9 o meno piccole possono trovarsi a vivere al di fuori dello Stato della propria etnia.\nI migliori esempi di Stati-nazione sono nati su isole, prime fra tutte Islanda e Giappone:\nIn altri casi l'isolamento non \u00e8 per\u00f2 bastato a far nascere uno Stato-nazione: \u00e8 il caso dell'arcipelago britannico che ospita scozzesi, irlandesi e gallesi che per pi\u00f9 di mille anni hanno vissuto sotto il dominio politico e culturale degli inglesi senza subirne l'assimilazione culturale e una sua componente negli anni venti ha ottenuto l'indipendenza dell'Irlanda (Eire).\nQuando parte di un gruppo nazionale vive in uno Stato nazionale vicino \u00e8 solitamente detto minoranza. In alcuni casi gli Stati ospitano minoranze reciproche come nel caso degli slovacchi in Ungheria e dei magiari (etnicamente ungheresi) in Slovacchia. Questo tipo di minoranze non deve essere per\u00f2 confuso con le conseguenze della diaspora. In questo caso la rilocalizzazione delle comunit\u00e0 avviene anche molto lontana dal luogo di origine e sono causate da ragioni economiche o per sfuggire a guerre e persecuzioni.\nIl possesso di uno o pi\u00f9 territori dipendenti ha un impatto importante sullo \"status\" di Stato nazionale: sebbene le colonie non siano considerate parte integrale del proprio Stato e vengano perci\u00f2 amministrate separatamente, quest'ultimo si trova comunque nella condizione di dover ospitare comunit\u00e0 provenienti da quei territori e non pu\u00f2 pi\u00f9 essere mono-etnico.\nLa nozione di \"entit\u00e0 nazionale\" \u00e8 applicata anche a Paesi che ospitano pi\u00f9 gruppi etnici o linguistici. \u00c8 il caso della Svizzera che, formata da una federazione di cantoni, unisce popolazioni che parlano quattro lingue ufficiali. Ciononostante condividono un'identit\u00e0 nazionale, una storia nazionale e un eroe nazionale, Guglielmo Tell, e la loro unit\u00e0 venne rafforzata da una scelta politica a seguito della guerra del Sonderbund (1847) e della costituzione federale (1848), che posero fine al precedente ordinamento confederale.\nLa Spagna \u00e8 considerabile come uno Stato nazionale \"sui generis\"; modellata nel suo sviluppo nel territorio del Regno di Spagna, la sua lingua ufficiale, originaria della Castiglia, \u00e8 chiamata per antonomasia \"spagnolo\", ed \u00e8 estesa per legge a tutti i sudditi del regno a prescindere dal loro territorio d'origine, inclusi gruppi regionali dalla forte identit\u00e0 quali i baschi, catalani e galiziano-portoghesi.\nControversie.\nIl Belgio \u00e8 un classico esempio di Stato nazionale controverso, in quanto lo Stato nacque dalla secessione dal Regno Unito dei Paesi Bassi (1830): a nord ci sono i fiamminghi con lingua e cultura proprie e un senso di identit\u00e0 cos\u00ec spiccato da alimentare un importante movimento separatista noto come Interesse Fiammingo; a sud ci sono invece i valloni, linguisticamente francofoni, ma generalmente ispirati da sentimenti regionalisti per quanto riguarda il loro Stato. Vi si registra anche un nazionalismo belga, diverse versioni dell'ideale di Grande Olanda e una minoranza belga-tedesca annessa dalla Prussia nel 1920 e ripresa dalla Germania nazista nel 1940-1945.\nNel corso della storia molti conflitti sono scoppiati l\u00ec dove i confini politici non coincidevano con quelli etnici o culturali come, per esempio, la provincia di Hatay che pass\u00f2 dalla Siria alla Turchia dopo che la maggioranza turca che l'abitava denunci\u00f2 di essere maltrattata. I curdi vivono invece divisi tra Iraq, Turchia e Iran, sebbene alcuni suoi abitanti chiedano a gran voce la creazione di un Kurdistan indipendente, lamentando a loro volta maltrattamenti da parte dei governi turco e iracheno, e nonostante il fatto che dal 1984 il Part\u00eeya Karker\u00e9n Kurd\u00eestan (PKK) combatte contro il governo turco.\nLa Cina comprende un'area geografica enorme e ha adottato il concetto unificante di \"zhonghua minzu\" (\"nazione cinese\") sebbene, oltre al gruppo etnico maggioritario degli han, vi convivano non meno di cinquantacinque minoranze etniche."}
{"id": "1115916", "revid": "486946", "url": "https://it.wikipedia.org/wiki?curid=1115916", "title": "Santuario della Madonna delle Lacrime di Siracusa", "text": ""}
{"id": "1115918", "revid": "599013", "url": "https://it.wikipedia.org/wiki?curid=1115918", "title": "Don Ferrante", "text": ""}
{"id": "1115919", "revid": "250538", "url": "https://it.wikipedia.org/wiki?curid=1115919", "title": "UNMISET", "text": "La missione di sostegno delle Nazioni Unite a Timor Est, o UNMISET (dall'inglese \"United Nations Mission of Support to East Timor\") \u00e8 stata una missione dell'ONU volta a consolidare l'indipendenza dello stato asiatico.\nIl 20 maggio 2002 Timor Est \u00e8 stato riconosciuto a livello internazionale come stato indipendente, ponendo fine al processo durato due anni e mezzo in cui le Nazioni Unite sono state presenti nella regione tramite la Amministrazione transitoria delle Nazioni Unite a Timor Est (UNTAET).\nTutte le forze militari e di polizia furono trasferite alla nuova missione. Progettata per coprire un periodo di due anni, finch\u00e9 le responsabilit\u00e0 operative non fossero state prese in carico dalle autorit\u00e0 di Timor Est, UNMISET fu estesa per un anno supplementare, e ha concluso il suo mandato il 20 maggio 2005."}
{"id": "1115920", "revid": "2120668", "url": "https://it.wikipedia.org/wiki?curid=1115920", "title": "Aga Khan", "text": "Aga Khan () \u00e8 il titolo ereditario dell'Imam dei Nizariti, in precedenza chiamati anche \"Setta degli Assassini\", o pi\u00f9 semplicemente \"Assassini\" (da cui deriva l'omonimo termine italiano), che costituiscono la pi\u00f9 grande branca degli Ismailiti nell'Islam sciita.\nUna parte di costoro crede che gli Aga Khan siano discendenti di Isma'il ibn Ja'far, il figlio maggiore del sesto Imam sciita Ja'far al-Sadiq.\nStoria.\nNei primi mesi del 1834, quando ancora gli Imam di stirpe Niz\u0101r\u012b vivevano in Persia, il rango onorifico di \"Aga Khan\" venne conferito a Aga Hasan Ali Shah, 46\u00ba Imam degli Ismailiti, dallo Shah Fath Ali Shah Qajar. Aga Khan I era succeduto come Imam, nel 1817, a Shah Khalil Allah e apparteneva ai Banu Hashim, trib\u00f9 dei Quraysh.\nEtimologicamente il titolo combina il termine turco \"Agha\", che significa \"nobile\" o \"signore\", con la parola altaica Khan che significa del pari \"signore\".\nNel 1887, il reggente coloniale dell'India britannica riconobbe all'Aga Khan la posizione sociale e la nobilt\u00e0 dovute a un principe e la figura degli Aga Khan fu conosciuta anche in Occidente.\nDurante le ultime fasi della guerra afghana (1841-1842), Aga Khan I e la sua cavalleria diedero assistenza dapprima al generale Nott nella provincia di Kandahar e poi al generale England nella sua avanzata da Sindh per riunirsi alle forze di Nott. Per questi e altri servigi, il governo britannico dispose che gli Aga Khan potessero percepire un appannaggio dal governo britannico in India, ottenendo anche lo status di principe indiano."}
{"id": "1115921", "revid": "462578", "url": "https://it.wikipedia.org/wiki?curid=1115921", "title": "Joris Hoefnagel", "text": "Biografia.\nHoefnagel appartiene al periodo di transizione tra la miniatura medievale e le pittura di natura morta del Rinascimento. Rappresentativo di questa epoca, caratterizzata da una grande sete di conoscenza e curiosit\u00e0, Hoefnagel coltiv\u00f2 vari interessi: dai componimenti poetici in latino, dalla musica allo studio delle lingue. \nArtista variegato, realizz\u00f2 raffinati disegni, dettagliate carte, pitture ad olio e illustrazioni per testi di grande importanza.\nNato in una ricca famiglia di mercanti di diamanti, sebbene manifestamente dotato per le arti fin dalla sua giovane et\u00e0, fu costretto da suo padre di lavorare nell'impresa familiare.\nStudi\u00f2 per\u00f2 presso Hans Bol (1543-1593) e comp\u00ec viaggi in Gran Bretagna, in Francia ed inSpagna realizzando numerosi disegni topografici che utilizz\u00f2 pi\u00f9 in seguito per pubblicare un atlante in sei volumi.\nAll'autunno 1577, dopo l'invasione di Anversa da parte delle truppe spagnole, Hoefnagel ed il cartografo Abraham Ortelius compirono dei viaggi in Europa.\nOpere.\nVenne nominato artista di corte da Alberto V, duca di Baviera, presso la quale port\u00f2 a termine la sua prima grande opera dedicata alla storia naturale.\nNel 1591, Hoefnagel lavor\u00f2 presso la corte dell'imperatore tedesco Rodolfo II, celebre per la sua Wunderkammer che lo appassionava a tal punto da portarlo a trascurare gli affari di stato. Hoefnagel, aiutato da suo figlio Jacob (1575-1630) dipinge il suo tesoro zoologico.\nQuesto opera, conservata alla biblioteca nazionale di Vienna, la Hofbibliothek, comprende 90 pitture ad olio di uccelli ed include in particolare un'illustrazione del dodo.\nTra le opere da lui illustrate: citiamo \"Civitates orbis terrarum\" (Le citt\u00e0 del mondo), (1572) di Georg Braun (1541-1622), canonico della cattedrale di Colonia. \u00c8 il primo atlante dedicato alle citt\u00e0 del mondo; comprende 363 piante di 480 citt\u00e0. Questo libro conobbe un successo considerevole e verr\u00e0 ripubblicato regolarmente fino al XVIII secolo.\nQuesto atlante fu preceduto nel 1570 dal Theatrum orbis terrarum di Abraham Ortelius (1527-1598).\nLe opere di Hoefnagel sono visibili nei musei:"}
{"id": "1115922", "revid": "1942182", "url": "https://it.wikipedia.org/wiki?curid=1115922", "title": "Chiesa del Santissimo Salvatore", "text": ""}
{"id": "1115926", "revid": "36426", "url": "https://it.wikipedia.org/wiki?curid=1115926", "title": "Chiesa di Cristo al Monte (Patern\u00f2)", "text": ""}
{"id": "1115929", "revid": "339392", "url": "https://it.wikipedia.org/wiki?curid=1115929", "title": "ESP Guitars", "text": ""}
{"id": "1115930", "revid": "228587", "url": "https://it.wikipedia.org/wiki?curid=1115930", "title": "Chiesa di Santa Caterina d'Alessandria", "text": ""}
{"id": "1115932", "revid": "11959", "url": "https://it.wikipedia.org/wiki?curid=1115932", "title": "Aga Khan IV", "text": ""}
{"id": "1115935", "revid": "278830", "url": "https://it.wikipedia.org/wiki?curid=1115935", "title": "Zhonghua minzu", "text": "Zhonghua minzu (pinyin: Zh\u014dnghu\u00e1 M\u00ednz\u00fa) \u00e8 il termine cinese (tradizionale: \u4e2d\u83ef\u6c11\u65cf; semplificato: \u4e2d\u534e\u6c11\u65cf) sempre tradotto come \"Nazione cinese\" o \"razza cinese\" (ma letteralmente \"etnia cinese\") che si riferisce alla nozione di nazionalit\u00e0 cinese al di l\u00e0 delle decine di etnie che compongono quell'enorme e popoloso paese. Diversamente, l'etnia Han (escluse tutte le altre etnie) e il popolo della Repubblica Popolare Cinese (esclusi i cinesi che non vivono nella RPC) sono rispettivamente \u6c49\u65cf e \u4e2d\u56fd\u4eba\u6c11. I cinesi all'estero vengono detti Huayi (\u534e\u88d4). Tutti i cinesi senza distinzione si riconoscono a prescindere dall'uso del carattere \"Hua\" in parole e espressioni come \u534e\u590f, \u534e\u4eba e \u4e2d\u534e\u6c11\u65cf (ma nel nome in cinese della RPC, si riferisce al territorio della RPC: \u4e2d\u534e\u4eba\u6c11\u5171\u548c\u56fd. In pi\u00f9, \u534e\u88d4 \u00e8 l'eccezione).\nL'espressione Zhonghua minzu pone al centro l'identit\u00e0 della Cina in quanto tale e comprende popolazioni che hanno avuto a lungo rapporti, contribuito allo sviluppo ed assimilato in qualche misura la cultura cinese (anche se dei popoli antichi, prima considerati barbari (\u5937), sono stati sinizzati in modo forzato). Non \u00e8 completamente chiaro se includa pure i cinesi all'estero, come quelli di Singapore e che vivono nelle Chinatown."}
{"id": "1115936", "revid": "36426", "url": "https://it.wikipedia.org/wiki?curid=1115936", "title": "Convento di Bolsena", "text": ""}
{"id": "1115941", "revid": "228587", "url": "https://it.wikipedia.org/wiki?curid=1115941", "title": "Cattedrale di Santa Maria Assunta", "text": ""}
{"id": "1115944", "revid": "8636965", "url": "https://it.wikipedia.org/wiki?curid=1115944", "title": "L'impero dei fatimiti", "text": ""}
{"id": "1115947", "revid": "1522738", "url": "https://it.wikipedia.org/wiki?curid=1115947", "title": "Regno Unito dei Paesi Bassi", "text": "Il Regno Unito dei Paesi Bassi (in olandese: \"Verenigd Koninkrijk der Nederlanden\", in francese: \"Royaume-Uni des Pays-Bas\", in tedesco: \"Vereinigtes K\u00f6nigreich der Niederlande\") era il nome usato per indicare un nuovo stato europeo creato da una costola dell'Impero francese durante il Congresso di Vienna del 1815, ed esistito fino al 1839. Questo stato, ufficialmente battezzato \"Regno dei Paesi Bassi\" (in francese: \"Royaume des Belgiques\"), era costituito dalla Repubblica delle Sette Province Unite a nord, dai Paesi Bassi del Sud e dal Principato vescovile di Liegi preesistenti. Sebbene dal 1814 fosse stata indicata Amsterdam come futura capitale, ci\u00f2 non venne sancito da una nuova Costituzione, e fu deciso che il governo si sarebbe riunito (a turno) a L'Aia e a Bruxelles. A reggere il nuovo stato fu chiamata la casata degli Orange-Nassau.\nIl piano era di creare uno stato a nord della Francia per contenerne le spinte espansionistiche e di ricostituire in un unico stato gli originali diciassette Paesi Bassi.\nIl Regno Unito dei Paesi Bassi dur\u00f2 fino alla secessione delle province meridionali che, insieme alla parte francofona del Granducato di Lussemburgo, formarono il Belgio (1830), sebbene la loro indipendenza non fosse riconosciuta dal resto del regno fino al 1839 dopodich\u00e9 il nome andava ad indicare solo le province settentrionali.\nIl Granducato del Lussemburgo, autonomo rispetto al Regno Unito dei Paesi Bassi, fu governato dalla casata Orange-Nassau, attraverso un'unione personale, fino al 1890 quando Guglielmo III mor\u00ec lasciando come erede solo una figlia. Poich\u00e9, per\u00f2, le donne non potevano godere del diritto di successione a causa della Legge salica, il regno pass\u00f2 alla casata Nassau-Weilburg, una linea dinastica collaterale, cos\u00ec come stabilito dal Patto di famiglia di Nassau stipulato nel 1783.\nSfondo storico.\nDopo la liberazione dei Paesi Bassi dal dominio francese nel 1813 ad opera delle truppe prussiane e russe, venne comunque garantito allo stato il privilegio di autogovernarsi e la scelta ricadde ben presto su Guglielmo Federico di Orange-Nassau, figlio dell'ultimo statolder Guglielmo V di Orange-Nassau e della principessa Guglielmina di Prussia. Guglielmo fece ritorno all'Aia e, dove il 6 dicembre gli venne offerto ufficialmente il titolo di re. Egli rifiut\u00f2 ed insistette per proclamarsi \"principe sovrano\" del Principato dei Paesi Bassi Uniti.\nL'unificazione sotto Guglielmo I.\nDurante il Congresso di Vienna nel 1815 la Francia dovette rinunciare al suo controllo dei Paesi Bassi meridionali. Questi negoziati non furono facili, perch\u00e9 Guglielmo tent\u00f2 di ottenere quanto pi\u00f9 poteva. La sua idea di ottenere dei Paesi Bassi Uniti era basata sulle proposte di Hendrik van der Noot, un avvocato e politico olandese nonch\u00e9 uno dei principali artefici della rivoluzione dei Paesi Bassi meridionali contro Giuseppe II del Sacro Romano Impero (1789\u20131790). Nel 1789, dopo che i Paesi Bassi meridionali si dichiararono indipendenti, Hendrik sapeva bene che questo era uno stato fragile e pertanto aveva tentato di riunirlo con l'allora Repubblica Olandese. Dal momento che Guglielmo non aveva mai dimenticato questo fatto dopo la caduta di Napoleone intravide una nuova possibilit\u00e0 per riunificare tutto il paese sotto il suo controllo.\nSi prospettavano tre scenari possibili:\nI primi due scenari vennero delineati nel \"Memorandum d'Olanda\" creato nel 1813 dopo la Battaglia di Lipsia. L'ultimo scenario fu un'idea di Guglielmo in persona. Nel primo caso l'idea si presentava impossibile da attuare dal momento che le Grandi Potenze (Gran Bretagna, Prussia, Austria e Russia) ritenevano che uno stato indipendente dei Paesi Bassi meridionali sotto il comando di un principe austriaco sarebbe stato in quella posizione troppo debole, senza contare poi che l'Austria non era interessata a riottenere quei territori.\nLa questione olandese divenne quindi un problema internazionale. Le Grandi Potenze d'Europa scelsero dunque l'ultimo scenario, pur comunque riducendo i confini pretesi da Guglielmo.\nLa situazione finale, delineata negli Otto articoli di Londra garant\u00ec a Guglielmo la sovranit\u00e0 sui seguenti territori:\nGuglielmo venne anche nominato governatore generale degli ex Paesi Bassi austriaci che includevano la citt\u00e0 di Liegi, che egli govern\u00f2 temporaneamente per conto della Prussia. Successivamente tale territorio venne incorporato nel Regno Unito dei Paesi Bassi. Il Ducato di Lussemburgo non venne pienamente garantito a Guglielmo dal momento che esso era membro della Confederazione Germanica. Guglielmo ad ogni modo chiese che il Lussemburgo divenisse parte dei Paesi Bassi per rafforzare la posizione del suo regno. Storicamente inoltre esso era stato parte delle Diciassette Province o dei Paesi Bassi borgognoni dal 1648, quindi il Lussemburgo continu\u00f2 ad essere parte della discussione.\nIl 1 marzo 1815, mentre il Congresso di Vienna continuava ad essere in attivit\u00e0, Napoleone fugg\u00ec dall'Isola d'Elba e cre\u00f2 un grande esercito da contrapporre alle Grandi Potenze d'Europa. Venne sconfitto nella Battaglia di Waterloo (all'epoca parte del regno) da truppe prussiane, inglesi, belghe e olandesi.\nIn risposta a questo atto, il 16 marzo 1815 Guglielmo decise di elevare i Paesi Bassi a regno, autoproclamandosi re Guglielmo I dei Paesi Bassi. Successivamente, il 31 maggio 1815, Guglielmo concluse un trattato al Congresso di Vienna col quale cedeva il Principato di Orange-Nassau al regno di Prussia in cambio del ducato del Lussemburgo. Come parte dell'accordo, il ducato venne elevato a granducato e garantito in unione personale (sino al 1839) e politica coi Paesi Bassi.\nCon l'unificazione, Guglielmo complet\u00f2 quello che la sua famiglia stava cercando di fare da tre secoli (a partire da Guglielmo il Taciturno nel 1579) e cio\u00e8 unire tutti i Paesi Bassi sotto un singolo monarca.\nProvince.\nIl regno era costituito da 17 province attualmente facenti parte del Belgio \"(B)\" o dei Paesi Bassi \"(NL)\":\nSviluppo economico e sociale.\nEconomicamente il nuovo stato si presentava prospero, anche se erano molte le persone nella parte settentrionale a vivere in povert\u00e0 e senza lavoro dal momento che la guerra e l'importazione di molte merci dal mercato inglese avevano destabilizzato quello olandese.\nAnche se finanziariamente stabile, la parte meridionale del paese costituiva il grosso del debito nazionale, ma riusc\u00ec ad aprirsi nuove vie commerciali grazie alle colonie oltremare olandesi. Tali profitti vennero impiegati da Guglielmo per la realizzazione di grandi progetti come ad esempio:\nTramite queste azioni, l'Olanda riprese ad esportare cotone, carta, armi e prodotti metallici. La flotta di Anversa crebbe sino a 117 navi. Molti di questi progetti vennero voluti e seguiti direttamente da Guglielmo I.\nVenne esteso il sistema di educazione nazionale al punto che sotto il governo di Guglielmo la popolazione degli scolari raddoppi\u00f2 da 150.000 a 300.000 con l'apertura di 1.500 nuove scuole pubbliche, in particolare nella parte meridionale dove ancora esisteva l'analfabetismo.\nNel 1825 William fond\u00f2 la Societ\u00e0 di Commercio dei Paesi Bassi (in olandese: \"Nederlandse Handels Maatschappij\") per gestire il commercio con le colonie.\nUn paese unito, molte differenze.\nDifferenze sociali.\nA livello sociale, l'unificazione cre\u00f2 non pochi problemi in loco. Anche se Guglielmo era intenzionato dal principio a creare lo spirito di un sol popolo nei Paesi Bassi, divenne ben presto evidente che tra nord e sud da 200 anni si erano coltivate differenze notevoli, in particolare dalla riconquista asburgica della parte meridionale dei Paesi Bassi. Inoltre, le mentalit\u00e0 dei borgognoni a sud e dei calvinisti a nord avevano creato contrapposizioni difficilmente sanabili. La Francia aveva giocato un ruolo importante con la \"L\u00e9gion belge et parisienne\" finanziata con fondi privati ma col permesso del governo francese per rendere meno traumatica l'annessione alla Francia a suo tempo.\nIl nord aveva costruito una sua storia indipendente. Guglielmo ed i suoi sudditi del nord tendevano a vedere la parte meridionale come una conquista pi\u00f9 che un partner nel medesimo progetto. Il 62% della popolazione del regno per\u00f2 viveva a sud, ma ottenne il medesimo numero di rappresentanti della popolazione vivente al nord. Ben presto dunque il Belgio inizi\u00f2 a sentirsi sottorappresentato anche presso le istituzioni di stato.\nLa riforma linguistica del 1823 intese fare dell'olandese la lingua ufficiale delle province fiamminghe dal momento che esso era la lingua pi\u00f9 diffusa nella popolazione locale, ma tale riforma incontr\u00f2 la fervida opposizione delle classi medio-alte che erano perlopi\u00f9 francofone.\nLa religione era inoltre uno dei temi caldi che invocava la separazione netta tra le due aree. Il nord era in gran parte protestante, mentre il sud era cattolico. La chiesa cattolica entr\u00f2 da subito in scontro con re Guglielmo dal momento che egli provvide alla costruzione di pi\u00f9 di 1500 scuole statali, ma in nessuna di esse permise che l'insegnamento fosse portato avanti direttamente dalla chiesa come era stato in passato presso alcune aree."}
{"id": "1115949", "revid": "36426", "url": "https://it.wikipedia.org/wiki?curid=1115949", "title": "Chiesa dell'Annunziatella (Salerno)", "text": ""}
{"id": "1115950", "revid": "287204", "url": "https://it.wikipedia.org/wiki?curid=1115950", "title": "Paesi Bassi meridionali", "text": "Con il nome di Paesi Bassi meridionali si indica storicamente quella parte dei Paesi Bassi controllata dalla Spagna (\"Paesi Bassi spagnoli\", 1579-1713), dall'Austria (\"Paesi Bassi austriaci\", 1713-1794), dalla Francia rivoluzionaria e imperiale (1794-1815) e infine dagli stessi \"Paesi Bassi settentrionali\". La regione comprendeva gran parte del moderno Belgio (a eccezione del Vescovado di Liegi, che era uno stato autonomo del Sacro Romano Impero) e del Lussemburgo (che all'epoca includeva anche l'attuale provincia belga del Lussemburgo) e, sino al 1678, gran parte dell'attuale ex regione del Nord-Passo di Calais nella Francia del Nord.\nQuanto restava della regione divenne infine indipendente con la nascita del Regno dei Belgi, nel 1830, mentre il Lussemburgo dovette attendere ancora fino al 1839 per l'unione personale e al 1890 per l'indipendenza completa.\nLa posizione verso i Paesi Bassi.\nRegione molto ricca dal punto di vista economico, i Paesi Bassi del Nord e del Sud erano un gioiello parte dell'impero degli Asburgo di Spagna ma, a differenza degli altri domini di questa corona, essi erano governati da una classe di mercanti confederati. Fu la fiorente economia di questi territori, guidata da una imprenditoria capitalista, a coprire le spese della maggior parte delle guerre che gli Asburgo (di Spagna prima, d'Austria poi) dovettero sostenere nel corso dei secoli, motivo per cui la casata imperiale difese strenuamente tali possedimenti fino a Settecento inoltrato. Le ingerenze economiche straniere e nel nord anche una convinta resistenza alla religione cattolica che la Spagna aveva tentato di instaurare a forza, port\u00f2 a una ribellione generale dei Paesi Bassi, che si rivoltarono contro il governo spagnolo negli anni settanta del XVI secolo.\nLe sette province del Nord, guidate da Olanda e Zelanda, si costituirono in province indipendenti con il nome di Repubblica delle Sette Province Unite dopo il 1581, mentre i Paesi Bassi del Sud vennero riconquistati dal generale Alessandro Farnese, per lungo tempo al servizio della Spagna come comandante dell'Armata delle Fiandre e in seguito duca di Parma e Piacenza.\nDopo che Filippo II diede in moglie sua figlia Isabella all'arciduca Alberto d'Austria, nominandolo governatore generale a Bruxelles, ebbe luogo il cosiddetto \"governo degli arciduchi\"; i Paesi Bassi del Sud passarono definitivamente all'Austria (sempre un possedimento degli Asburgo) a seguito della guerra di successione spagnola all'inizio del XVIII secolo. Sotto il governo austriaco, le province difesero i loro antichi privilegi, opponendosi all'imperatore riformatore Giuseppe II d'Asburgo-Lorena come avevano fatto con Filippo II di Spagna quasi due secoli prima, e portando a un'ulteriore ribellione negli anni 1789-1790. I Paesi Bassi austriaci vennero infine persi con la Rivoluzione Francese e furono annessi alla Francia. Con il Congresso di Vienna, che concluse anche l'era napoleonica, all'Austria non venne riconosciuto il dominio sui Paesi Bassi del Sud, i quali si riunirono in un regno unitario con tutti i Paesi Bassi (Regno Unito dei Paesi Bassi) sotto il governo della Casa di Orange-Nassau a partire dal 1815; successivamente la provincia del Lussemburgo, a sud-est dei domini olandesi, si rese indipendente, sfuggendo alla contesa tra Paesi Bassi e Prussia.\nNel 1830 la maggioranza cattolica dei Paesi Bassi si riun\u00ec in uno stato indipendente, dando vita all'odierno Belgio (la parte a nord divenne in predominanza calvinista). L'autonomia del Lussemburgo venne riconosciuta nel 1839, ma non venne firmato alcun documento ufficiale sino al 1867. Il Re dei Paesi Bassi fu anche Granduca del Lussemburgo sino al 1890, quando Guglielmo III dei Paesi Bassi venne succeduto da sua figlia, Guglielmina. Dal momento che il Lussemburgo seguiva storicamente la Legge Salica, che non permetteva alle donne di assurgere a quel trono, l'unione personale tra Olanda e Lussemburgo termin\u00f2 con l'indipendenza reciproca dei due stati.\nGovernatori dei Paesi Bassi (1506-1581).\nIl Duca di Parma, nominato da Filippo II di Spagna, suo zio, venne opposto nella candidatura da un altro nipote del Re, l'Arciduca Mattia d'Austria, sino 1581, quando torn\u00f2 in Austria a seguito della dichiarazione d'indipendenza delle Province Unite.\nNel 1581 la Repubblica delle Sette Province Unite si dichiar\u00f2 indipendente da Filippo II di Spagna.\nPaesi Bassi spagnoli.\nI Paesi Bassi spagnoli erano in senso lato le Diciassette Province che passarono sotto il controllo asburgico a partire dal 1482. Dopo il 1556 passarono alla linea degli Asburgo di Spagna. Le province a Nord si separarono dai domini asburgici nel corso della guerra degli ottant'anni (1568-1648) e divennero indipendenti con il nome di Province Unite dopo l'Atto di Abiurazione del 1581. Le province a sud rimasero sotto il governo asburgico e formarono i Paesi Bassi spagnoli in senso stretto.\nI Paesi Bassi spagnoli originariamente consistevano in\nLa capitale era Bruxelles, nel Brabante.\nAlla fine del Cinquecento fiorentissima era la corte di Bruxelles, che si trovava sotto il governo della sorellastra del re Filippo III di Spagna, l'infanta Isabella Clara Eugenia di Spagna e di suo marito, l'arciduca Alberto d'Austria. Tra gli artisti che si distinsero alla corte \"degli Arciduchi\" si pu\u00f2 citare per tutti Pieter Paul Rubens. Sotto il governo degli arciduchi i Paesi Bassi spagnoli ottennero una certa indipendenza dalla madrepatria, ma si trovavano sempre sotto la sfera d'influenza di quest'ultima, e con la morte di Alberto nel 1621 tornarono formalmente sotto il controllo diretto della Spagna, anche se Isabella, che non aveva avuto figli, rimase formalmente con il titolo di governatrice sino al 1633.\nL'insuccesso di certe operazioni militari, poi, diede maggiore importanza alla parte Nord del paese che venne consolidata nel 1648 con la pace di Vestfalia, ottenendo lo status, peculiare ma sminuente, di Territori delle generalit\u00e0 che aderirono alle Province Unite, anche se non vennero ammessi come membri delle province ma furono amministrati direttamente dagli Stati Generali della Repubblica delle Sette Province Unite: le Fiandre degli Stati e il Brabante degli Stati.\nNelle guerre tra Francia e Spagna che scoppiarono nel corso del XVII secolo, i territori dei Paesi Bassi spagnoli cambiarono ripetutamente padrone. La Francia annesse l'Artois e Cambrai con il trattato dei Pirenei del 1659, e Dunkerque venne ceduta all'Inghilterra. Con il trattato di Aquisgrana (1668) (che segn\u00f2 la fine della guerra di devoluzione) e il trattato di Nimega (che mise fine alla Guerra Franco-Olandese nel 1678), vennero ceduti alcuni territori dell'attuale area franco-belga, incluse le Fiandre dei Valloni (area attorno alla citt\u00e0 di Lilla), e buona parte della Contea di Hainaut (inclusa Valenciennes). Nelle successive guerra delle riunioni e guerra della Grande Alleanza la Francia colse l'occasione per annettere tra i propri domini altre parti dei Paesi Bassi spagnoli.\nPaesi Bassi austriaci.\nCon il trattato di Utrecht (1713), a seguito della guerra di successione spagnola, ci\u00f2 che venne lasciato dai Paesi Bassi spagnoli pass\u00f2 all'Austria, prendendo appunto il nome di Paesi Bassi austriaci. A ogni modo l'Austria stessa generalmente aveva poco interesse nella regione (a parte un breve tentativo da parte dell'Imperatore Carlo VI di competere con inglesi e olandesi attraverso la Compagnia di Ostenda).\nLe province, passate nelle mani degli Asbugo, erano per\u00f2 vitali agli interessi delle Province Unite e della Gran Bretagna, nel senso che entrambe queste potenze temevano un possibile ingresso della Francia nella regione. A tale fine vennero stipulati una serie di accordi, complessivamente noti come \"Trattato della Barriera\", che garantirono il restauro di alcune fortezze lungo i confini con il Regno di Francia (la famosa Barriera delle Fortezze), guardate da guarnigioni olandesi.\nDurante l'ultima parte del XVIII secolo l'Imperatore Giuseppe II prima oper\u00f2 una decisa azione militare e diplomatica (nota come \"guerra della marmitta\"), per imporre alle Province Unite la rinuncia al Trattato della Barriera (mentre non gli riusc\u00ec di ottenere la riconsegna di Maastricht e la riapertura della Schelda, con conseguente riattivazione del porto di Anversa). Dopodich\u00e9 egli tent\u00f2 di scambiare la provincia con la Baviera, strategicamente assai pi\u00f9 importante, in quanto direttamente collegata con i possedimenti ereditari asburgici in Austria e Boemia. Detti avvenimenti, unitamente a una riorganizzazione amministrativa ed ecclesiastica, determinarono la cosiddetta Rivoluzione del Brabante: nel gennaio 1790, le differenti province e i loro \"Stati\" (i parlamenti provinciali) si unirono negli Stati Uniti del Belgio (intesi come \"Parlamenti Provinciali Uniti\"). Sinch\u00e9 il potere imperiale venne reimposto dal fratello di Giuseppe II e suo successore, l'Imperatore Leopoldo II, alla fine del 1790.\nL'annessione francese.\nDopo la rivoluzione francese, nel 1794 l'intera regione (che includeva anche territori che non erano mai stati sotto il governo degli Asburgo, come per esempio il Vescovato di Liegi) pass\u00f2 alla Francia e mise fine alle pretese di Spagna e Austria su quella regione. La frangia di resistenza venne rappresentata dai Flaminganti, un movimento organizzato dal clero cattolico locale. La regione divenne a ogni modo parte integrante della Francia e venne divisa in dipartimenti, base delle odierne province belghe:\nL'Austria fu costretta a confermare le proprie rinunce nel trattato di Campoformio, nel 1797.\nAlla sconfitta di Napoleone Bonaparte nel 1815 la regione venne assegnata al Regno Unito dei Paesi Bassi, anche se dopo la rivoluzione Belga del 1830 si separarono e divenne parte dello stato indipendente del Belgio."}
{"id": "1115951", "revid": "1702319", "url": "https://it.wikipedia.org/wiki?curid=1115951", "title": "Chiesa di San Gregorio", "text": ""}
{"id": "1115953", "revid": "4255", "url": "https://it.wikipedia.org/wiki?curid=1115953", "title": "Chiesa di San Pietro a Corte (Salerno)", "text": ""}
{"id": "1115954", "revid": "111002440", "url": "https://it.wikipedia.org/wiki?curid=1115954", "title": "Pannazionalismo", "text": "Il pannazionalismo \u00e8 una forma di nazionalismo che si distingue per le rivendicazioni territoriali particolarmente estese e per la definizione di nazione come insieme di culture o gruppi etnici affini. Implica, inoltre, che il \"gruppo nazionale\" sia distribuito tra diversi stati. \nCondivide con l'ideologia nazionalista l'idea che la nazione \u00e8 l'unit\u00e0 fondamentale della vita sociale umana, che \u00e8, a sua volta, l'unica base legittima di uno stato. Alcune forme di pannazionalismo, come il pangermanesimo, sono mono-etniche come lo \u00e8 il nazionalismo \"standard\". In questo caso si utilizza il prefisso pan- perch\u00e9 l'etnia germanica \u00e8 diffusa in tutta l'Europa centrale. In altri casi i pannazionalisti parlano di popoli (per esempio popoli turchi), mentre la nozione classica di Stato-nazione prevede un'unica etnia, cultura e lingua.\nIl pannazionalismo non coincide con l'irredentismo: i nazionalisti giustificano la riunione di un territorio basandosi sul fatto che essi sono la terra natale di una nazione. Il fattore di scala gioca, inoltre, un ruolo essenziale: una Grande Albania, anche nella sua visione pi\u00f9 estesa, rimane comunque limitata territorialmente; una Grande Germania irredenta, anche se solo alle regioni contigue che parlano tedesco, supererebbe di molto i 100 milioni di abitanti e quindi potrebbe essere chiamata pan-Germania. Il pannazionalismo, infine, non \u00e8 assimilabile alla riunione di una nazione soggetta a diaspora (ad es. sionismo), perch\u00e9 si propone di concentrare comunit\u00e0 disperse globalmente in una patria ancestrale. Anche le colonie cadono fuori dalla definizione di nazione, poich\u00e9 tanto i colonizzatori quanto i colonizzati riconoscono di non condividere etnicit\u00e0, cultura e lingua.\nI movimenti nazionalisti delle nazioni pi\u00f9 grandi e popolose (ad es. Russia o Germania) sono, per questa ragione, difficili da distinguere da movimenti pannazionalisti. Anche perch\u00e9 spesso hanno nei loro programmi anche elementi panazionalisti. \nComunque, al di l\u00e0 dei casi tedesco e russo, i movimenti pannazionalisti solitamente falliscono nel raggiungimento del loro obiettivo e cos\u00ec stati pan-nazionali sono rari o temporanei. \u00c8 il caso del Comitato degli slavi del sud, fondato nel 1914, che si proponeva la creazione di uno stato unitario che comprendesse tutte le popolazioni slave meridionali (dette anche \"Sud slave\" o \"jugoslave\"), il cui programma trov\u00f2 piena realizzazione nel 1945 con la nascita della Jugoslavia, per poi dissolversi sanguinosamente negli anni novanta.\nAltri esempi di stati di una certa estensione sono per\u00f2 difficili da assimilare al concetto di stato pannazionale. Nel 1942 la Germania nazista comprendeva un gran numero di territori annessi, stati fantoccio, entit\u00e0 civili amministrate dalla Germania, stati collaborazionisti e aree frontaliere amministrate da militari. Le conquiste si ispiravano per\u00f2, almeno parzialmente, all'idea del Lebensraum (spazio vitale), che non \u00e8 un concetto strettamente pannazionalista. L'Unione sovietica aveva un'identit\u00e0 sovietica a cui non corrispondevano n\u00e9 un'etnia sovietica n\u00e9 una cultura o una lingua sovietiche. Era, inoltre, certamente influenzata dall'ideale di una pan-Russia, ma anche da considerazioni geopolitiche che richiedevano un territorio molto vasto. La Cina ha una millenaria tradizione di unit\u00e0 culturale ed amministrativa, ma nella \"Zhonghua minzu\" (Nazione cinese) convivono, oltre al gruppo etnico maggioritario degli Han, non meno di 55 minoranze etniche. Pi\u00f9 recente \u00e8 il caso dell'unit\u00e0 amministrativa realizzata dall'India su una miriade di nazioni differenti per cultura, religione e lingua. La sola osservazione che tanto la Cina quanto l'India abbiano annesso dei territori non \u00e8 quindi sufficiente per renderli stati pannazionali.\nIl frequente fallimento dei movimenti pannazionalisti, che pure avevano una chiara idea di stato ideale senza mai riuscire a conseguirlo, \u00e8 illustrato dalle sorti di turchi, slavi ed americani:"}
{"id": "1115956", "revid": "102044875", "url": "https://it.wikipedia.org/wiki?curid=1115956", "title": "Strange Tales", "text": "Strange Tales \u00e8 una serie a fumetti antologica, pubblicata dalla Marvel Comics dal giugno 1951 al novembre 1976. Ha ospitato anche storie dei personaggi di Dottor Strange, \"Nick Fury, Agent of S.H.I.E.L.D.\" oltre a storie fantascientifiche e di suspense realizzate da Jack Kirby, Steve Ditko e Jim Steranko. In precedenza era stato il anche nome di due \"pulp magazine\".\nStoria editoriale.\nPrima serie.\nLa serie ha esordito nel giugno 1951 con il nome di Strange Tales of Mystery and Terror che manterr\u00e0 fino al n\u00b0 67 del febbraio 1959, specializzata in storie di fantascienza e horror illustrate a fumetti. Dal 1962 inizia a ospitare delle serie regolari incentrate su personaggi come Torcia Umana, Dottor Strange e Nick Fury fino a quando, nel 1968 con il n\u00b0 188 (novembre 1976) si interrompe per essere sostituita dalla testata dedicata al Dottor Strange.\nSerie a fumetti e personaggi principali.\nJack Kirby &amp; Dick Ayers cominciarono a disegnare le avventure della Torcia Umana (Johnny Storm) dal n.101 (ottobre 1962) al n.123 (agosto 1964), dal n.124 (settembre 1964) con Torcia Umana (Johnny Storm) e la Cosa cominciano le avventure disegnate da Dick Ayers &amp; Bob Powell e terminano al n.134 (luglio 1964). La prima apparizione del Dott.Stephen Strange fu sul n.110 (luglio 1963) a firma di Stan Lee (testi) e Steve Ditko, Bill Everett (disegni), l'avventura continu\u00f2 dal n.111 e fin\u00ec col n.168 (maggio 1968). La vicenda del \"Doc.Strange\" prosegu\u00ec dal n.169 (giugno 1968) a opera di Roy Thomas &amp; Dan Adkins. Dopo i successi riscossi dalla storia a fumetti sugli albi \"Sgt.Fury and his Howling Commandos\", le avventure di \"Nicholas Joseph Fury\" proseguirono negli albi a fumetti di Strange Tales dal n.135 (agosto 1965) al n.168 (maggio 1968) creati da Stan Lee (testi) &amp; Jack Kirby (disegni), Don Heck (disegni) e Jim Steranko (storia e disegni). La storia continu\u00f2 come \"Nick Fury, Agent of S.H.I.E.L.D.\" dal n. 1 (giugno 1968) da Jim Steranko (storia e disegni).\nDal settembre 1973 la testata riprende proseguendo la numerazione da dove si era fermata e presentando al suo interno le storie di Fratello Voodoo e Golem. Dal numero 178 per quattro albi la serie ospita Adam Warlock per poi, dopo aver ristampato alcune storie del Dottor Strange, chiudere definitivamente.\nStrange Tales Annual\nDue albi annuali (1962/1963) di ristampe:\nStrange Tales of the Unusual.\nSerie a fumetti antologica pubblicata dalla Marvel dal dicembre 1955 all'agosto 1957.\nSeconda serie.\nNegli anni ottanta venne pubblicata una seconda serie della testata edita dall'aprile 1987 all'ottobre 1988 per 19 numeri che ha presentato storie di Cloak e Dagger e del Doctor Strange dopo la chiusura della seconda serie dedicata al personaggio.\nSpeciali.\nStrange Tales: nel novembre 1994 venne edito un numero speciale con un team-up tra il Dr. Strange, la Cosa e la Torcia Umana.\nStrange Tales: Dark Corners: nel maggio 1998 venne edito un numero speciale che raccoglie storie dei personaggi Cloak e Dagger, Morbius e Gargoyle.\nQuarta serie.\nMiniserie di due numeri edita nel 1988 con storie di Werewolf by night e dell'Uomo Cosa.\nQuinta serie.\nMiniserie di tre numeri ambientata in un universo alternativo edita nel 2009."}
{"id": "1115957", "revid": "203463", "url": "https://it.wikipedia.org/wiki?curid=1115957", "title": "Ferraro", "text": ""}
{"id": "1115958", "revid": "339392", "url": "https://it.wikipedia.org/wiki?curid=1115958", "title": "Chiesa di Sant'Anna (Prato)", "text": ""}
{"id": "1115959", "revid": "22356", "url": "https://it.wikipedia.org/wiki?curid=1115959", "title": "Ornitholestes herrmanni", "text": ""}
{"id": "1115960", "revid": "287204", "url": "https://it.wikipedia.org/wiki?curid=1115960", "title": "Omar II ibn 'Abd al-'Aziz", "text": "Diversamente dagli altri califfi omayyadi, ascese a tale carica per nomina, anzich\u00e9 per via ereditaria come i suoi predecessori. Era comunque bis-nipote del successore del Profeta secondo califfo \u02bfUmar ibn al-Kha\u1e6d\u1e6d\u0101b, cugino del califfo Sulaym\u0101n ibn \u02bfAbd al-Malik e figlio di \u02bfAbd al-\u02bfAz\u012bz b. Marw\u0101n, governatore dell'Egitto, al quale il fratello, il califfo al-Wal\u012bd b. \u02bfAbd al-Malik aveva in un primo tempo promesso la successione. Gli succeder\u00e0 il cugino, figlio di al-Wal\u012bd ibn \u02bfAbd al-Malik, Yaz\u012bd II.\nBiografia.\n\u02bfUmar visse fino alla morte di suo padre a Medina. Successivamente fu chiamato a Damasco dal califfo al-Wal\u012bd ibn \u02bfAbd al-Malik e spos\u00f2 sua figlia F\u0101\u1e6dima. Il califfo al-Wal\u012bd nomin\u00f2 \u02bfUmar governatore di Medina che per\u00f2, contrariamente alla tradizione, cre\u00f2 un consiglio per governare la provincia. \u02bfUmar acquis\u00ec subito la fama di uomo e governante giusto, al punto che molti emigrarono dall'Iraq per fuggire dalla brutalit\u00e0 del governatore locale al-\u1e24ajj\u0101j b. Y\u016bsuf. Quest'ultimo fece pressioni sul califfo finch\u00e9 non riusc\u00ec a far revocare il governatorato a \u02bfUmar. Ciononostante la sua reputazione di giusto si espanse per tutto l'impero. Il califfo al-Wal\u012bd ibn \u02bfAbd al-Malik mor\u00ec poco dopo e gli succedette il figlio Sulaym\u0101n, il quale mor\u00ec anch'egli dopo circa due anni di regno. Poco prima di morire questi design\u00f2 \u02bfUmar, che ammirava, quale successore, ignorando i propri fratelli e suo figlio che era troppo giovane per assumere la carica.\n\u02bfUmar cerc\u00f2 in tutti i modi di dissuadere Sulaym\u0101n, ma infine accett\u00f2 senza entusiasmo, dopo che gli fu detto che se non riparava le ingiustizie dei suoi predecessori, ne sarebbe diventato complice.\nA Damasco, il califfo al-Wal\u012bd aveva guadagnato la reputazione di costruttore e di esteta. Il figlio Sulaym\u0101n amava i piaceri della vita in genere e quelli della tavola in particolare. \u02bfUmar invece era religioso e ascetico. Abbandon\u00f2 il sontuoso palazzo per andare a vivere in una casa semplice e, per il suo modo di vestire, fu spesso scambiato per uno dei domestici e si dice che aveva un solo vestito e quando doveva lavarlo, si chiudeva in una stanza, lo lavava e lo lasciava asciugare e dopodich\u00e9 se lo rimetteva e usciva. Si raccontano numerosi aneddoti riguardanti la sua generosit\u00e0 e onest\u00e0. Fu uno dei primi a far compilare i \"\u02bea\u1e25\u0101d\u012bth\" affinch\u00e9 non andassero perduti.\nTutte le terre confiscate dai califfi precedenti furono ridistribuite, e \u02bfUmar II non accett\u00f2 quasi mai doni, imponendo a sua moglie di donare i propri gioielli al \"Bayt al-m\u0101l\" (l'erario pubblico). Avvi\u00f2 importanti riforme fiscali, tassando la propriet\u00e0 anzich\u00e9 le persone. Durante il suo regno fece destituire diversi governatori che si comportavano ingiustamente verso i sudditi. Fece applicare rigorosamente la \"shar\u012b\u02bfa\", vietando il consumo di alcolici e i \"\u1e25amm\u0101m\" aperti sia agli uomini, sia alle donne. Organizz\u00f2 servizi sociali per gli orfani e gli indigenti. Pubblic\u00f2 un editto che viet\u00f2 di maledire \u02bfAl\u012b ibn Ab\u012b \u1e6c\u0101lib, il quarto califfo, alla fine delle preghiere del venerd\u00ec: usanza istituita dal primo califfo omayyade-marwanide Marw\u0101n b. al-\u1e24akam una trentina di anni prima, facendola rimpiazzare da un versetto del Corano. Molto popolare, nessun suddito gli manifest\u00f2 mai la propria opposizione.\nLa sua politica di accettare senza riserve le conversioni degli elementi non-arabi ( \"maw\u0101l\u012b\" ), eliminando qualsiasi ostacolo alla loro integrazione sociale, ebbe per\u00f2 gravi riflessi sulle finanze del califfato.\nSi dice che tutto ci\u00f2 contribuisse a decretarne l'impopolarit\u00e0 all'interno della stessa corte omayyade, e si dice che vi fu chi fece corrompere un servo affinch\u00e9 avvelenasse \u02bfUmar. Sul letto di morte \u02bfUmar II, venuto a conoscenza del complotto, perdon\u00f2 il suo assassino e fece depositare nella pubblica tesoreria i risarcimenti che gli erano dovuti in base alla \"legge del sangue\" accolta anche dalla legge islamica. Mor\u00ec presso Aleppo nel 720 e gli succedette il cugino Yazid II.\nPur regnando per un breve periodo, \u02bfUmar ibn \u02bfAbd al-\u02bfAz\u012bz \u00e8 considerato uno dei pi\u00f9 grandi sovrani della storia islamica, sia per i sunniti, sia per i sciiti, al punto di essere ricordato come il quinto califfo \"r\u0101shid\" (ovvero \"ortodosso\", dopo i primi quattro che governarono a Medina e a Kufa).\nQuando i vincitori Abbasidi scatenarono tutto il loro odio contro gli \"usurpatori\" omayyadi, andando a violare ovunque possibile le tombe per riesumare i cadaveri dei defunti Califfi, l'unica ad essere rispettata e a rimanere inviolata fu proprio quella di \u02bfUmar II."}
{"id": "1115961", "revid": "1573940", "url": "https://it.wikipedia.org/wiki?curid=1115961", "title": "Basilica di San Prospero (Reggio Emilia)", "text": " "}
{"id": "1115962", "revid": "1717538", "url": "https://it.wikipedia.org/wiki?curid=1115962", "title": "Bryce DeWitt", "text": "Tra i protagonisti della fisica teorica moderna, si \u00e8 occupato soprattutto di meccanica quantistica e cosmologia, elaborando la base per una formulazione della gravit\u00e0 quantistica e fornendo importanti contributi alle teorie di scala, al comportamento delle radiazioni nello spaziotempo curvo e all'analisi numerica della relativit\u00e0 generale. Viene spesso indicato come uno dei principali sostenitori della dell'Interpretazione a molti mondi della meccanica quantistica, per quanto tale argomento sia sempre stato ai margini dei suoi interessi scientifici.\nBiografia.\nDopo aver terminato all'et\u00e0 di 16 anni la Middlesex School di Concord (Massachusetts) si iscrisse ad Harvard preferendo questa universit\u00e0 al Caltech, dove pure era stato ammesso, per la presenza di una rinomata squadra di canottaggio. Si laure\u00f2 in fisica nel 1943. Esonerato suo malgrado dal servizio militare a causa della laurea, declin\u00f2 l'offerta di Robert Oppenheimer per la partecipazione a un progetto di ricerca segreto, da condursi in un luogo ignoto; ne accett\u00f2 invece l'invito a collaborare con il Progetto Manhattan presso il Calutron di Berkeley, in California, dove rimase par alcuni mesi.\nNel gennaio 1944, non ritenendo necessaria la sua preparazione per svolgere il lavoro a Berkeley e nell'intento di fornire un contributo diretto allo sforzo bellico, si arruol\u00f2 in marina per diventare pilota. La seconda guerra mondiale, tuttavia, fin\u00ec prima che venisse inviato al fronte. Tornato ad Harvard nel 1946, inizi\u00f2 la sua tesi di dottorato sulla quantizzazione del campo gravitazionale sotto la supervisione di Julian Schwinger - un argomento che divenne il fulcro della sua attivit\u00e0 di ricerca per il resto della sua carriera. Impegnato dal 1949 all'Institute for Advanced Study, negli anni successivi fece diversi soggiorni di perfezionamento all'ETH di Zurigo, al Tata Institute of Fundamental Research di Bombay e all'Ecole d'Et\u00e9 de Physique Th\u00e9orique di Les Houches, in Francia, fondata dalla moglie C\u00e9cile, anch'ella fisico.\nDal 1952 al 1955 lavor\u00f2 presso il Lawrence Livermore National Laboratory specializzandosi nel calcolo idrodinamico in 2+1 dimensioni. Dal 1956 si trasfer\u00ec, su invito di John Wheeler, alla Universit\u00e0 del North Carolina a Chapel Hill per dirigerne l'Istituto di fisica dei campi, dove scopr\u00ec le propriet\u00e0 fondamentali delle funzioni di Green nello spazio-tempo curvo e avvi\u00f2 il suo lavoro sulla gravit\u00e0 quantistica covariante, non legata all'hamiltoniano. Il suo nome \u00e8 rimasto legato a quello di Wheeler non solo da una lunga amicizia ma anche dalla Equazione Wheeler-DeWitt, che ha avuto larga applicazione nei problemi di cosmologia quantistica. Ottenne la cattedra di fisica nello stesso istituto nel 1962.\nNel 1964 pubblic\u00f2 un importante lavoro sulla teoria dinamica di gruppi e campi (\"The Dynamical Theory of Groups and Fields\") e negli anni successivi si dedic\u00f2 all'estensione dei risultati di Richard Feynman nella quantizzazione della gravit\u00e0 e dei campi di gauge non abeliani nella teoria perturbativa oltre il primo ordine. Tali lavori vennero pubblicati in gran parte solo nel 1967, poche settimane prima che gli stessi risultati venissero presentati da Faddeev e Popov. Le nuove particelle introdotte da Feynman e studiate da DeWitt sono ora note con il nome dei due studiosi russi (ghost di Faddeev-Popov).\nDopo essere stato rifiutato dalla Universit\u00e0 di Stanford per l'opposizione di Felix Bloch, DeWitt si trasfer\u00ec nel 1972 presso la Universit\u00e0 del Texas ad Austin, dove lavor\u00f2 a fianco della moglie dividendosi tra i campi della fisica e dell'astronomia; i due studiosi diressero insieme, tra l'altro, una spedizione scientifica in Mauritania per aggiornare gli esperimenti classici di deviazione della luce. Negli stessi anni DeWitt si adoper\u00f2 anche per favorire il trasferimento ad Austin di Wheeler.\nNegli primi anni trascorsi in Texas, DeWitt si dedic\u00f2 ai problemi della collisione tra buchi neri e a quelli legati alla teoria quantistica dei campi nello spazio-tempo curvo, oltre a continuare i suoi studi precedenti riguardo a un approccio non legato all'hamiltoniano per la teoria quantistica dei campi.\nAlla fine degli anni ottanta pubblic\u00f2 un testo sulle supervariet\u00e0 (\"Supermanifolds\") nel quale si trovano riuniti per la prima volta in modo sistematico una serie di argomenti connessi che non erano mai stati trattati in modo unitario (supertracce, superdeterminanti, supergruppi di Lie, ecc.) e viene presentata una topologia per la loro integrazione che \u00e8 ora nota con il nome di topologia di DeWitt.\nRimase alla University of Texas fino alla fine della sua carriera, prima come titolare della cattedre di fisica \"Jane and Roland Blumberg\" (dal 1986) e poi come \"Professor Emeritus\".\nLa \"summa\" del suo pensiero \u00e8 \"The Global Approach to Quantum Field Theory\", pubblicato nel 2003, nel quale DeWitt descrisse compiutamente la sua visione della fisica teorica presentando l'insieme dei risultati della sua elaborazione del campo, con numerosi elementi di novit\u00e0.\nDeWitt era sposato dal 1951 con la collega francese C\u00e9cile DeWitt-Morette, titolare della cattedra di fisica \"Jane and Roland Blumberg Centennial Professor Emeritus\" presso il campus di Austin dell'Universit\u00e0 del Texas.\nMuore per cancro del pancreas ad Austin, ma viene sepolto in Francia.\nRiconoscimenti.\nHa vinto la Medaglia Dirac dell'International Centre for Theoretical Physics di Trieste, il Premio Pomeranchuck dell'Istituto di fisica Teorica e Sperimentale di Mosca e il Premio Einstein dall'American Physical Society nel 2005. \u00c8 stato membro della National Academy of Science e dell'American Academy of Arts and Letters."}
{"id": "1115963", "revid": "36426", "url": "https://it.wikipedia.org/wiki?curid=1115963", "title": "Chiesa di Nostra Signora della Salute (La Spezia)", "text": ""}
{"id": "1115968", "revid": "36426", "url": "https://it.wikipedia.org/wiki?curid=1115968", "title": "Chiesa di Nostra Signora della Neve (La Spezia)", "text": ""}
{"id": "1115973", "revid": "125789634", "url": "https://it.wikipedia.org/wiki?curid=1115973", "title": "Patriottismo", "text": "Il patriottismo \u00e8 l'impegno profuso in nome della patria, in genere uno Stato-nazione, ma anche una regione o una citt\u00e0. Si esprime ad esempio attraverso l'orgoglio per i progressi conseguiti o per la cultura sviluppata in patria ma anche col desiderio di conservarne il carattere e i costumi, l'identificazione con altri membri della nazione.\nIl patriottismo ha anche una connotazione etica poich\u00e9 implica che la madrepatria, comunque sia essa definita, sia uno standard o un valore morale in s\u00e9, come esprimono formule quali \"per la Patria, nel bene e nel male\". Ai patrioti si richiede, inoltre, di anteporre gli interessi della patria anche ai propri e a quelli dello stesso gruppo di appartenenza il che, in tempo di guerra, pu\u00f2 anche significare mettere a rischio o donare la propria vita. Anche per questo la morte in battaglia per la madrepatria \u00e8 l'archetipo estremo del patriottismo.\nTipologie.\nIl patriottismo personale \u00e8 emotivo e volontario. In questo caso l'individuo aderisce ad alcuni valori morali quali il rispetto per la bandiera. Sebbene questi valori siano normalmente condivisi dall'intera cittadinanza, essi sono il pi\u00f9 delle volte anche imposti come obbligo nelle costituzioni o, pi\u00f9 in generale, nella legislazione dei singoli paesi.\nI governi incoraggiano forme e manifestazioni di patriottismo ufficiale che caricano di contenuti simbolici e cerimoniali, anche perch\u00e9 l'esistenza dello stesso Stato si legittima quale espressione del bene comune della comunit\u00e0 politica che la costituisce. Esempi tipici sono i monumenti nazionali, i giorni della memoria ed altre commemorazioni simili. Spesso, inoltre, le manifestazioni patriottiche ufficiali seguono protocolli molto rigidi che specificano come esporre le bandiere, le formule di giuramento, etc...\nIl patriottismo \u00e8 strettamente legato a gesti simbolici, come sventolare le bandiere, cantare l'inno nazionale, partecipare a marce, apporre uno stemma patriottico sui veicoli ed ogni altro modo di esprimere il proprio legame e supporto alla nazione. I simboli patriottici in tempo di guerra sono utilizzati per sollevare il morale ed invitare a contribuire allo sforzo bellico. In tempo di pace non pu\u00f2 essere altrettanto facilmente sollecitato, ma il vero patriota non lo vede come un sentimento inferiore.\nIl patriottismo moderno \u00e8 nato dallo Stato-nazione del XIX secolo mentre la radice latina \"pater\" suggerisce un suo legame a qualche forma di genofilia e di condivisione degli avi.\nIl livello di patriottismo varia nel tempo e da comunit\u00e0 a comunit\u00e0. Tipicamente, per\u00f2, \u00e8 pi\u00f9 intenso quando lo Stato \u00e8 minacciato da un nemico esterno. Allo stesso modo alti livelli di patriottismo tendono, viceversa, a essere uniti alle cause principali di guerra. Per esempio, il patriottismo fu una delle cause principali dello scoppio della prima guerra mondiale.\nL'etica del patriottismo.\nIl patriottismo implica una preferenza verso una comunit\u00e0 civica o politica, limitazione a cui si oppongono gli universalisti e i cosmopoliti. Nell'Unione europea pensatori come J\u00fcrgen Habermas hanno teorizzato il concetto di patriottismo europeo sebbene tra i suoi abitanti esso sia generalmente rivolto allo Stato nazionale di appartenenza e spesso ispiri sentimenti di euroscetticismo.\nAlcuni credenti pongono la religione sopra la stessa madrepatria, suscitando spesso sentimenti di ostilit\u00e0 tra i patrioti. Negli Stati Uniti d'America e nel Regno Unito nel '700 i cattolici erano, per questo, visti come poco leali preferendo il Papa alla nazione. Per questa ragione i Cavalieri di Colombo (chiamati da diversi papi \"il braccio destro armato della chiesa\") scelsero il valore del patriottismo come una delle loro quattro virt\u00f9 principali.\nSebbene non pi\u00f9 diffuso, i musulmani sono a volte visti come poco patriottici, perch\u00e9 molti sentono una forte affinit\u00e0 con la comunit\u00e0 islamica (ummah) e considerano il patriottismo nazionale come sbagliato. Altri esempi sono i Testimoni di Geova ed i Mennoniti, che rifiutano di assolvere alcuni impegni patriottici o di mostrare alcuni simboli.\nSostenitori del patriottismo in etica lo descrivono come una virt\u00f9. Nel suo influente articolo \"Is patriotism a virtue?\" (1984), il filosofo Alasdair MacIntyre commenta che \u00e8 la concezione pi\u00f9 contemporanea della moralit\u00e0.\nIn Italia.\nIl Risorgimento fu il periodo in cui il patriottismo italiano, fomentato dalla casa reale dei Savoia, vide portato a termine il processo di unit\u00e0 nazionale, anche se il patriottismo italiano come forza politica organizzata nacque per\u00f2 nel 1831 sotto la guida di Giuseppe Mazzini, politico repubblicano e democratico, e fu la principale delle forze trainanti del Risorgimento, che port\u00f2 all'unificazione dell'Italia.\nMazzini divenne un patriota nel 1820. Nella sua carriera politica ebbe come obiettivi la liberazione d'Italia dall'occupazione austriaca, dal controllo indiretto sempre da parte dell'Austria, dal dispotismo dei principi, dai privilegi aristocratici, e dall'autorit\u00e0 clericale, che spesso ostacol\u00f2 l'Unit\u00e0 a partire dal Medioevo. Mazzini fu affascinato dal mito di Roma che considerava il \"tempio dell'Umanit\u00e0\" e ricerc\u00f2 l'Italia unita come \"Terza Roma\", sottolineando anche come i valori spirituali romani, che i nazionalisti italiani rivendicavano, sono stati conservati anche dalla Chiesa cattolica. Mazzini e i nazionalisti italiani in generale apprezzavano il concetto di \"Romanit\u00e0\" (l'ideale romano) che sosteneva che la cultura romana ha fornito contributi preziosi non solo per gli italiani ma anche per la civilt\u00e0 occidentale. Dal 1820, Mazzini sostenne la necessit\u00e0 di una rivoluzione per creare un ideale e utopica Repubblica con sede in Roma. Mazzini form\u00f2 l'organizzazione rivoluzionaria e patriottica Giovine Italia nel 1832. La Giovine Italia, frantumata dopo i moti del decennio 1830, fu da Mazzini ricostituita nel 1839 a Londra con l'intenzione di ottenere l'appoggio di gruppi di lavoratori, e le fu affiancata un'organizzazione europeista, la Giovine Europa. Comunque, al momento, Mazzini era ostile al socialismo a causa della sua convinzione che tutte le classi dovevano essere unite per la causa della creazione di una Italia unita e non divisa le une contro l'altra.\nUno dei pi\u00f9 illustri rappresentanti del patriottismo durante il Risorgimento fu l'eroe nazionale Giuseppe Garibaldi.\nIl senso patriottico, spesso sconfinando nel nazionalismo torn\u00f2 prepotentemente in auge negli anni immediatamente precedenti la prima guerra mondiale, con la ripresa del colonialismo e con le pretese irredentiste verso le terre considerate italiane ma effettivamente sotto il dominio dell'Impero austro-ungarico.\nSar\u00e0 inoltre il fascismo ad estremizzare patriottismo e nazionalismo italiani per cos\u00ec governare l'Italia tramite parole chiave imperialiste e colonialiste.\nNuovo patriottismo, di opposta fazione politica, animer\u00e0 i partigiani durante la Resistenza. I ribelli, spesso soprannominati appunto \"patrioti\", si opponevano idealmente all'invasore tedesco nazista, per liberare l'Italia e farla tornare ad essere un Paese sovrano, e ai suoi collaboratori fascisti.\nOggi sopravvive soprattutto a livello culturale, come sentimento di generico patriottismo diffuso non in modo uniforme, stimolato talvolta da eventi di cronaca, politica o sport.\nA livello politico il patriottismo \u00e8 generalmente diffuso in modo inorganico in tutti i partiti dell'arco costituzionale, con una generale differenza per\u00f2 tra partiti politici di destra e partiti politici di sinistra: i primi si rifanno, specie per quanto riguarda i movimenti afferenti alla destra sociale, ad un patriottismo molto acceso nei toni e sconfinante nel nazionalismo, in senso euroscettico e sovranista, mentre i partiti della destra liberale si rifanno tendenzialmente ad un patriottismo generalmente pi\u00f9 moderato ed inclusivo ed al nazionalismo liberale; il patriottismo presente nei partiti di sinistra \u00e8 invece generalmente moderato nei toni e, oltre ad enfatizzare il patriottismo dei partigiani durante la Resistenza antifascista, viene visto in parallelo al progetto di integrazione europea, visto come unico modo dato ai paesi europei per affrontare il mondo globalizzato, al pari con le altre potenze mondiali."}
{"id": "1115980", "revid": "288970", "url": "https://it.wikipedia.org/wiki?curid=1115980", "title": "Chiesa di Santo Stefano di Marinasco (La Spezia)", "text": ""}
{"id": "1115983", "revid": "36426", "url": "https://it.wikipedia.org/wiki?curid=1115983", "title": "Basilica della Santissima Annunziata del Vastato (Genova)", "text": ""}
{"id": "1115986", "revid": "439868", "url": "https://it.wikipedia.org/wiki?curid=1115986", "title": "Basilica di Santa Maria Assunta", "text": ""}
{"id": "1115989", "revid": "71155", "url": "https://it.wikipedia.org/wiki?curid=1115989", "title": "Sociologia giuridica", "text": ""}
{"id": "1115990", "revid": "1305772", "url": "https://it.wikipedia.org/wiki?curid=1115990", "title": "Fini", "text": ""}
{"id": "1115991", "revid": "36426", "url": "https://it.wikipedia.org/wiki?curid=1115991", "title": "San Bartolomeo della Certosa (Certosa di Rivarolo)", "text": ""}
{"id": "1115994", "revid": "36426", "url": "https://it.wikipedia.org/wiki?curid=1115994", "title": "Chiesa di Nostra Signora del Carmine e Sant'Agnese (Genova)", "text": ""}
{"id": "1116001", "revid": "809148", "url": "https://it.wikipedia.org/wiki?curid=1116001", "title": "Integrale sui cammini", "text": "L'integrale sui cammini (o path integral) \u00e8 una formulazione della meccanica quantistica che generalizza il principio di azione della meccanica classica.\nEsso adotta per il calcolo dell'ampiezza di probabilit\u00e0, in luogo della classica nozione di un'unica storia di un dato sistema, una somma, o integrale funzionale, di un numero infinito di possibili storie atte a raggiungere la stessa configurazione quantica.\nIntrodotto da Richard Feynman nel 1948, alcuni concetti preliminari erano emersi gi\u00e0 alcuni anni prima nella sua tesi di dottorato, discussa con John Archibald Wheeler.\nPer quanto noti soprattutto per la loro applicazione alla meccanica quantistica, gli integrali sui cammini sono adatti a descrivere anche altri tipi di fenomeni caratterizzati da una natura probabilistica, in ambiti come la meccanica statistica o la fisica della materia condensata (ad esempio in fisica dei polimeri).\nConcetti generali.\nL'integrale sui cammini si \u00e8 dimostrato cruciale per il successivo sviluppo della fisica teorica, fornendo le basi per l'elaborazione del gruppo di rinormalizzazione, che unific\u00f2 la teoria quantistica dei campi con la meccanica statistica.\nSe si riflette sul fatto che l'equazione di Schr\u00f6dinger \u00e8 essenzialmente una equazione di diffusione con una costante di diffusione immaginaria, l'integrale di percorso \u00e8 un metodo per l'enumerazione dei cammini casuali. Per questa ragione gli integrali di percorso sono stati utilizzati anche nello studio del moto browniano e della diffusione, prima della loro introduzione come formulazione alternativa della meccanica quantistica.\nL'approccio canonico della teoria quantistica, introdotto da Erwin Schr\u00f6dinger, Werner Heisenberg e Paul Dirac, pone grande attenzione alla dualit\u00e0 onda-particella e al risultante principio di indeterminazione, sostituendo le parentesi di Poisson della meccanica classica con commutatori tra operatori. Ne derivano lo spazio di Hilbert degli stati quantici e la legge di sovrapposizione delle ampiezze quantistiche. L'integrale sui cammini parte dalla legge di sovrapposizione e sfrutta la dualit\u00e0 onda-particella per costruire un'equazione di generazione per le ampiezze quantiche.\nFormulazione astratta.\nFeynman formul\u00f2 i seguenti postulati:\nAl fine di trovare tutte le possibili ampiezze di probabilit\u00e0 per un dato processo, bisogna sommare, o integrare, l'ampiezza del postulato 3 sullo spazio di tutte le possibili evoluzioni del sistema nel tempo tra lo stato iniziale e quello finale, incluse quelle evoluzioni impossibili secondo la meccanica classica, ossia incluse le traiettorie continue che non sono soluzione delle equazioni del moto. In una espansione semiclassica in potenze della costante di Planck, i contributi fortemente differenti dalla traiettoria classica si annullano a vicenda per via dell'interferenza.\nFeynman ha dimostrato che questa formulazione della meccanica quantistica \u00e8 equivalente all'approccio canonico. Un'ampiezza calcolata in accordo al principio di Feynman deve anche obbedire all'equazione di Schr\u00f6dinger per l'Hamiltoniana corrispondente all'azione data.\nSalvaguardia del principio di azione.\nFeynman tent\u00f2 inizialmente di esprimere il senso del breve accenno di Paul Dirac riguardante l'equivalente quantistico del principio di azione della meccanica classica. Nel limite di un'azione grande rispetto alla costante di Planck formula_2, l'integrale sui cammini \u00e8 dominato dalle soluzioni che sono punti stazionari dell'azione, poich\u00e9 le ampiezze di storie simili tendono ad interferire costruttivamente con gli altri. Al contrario, per cammini che sono lontani dall'essere punti stazionari dell'azione, la fase complessa delle ampiezze calcolate in accordo con il terzo postulato, varieranno rapidamente per cammini simili e le ampiezze tenderanno a cancellarsi. Inoltre le parti importanti dell'integrale, ovvero le possibilit\u00e0 significative nel limite di una grande azione, rappresentano soluzioni delle equazioni di Eulero-Lagrange, cosicch\u00e9 la meccanica classica \u00e8 correttamente salvaguardata.\nI principi di azione possono sembrare confusi a causa della loro apparente qualit\u00e0 teleologica: anzich\u00e9 predire l'evoluzione futura dalle condizioni iniziali, si parte da una combinazione delle condizioni iniziali e finali e poi si trova il cammino tra esse, come se il sistema sapesse in qualche maniera dove sta andando. L'integrale sui cammini \u00e8 un modo di capire perch\u00e9 questo funziona. Il sistema non sa in anticipo dove sta andando, ma l'integrale sui cammini calcola semplicemente le \"ampiezze di probabilit\u00e0\" per un dato processo, e i punti stazionari dell'azione segnano i bordi dello spazio delle storie per le quali l'interferenza quanto-meccanica originer\u00e0 grandi probabilit\u00e0.\nFormulazione concreta.\nI postulati di Feynman sono ambigui, poich\u00e9 non definiscono che cosa sia un \"evento\" o l'esatta costante di proporzionalit\u00e0 del postulato 3. \nIl problema della proporzionalit\u00e0 pu\u00f2 essere risolto semplicemente normalizzando l'integrale sui cammini, dividendo l'ampiezza per la radice quadrata della probabilit\u00e0 totale per qualcosa che deve accadere, in modo tale che la probabilit\u00e0 totale data da tutte le ampiezza normalizzate sar\u00e0 1, come ci si aspetta. Generalmente parlando si pu\u00f2 semplicemente definire un \"evento\" in un senso operazionale per ogni dato esperimento.\nLa grandezza uguale di tutte le ampiezze nell'integrale sui cammini tende a renderlo difficile da definire come quando converge ed \u00e8 matematicamente trattabile. Per gli scopi della effettiva stima di quantit\u00e0 usando i metodi dell'integrale sui cammini, si \u00e8 soliti dare all'azione una parte immaginaria per smorzare i contributi pi\u00f9 spuri all'integrale, e poi prendere il limite dell'azione reale alla fine del calcolo. Nella teoria quantistica dei campi questo prende il nome di rotazione di Wick.\nC'\u00e8 qualche difficolt\u00e0 a definire una misura sullo spazio dei cammini. In particolare, la misura \u00e8 concentrata su cammini con distribuzione frattale.\nDefinizione di suddivisione temporale.\nPer una particella in un potenziale liscio (cio\u00e8 C\u221e), l'integrale sui cammini \u00e8 approssimato da Feynman come il limite per piccoli passi su cammini a zig-zag, che in una dimensione \u00e8 il prodotto di integrali ordinari.\nPer il moto di una particella da una posizione formula_4 al tempo formula_5 a formula_6al tempo formula_7, l'intervallo di tempo pu\u00f2 essere diviso in formula_8 piccoli segmenti di durata fissa formula_9. Questo processo \u00e8 chiamato suddivisione temporale (\"time slicing\" in inglese). Una approssimazione per l'integrale sui cammini pu\u00f2 essere calcolata come proporzionale a\ndove formula_11 \u00e8 l'intera storia nella quale gli zig-zag della particella, dalla sua posizione iniziale a quella finale, sono linearmente compresi tra tutti i valori di \nNel limite di formula_8 che tende a infinito, questo diventa un integrale funzionale.\nQuesto limite, comunque, non esiste per i pi\u00f9 importanti sistemi quanto-meccanici, gli atomi, a causa della singolarit\u00e0 del potenziale coulombiano formula_14 nell'origine.\nIl problema fu risolto nel 1979 da H. Duru e Hagen Kleinert scegliendo formula_9 proporzionale a formula_16 e passando a nuove coordinate la cui lunghezza al quadrato \u00e8 uguale a formula_16\n(Trasformazioni di Duru-Kleinert)."}
{"id": "1116008", "revid": "77358", "url": "https://it.wikipedia.org/wiki?curid=1116008", "title": "Chiesa di Santa Maria delle Vigne (Genova)", "text": ""}
{"id": "1116010", "revid": "2730", "url": "https://it.wikipedia.org/wiki?curid=1116010", "title": "Palais du Luxembourg", "text": ""}
{"id": "1116011", "revid": "36426", "url": "https://it.wikipedia.org/wiki?curid=1116011", "title": "Santo Spirito (Genova, San Vincenzo)", "text": ""}
{"id": "1116024", "revid": "1543377", "url": "https://it.wikipedia.org/wiki?curid=1116024", "title": "Triumph 2000 e 2500", "text": "Le 2000 e 2500 sono autovetture di fascia alta prodotte dalla britannica Triumph Motor Company, azienda del gruppo Leyland, dal 1963 al 1977. Curiosamente non si possono inserire in una sequenza temporale di modelli classica, anche per le vicende societarie della casa produttrice; la berlina di rappresentanza che la precede era infatti la Standard Vanguard prodotta dall'azienda che aveva incorporato la divisione auto del gruppo Triumph e la sua erede venne marchiata Rover, altra societ\u00e0 facente parte del nuovo gruppo creatosi, la British Leyland.\nLa Mk I (1963-1969).\nLa \"2000\" venne presentata alla fine del 1963. Disegnata da Giovanni Michelotti, la nuova berlina di fascia alta della Triumph era caratterizzata da una linea classica ed elegante e da una meccanica (trazione posteriore, sospensioni a ruote indipendenti sia davanti che dietro, freni anteriori disco e posteriori a tamburo con servofreno, sterzo a cremagliera e cambio manuale a 5 marce con overdrive sulla 4\u00aa) non priva di spunti interessanti.\nIl motore era il noto 6 cilindri in linea con albero a camme laterale di 1998cm\u00b3, alimentato a carburatore, da 90cv.\nGli interni ottimamente rifiniti (con plancia rivestita in legno e sedili in velluto) e la linea gradevole (i maggiori spunti di originalit\u00e0 arrivavano dal frontale coi doppi fari incassati e la mascherina bassa) assicurarono alla \"2000\" un buon successo (in Italia, tuttavia, a causa del cambio sfavorevole con la Sterlina e dei dazi d'importazione, le \"2000\" erano vendute ad un prezzo poco competitivo che ne limit\u00f2 la diffusione).\nLe prestazioni erano discrete, mentre il comportamento stradale era molto buono.\nNel 1965 venne presentata la \"2000 Estate\", vale a dire la versione station wagon. Nonostante la linea riuscita e la notevole capacit\u00e0 di carico la \"Estate\" non venne mai importata in Italia.\nNel 1968 la \"2000\" venne affiancata dalla \"2500 PI\", mossa da una versione di cilindrata maggiorata a 2498\u00a0cm\u00b3 e alimentata a iniezione Lucas del 6 cilindri in linea (\"PI\" stava per \"Petrol Injection\"). La potenza cresceva a 132cv.\nLa \"2500 Pi\" era disponibile sia in versione berlina che \"Estate\" (ma da noi arriv\u00f2 solo la berlina).\nLa Mk II (1969-1974).\nAlla fine del 1969 l'ammiraglia Triumph venne adeguata agli anni settanta con un restyling che coinvolse il frontale (completamente ridisegnato e reso molto pi\u00f9 lineare dall'adozione di 4 fari circolari integrati nella mascherina anteriore di nuovo disegno, con a lato luci di posizione e frecce), gli interni (con una nuova, pi\u00f9 semplice ed elegante plancia) e, solo per la berlina, la coda (nuovi gruppi ottici a sviluppo orizzontale e diverso cofano del vano bagagli).\nDal facelift, ideato dallo stesso Michelotti, il modello ne usc\u00ec pi\u00f9 elegante dentro (con la nuova plancia che esaltava il bel rivestimento in legno) e pi\u00f9 moderna fuori, ma assai meno originale.\nTecnicamente non vi furono novit\u00e0 sostanziali, ma la gamma s'arricch\u00ec della versione \"2500 S\" alimentata a carburatore da 114cv che s'inseriva fra la 2000 (1998\u00a0cm\u00b3, 90cv) e la 2500 PI (2498\u00a0cm\u00b3, 132cv). Tutte erano disponibili sia in versione berlina che Estate (in Italia solo berlina).\nLa ragione dell'introduzione della 2500 S fu vista da molti come una conseguenza dei molti problemi d'affidabilit\u00e0 messi in luce dall'impianto d'iniezione Lucas.\nLa MK III (1974-1977).\nLa crisi petrolifera, seguita alla guerra del Kippur (novembre 1973), aveva sconvolto il mercato automobilistico mondiale, arrestando la corsa alle prestazioni e innescando una gara alla riduzione dei consumi.\nFerma restando la 2500 PI da 132cv, fiore all'occhiello della produzione, i motori delle 2000 e 2500 S vennero aggiornati (alimentazione, rapporto di compressione e altri particolari) per ridurre consumi ed inquinamento. Nacquero cos\u00ec le \"2000 TC\" (86cv) e \"2500 TC\" (106cv).\nCon l'occasione tutte le versioni (berlina ed \"Estate\", \"TC\" e \"PI\") adottarono una nuova mascherina verniciata di nero opaco (anzich\u00e9 cromata) e vennero aggiornate in alcuni particolari interni ed esterni.\nLa produzione termin\u00f2 nel 1977, sostituita nel settore delle ammiraglie dalla Rover SD1.\nLa produzione.\nLe Triumph \"2000/2500\" berlina vennero prodotte, complessivamente, in 294.976 esemplari (di cui 205.210 con cilindrata 2 litri), mentre le \"Estate\" furono 21.986.\nIn totale furono costruiti, quindi, 316.962, una cifra elevata se si considera la categoria, il prezzo la cilindrata e la concorrenza di modelli come la Rover P6."}
{"id": "1116029", "revid": "767487", "url": "https://it.wikipedia.org/wiki?curid=1116029", "title": "Regione di T\u014dkai", "text": "La regione di T\u014dkai (\u6771\u6d77, letteralmente \"mare dell'est\") \u00e8 una sottoregione comprendente parti delle regioni di Ch\u016bbu, Kant\u014d e Kansai, nell'isola di Honsh\u016b dell'arcipelago giapponese, ed \u00e8 situata lungo la costa dell'Oceano Pacifico. Il nome deriva da T\u014dkaid\u014d, (la via del mare orientale) una delle cinque vie di comunicazione del periodo Edo.\nLe prefetture comprese nella regione di T\u014dkai non sono definite in modo preciso. Dal punto di vista geografico, comprende Shizuoka, Aichi e Mie nel Kansai e la parte sud di Gifu, ma ci sono casi in cui si considerano parte di T\u014dkai anche le prefetture di Tokyo e Yokohama nel Kant\u014d.\nIl legame economico tra Aichi, Gifu e Mie (la cosiddetta regione di Ch\u016bky\u014d, \u4e2d\u4eac\u5730\u65b9 Ch\u016bky\u014d-chih\u014d) \u00e8 molto forte."}
{"id": "1116033", "revid": "36426", "url": "https://it.wikipedia.org/wiki?curid=1116033", "title": "Santuario di Santa Maria Addolorata (Cernusco sul Naviglio)", "text": ""}
{"id": "1116042", "revid": "228587", "url": "https://it.wikipedia.org/wiki?curid=1116042", "title": "Chiesa di Sant'Antonio Abate", "text": ""}
{"id": "1116048", "revid": "767487", "url": "https://it.wikipedia.org/wiki?curid=1116048", "title": "Cesare Basile", "text": "Biografia.\nNato a Catania nel 1964, Cesare Basile esordisce come musicista nel 1987, anno in cui registra insieme ai Candida Lilith. L'anno dopo la band si scioglie e Basile si trasferisce a Roma, dove si aggrega ai Kim Squad, band con cui affronta una lunga serie di concerti in Italia e all'estero. Dopo alcuni anni, Basile decide di tornare in Sicilia e fonda i Quartered Shadows. Questo gruppo registra un album omonimo, prima di trasferirsi in Germania, e precisamente a Berlino. Nella capitale tedesca la band di Basile trova un equilibrio e un discreto successo. I Quartered Shadows, infatti, aprono concerti di artisti di fama mondiale come Nirvana e Primus e pubblicano un album dal titolo \"The Last Floor Beach\" (1993), prodotto da Marc De Reus.\nDopo circa quattro anni la band si scioglie e Basile rientra a Catania. Con una delle etichette discografiche indipendenti che nel frattempo si sono affermate nella zona, ossia la Lollypop, incide nel 1994 l'album \"La pelle\", suo primo lavoro da solista. Nel 1998 \u00e8 la volta di \"Stereoscope\", etichettato da Black Out/Mercury. Il disco era originariamente intitolato \"Pop Oral Patriots\" e \nNel 2001 registra e pubblica \"Closet meraviglia\", album in cui l'autore vira verso la musica d'autore. In questo disco, Basile si avvale della collaborazione di Hugo Race (Nick Cave and the Bad Seeds) per la direzione artistica e John Bonnair (Dead Can Dance) per gli arrangiamenti delle orchestrazioni. Inoltre prendono parte al progetto anche Roy Paci e i Massimo Volume. Basile continua le sue collaborazioni con artisti internazionali anche nei due successivi album: \"Gran calavera elettrica\" (2003, Mescal) e \"Hellequin Song\" (2005, Mescal) sono prodotti da John Parish. Nel frattempo ricompone la sua storica formazione, che comprende Marcello Caudullo (chitarra), Beppe Sindona (basso) e Marcello Sorge (batteria). Con la pubblicazione di \"Gran calavera elettrica\", Cesare si trasferisce a Milano.\nIl rapporto tra Basile e John Parish prosegue nella produzione del disco di Nada \"Tutto l'amore che mi manca\". Per Nada, oltre a suonare e curare gli arrangiamenti, Basile scrive il brano \"Proprio\". Inoltre fa parte della superband Songs With Other Strangers, che comprende anche Manuel Agnelli, John Parish, Hugo Race, Marta Collica, Stef Kamil Carlens, Jean-Marc Butty e Giorgia Poli (Scisma). Intensifica la sua attivit\u00e0 di produttore (The Jains, Songs For Ulan, Twig Infection, Dave Muldoon) e collabora come autore con gli Afterhours.\nNel gennaio 2006 pubblica \"Hellequin Song\" (Mescal), album a cui collaborano numerosi colleghi e amici di Basile e che viene anticipato dal singolo \"Fratello Gentile\". Nella primavera dello stesso anno viene diffuso il video del brano \"Nel Cranio\".\nIl 1\u00ba dicembre 2006 pubblica un album registrato dal vivo dal titolo \"14 06 2006\", realizzato grazie al locale milanese Casa 139.\nNella primavera del 2008 viene pubblicato il sesto album in studio, ossia \"Storia di Caino\" (Urtovox Records). A questo album partecipa anche Robert Fisher (Willard Grant Conspiracy), con cui aveva gi\u00e0 suonato live.\nNel 2009 viene contattato dalla regista slovena Petra Seliskar e partecipa alle riprese e alla colonna sonora del film-documentario sulla vita di Frane Milenski Jezek \"My world is upside down\". Nell'occasione Basile riscrive ed interpreta il brano \"Elon Lan Ler\", che viene registrato a Skopje. Seguono alcune produzioni di artisti della scena musicale siciliana (Don Settimo, Black Eyed Dog). Nello stesso anno il suo brano \"Le canzoni dei cani\" compare nella compilation \"\", curata dagli Afterhours.\nNel 2010 Basile collabora con i Dimartino, curando le registrazioni dell'album \"Cara maestra abbiamo perso\" e cantando nel brano \"La ballata della moda\" (di Luigi Tenco).\nNel frattempo aveva iniziato a lavorare per il suo successivo disco, datato marzo 2011 e intitolato \"Sette pietre per tenere il diavolo a bada\" (Urtovox Records). Si \u00e8 trasferito poi nuovamente in Sicilia, dopo 7 anni trascorsi a Milano. Nella sua terra si dedica molto anche all'attivit\u00e0 sociale: \u00e8 uno dei principali promotori dell\"'Arsenale - Federazione Siciliana delle Arti e della Musica\". Con l'Arsenale occupa il Teatro Coppola di Catania nel dicembre 2011. Da questa esperienza nascer\u00e0 l'ispirazione per le nuove canzoni.\nNel giugno 2012 la Habanero, in collaborazione con Erga editrice, pubblica il primo romanzo breve di Basile, dal titolo \"Nero e Immobile\", a cui \u00e8 allegato un CD contenente la sonorizzazione live dei Calibro 35 di un reading tenuto da Basile e tratto dallo stesso romanzo.\nTra l'estate e il settembre del 2012 registra il suo nuovo disco presso lo Zen Arcade di Catania con Guido Andreani. L'album, che viene anticipato nel gennaio 2013 dal singolo \"Parangelia\", \u00e8 senza titolo e viene indicativamente chiamato \"Cesare Basile\"; esce l'8 febbraio 2013 edito da Urtovox Records/Audioglobe (in edizione vinile da Viceversa). Il disco \u00e8 stato registrato nell'estate 2012. Vi hanno collaborato, tra gli altri, Luca Recchia, Massimo Ferrarotto, Rodrigo D'Erasmo, Enrico Gabrielli e Andrea \"Fish\" Pesce.\nNel 2013 \u00e8 ospite e giurato della rassegna Musica da Bere che si tiene a Vobarno (Bs).\nIl 2 ottobre 2013 si aggiudica la Targa Tenco nella categoria \"miglior album in dialetto\" per l'omonimo disco uscito in febbraio. In seguito ad una forte polemica tra la SIAE e il Teatro Valle Occupato sul tema dei diritti d'autore, dato il forte legame tra il Premio Tenco e la SIAE, Cesare Basile, che partecipa all'attivit\u00e0 del Teatro Coppola Teatro dei Cittadini, un teatro occupato e autogestito, dichiara in una lettera aperta che non ritirer\u00e0 la Targa.\nNel marzo del 2015 esce il nuovo disco, \"Tu prenditi l'amore che vuoi\"."}
{"id": "1116051", "revid": "128334", "url": "https://it.wikipedia.org/wiki?curid=1116051", "title": "Luc Montagnier", "text": "Negli anni Montagnier ha promosso una variet\u00e0 di teorie pseudoscientifiche riguardo all'AIDS, alla cosiddetta memoria dell'acqua (principio alla base dell'omeopatia) e ai vaccini; durante la pandemia di COVID-19 ha sostenuto diverse teorie del complotto riguardo all'origine, alla diffusione e alla prevenzione del virus SARS-CoV-2, non dimostrate oppure ampiamente confutate. Nel corso degli anni Montagnier \u00e8 stato duramente criticato dalla comunit\u00e0 scientifica, tra cui decine di altri premi Nobel, ed \u00e8 stato accusato di far leva sull'aver ricevuto tale riconoscimento per diffondere messaggi errati dal punto di vista scientifico.\nBiografia.\nMontagnier si laure\u00f2 nel 1953 in scienze biologiche; dopo la morte per tumore del padre, decise di iscriversi alla facolt\u00e0 di medicina e di dedicarsi successivamente all'oncologia, ottenendo il dottorato di ricerca in medicina alla Sorbona nel 1960. Nello stesso anno diviene ricercatore presso il \"Centre national de la recherche scientifique\" (CNRS); dal 1960 al 1964 svolge alcuni tirocini in Gran Bretagna presso i centri di ricerca di Carshalton (nella periferia di Londra) e Glasgow. Proprio a Carshalton nel 1963, isolando RNA a doppio filamento in alcune cellule infettate dal virus della encefalomiocardite, evidenzi\u00f2 un possibile coinvolgimento di sequenze a doppio filamento di RNA come matrice per la replicazione virale.\nDal 1965 al 1972 fu direttore di un laboratorio di ricerca dell'Istituto Curie presso Orsay. Nel 1972 fu quindi nominato capo dell'Unit\u00e0 Oncologica Virale dell'Istituto Pasteur e, nel 1974, direttore del CNRS.\nNel 1982 venne contattato da un team guidato dal dottor Willy Rozenbaum dell'H\u00f4pital Bichat di Parigi per collaborare alla ricerca sulla possibile causa retrovirale della sindrome da immunodeficienza acquisita (AIDS), identificata appena l'anno prima negli Stati Uniti d'America. Attraverso una biopsia al linfonodo di uno dei pazienti di Rozenbaum nel 1983, il gruppo di ricercatori guidato da Montagnier fu in grado di isolare il virus, a cui fu dato il nome di LAV (\"lymphadenopathy-associated virus\", ovvero \"virus associato a linfoadenopatia\").\nL'anno successivo un gruppo di studiosi statunitensi, guidato dal dottor Robert Gallo, capo laboratorio presso il \"National Cancer Institute\" di Bethesda nel Maryland, conferm\u00f2 la scoperta del virus, ma ne modific\u00f2 il nome in \"virus T-linfotropico umano di tipo III\" (HTLV-III). Di l\u00ec a poco nacque un'accesa disputa internazionale tra Montagnier e Gallo su chi dei due potesse fregiarsi della paternit\u00e0 della scoperta, sorta in particolare a causa dei brevetti che i due presentarono per i test di diagnosi del virus: la polemica si sop\u00ec nel 1987 (anche grazie all'intervento politico del presidente americano Ronald Reagan e di quello francese Jacques Chirac, che sostennero come la scoperta del virus andasse suddivisa equamente tra i due scienziati) ma riprese nel 1990, quando il \"Chicago Tribune\" scopr\u00ec che i campioni analizzati da Gallo non provenivano da un paziente statunitense (come Gallo e il suo team avevano sempre sostenuto) ma erano in realt\u00e0 stati forniti dall'Istituto Pasteur; Gallo afferm\u00f2 che la scoperta del virus era tecnicamente attribuibile a Montagnier e i due si riavvicinarono alla fine degli anni Novanta, rilasciando anche alcune pubblicazioni firmate da entrambi riguardo la storia della ricerca sull'HIV. Fece tuttavia scalpore, nel 2008, la mancata assegnazione del Nobel anche a Gallo, nonostante il suo ruolo fondamentale nel determinare l'associazione tra HIV e AIDS; lo stesso Montagnier si disse dispiaciuto per l'esclusione di Gallo dal premio.\nNel 1986 Montagnier riusc\u00ec a isolare un secondo ceppo del virus HIV, chiamato HIV-2 e maggiormente diffuso in Africa, e fu insignito del premio Albert Lasker per la ricerca medica. In seguito Montagnier s'impegn\u00f2 in progetti di prevenzione dell'AIDS e nella ricerca di un vaccino efficace contro questa patologia, collaborando con diversi virologi, tra cui l'italiano Vittorio Colizzi.\nNel 2008 gli venne assegnato il Premio Nobel per la medicina per la scoperta dell'HIV.\nNell'ottobre del 2014 Montagnier sigl\u00f2 un accordo di collaborazione con l'I.R.C.C.S Neuromed per portare avanti alcuni studi di ricerca sulle neuroscienze.\nLuc Montagnier \u00e8 morto l'8 febbraio 2022, ma la notizia \u00e8 stata ufficializzata soltanto due giorni dopo dal quotidiano francese \"Lib\u00e9ration\". Le cause della morte non sono state divulgate dalla famiglia, nonostante si fossero inizialmente diffuse voci che la causa fosse l'infezione da COVID-19, al fianco di varie teorie di complotto formulate sui social network.\nControversie.\nAffermazioni sull'HIV.\nNel 14 marzo 2010 Montagnier rilasci\u00f2 alcune dichiarazioni accolte con sorpresa e cautela dalla comunit\u00e0 scientifica (in quanto non dimostrate), nelle quali affermava come sarebbe possibile, a suo dire, eradicare il virus dell'HIV stimolando il sistema immunitario con un corretto schema nutrizionale basato sull'assunzione di integratori e antiossidanti.\nDurante una sua intervista alla trasmissione \"Le Iene\" rilasciata nel corso dello stesso anno, il virologo francese afferm\u00f2 che anche un bacio profondo poteva essere causa di trasmissione dell'HIV: molte associazioni, medici e ricercatori criticarono aspramente molte delle affermazioni di Montagnier, lamentando un approccio errato al tema. La settimana successiva fu intervistata, in modo da fornire un ulteriore punto di vista, Alessandra Cerioli, presidente della Lega italiana per la lotta contro l'AIDS.\nRicerche sulla memoria dell'acqua.\nMontagnier ha pubblicato vari lavori riguardo la cosiddetta memoria dell'acqua, principio alla base dell'omeopatia promossa da uno studio dell'immunologo francese Jacques Benveniste ma non confermata da numerosi altri esperimenti (tra cui uno a doppio cieco eseguito dal team dello stesso Benveniste sotto la supervisione del editorialista di \"Nature\" John Maddox, dell'illusionista e divulgatore scientifico James Randi e dell'investigatore antifrode Walter Stewart). Montagnier sostenne che Benveniste sia stato un moderno Galileo, in quanto ricusato dai suoi contemporanei nonostante la bont\u00e0 delle sue idee; secondo il premio Nobel non \u00e8 possibile affermare con certezza che l'omeopatia sia sempre nel giusto, ma che si pu\u00f2 ritenere scientificamente valido il sistema di diluzioni multiple, e che questi fenomeni meritino ulteriori studi.\nNel 2009 Montagnier pubblic\u00f2 due studi sulla rivista \"Interdisciplinary Sciences: Computational Life Sciences\", di cui dirigeva il comitato di redazione, in cui sosteneva la possibilit\u00e0 di diagnosticare patogeni intestinali grazie a onde elettromagnetiche originate dal loro DNA e trasmesse dalle molecole d'acqua circostanti, nonch\u00e9 quella di individuare il DNA dell'HIV in pazienti in cui il virus non era pi\u00f9 rilevabile con i metodi diagnostici standard. Tali studi sono stati accolti in maniera alquanto scettica da parte del mondo della ricerca. Montagnier sostenne di non aver pubblicato i due lavori in una rivista di pi\u00f9 alto profilo perch\u00e9 in tal caso si sarebbe scontrato con esperti critici riguardo a Benveniste e alla memoria dell'acqua.\nSecondo Montagnier, le onde elettromagnetiche prodotte dal DNA in individui esposti precedentemente a patogeni potrebbero essere correlate all'insorgenza di disturbi dello spettro autistico, morbo di Parkinson, sclerosi multipla, morbo di Lyme e artrite reumatoide: lo scienziato si fece promotore di un \"trial\" clinico per valutare se l'impiego prolungato di antibiotici potesse portare giovamento nei bambini autistici.\nNel 2011 una sezione della rivista scientifica \"Journal of Physics\" (la \"Conference Series\" che gode di una blanda \"peer review\") ha pubblicato uno studio di Montagnier e altri intitolato \"DNA waves and water\", nel quale viene illustrato come alcune sequenze di DNA avrebbero indotto segnali elettromagnetici di bassa frequenza in soluzioni acquose altamente diluite, le quali manterrebbero poi \"memoria\" delle caratteristiche del DNA stesso.. Tale studio tuttavia \u00e8 stato giudicato privo di validit\u00e0 scientifica poich\u00e9 carente riguardo al protocollo sperimentale, alle apparecchiature usate, alle semplici basi teoriche.\nPer tali sue ricerche, Montagnier ha ricevuto aspre critiche tanto da fare definire i risultati dei suoi studi come scienza patologica. Lo scienziato afferm\u00f2 che fosse in atto una vera e propria \"persecuzione intellettuale\" nei suoi confronti a causa delle sue ricerche; nel 2010 afferm\u00f2 di aver accettato il ruolo di dirigente di un laboratorio di ricerca presso l'universit\u00e0 Jiao Tong di Shanghai allo scopo di poter proseguire i suoi studi, essendogli stati negati alcuni finanziamenti in Francia e dicendo di riscontrare in Cina una maggiore apertura verso tali ricerche rispetto all'Europa.\nUso terapeutico della papaya.\nMontagnier ha affermato a pi\u00f9 riprese come la papaya conterrebbe presunte sostanze benefiche utili a contrastare la sindrome acuta respiratoria grave (SARS) e il morbo di Parkinson (a tal proposito nel 2003 afferm\u00f2 di aver condiviso la sua cura a base di papaya con l'allora pontefice Giovanni Paolo II, che soffriva di una grave forma della malattia neurodegenerativa). Tali affermazioni non hanno per\u00f2 mai avuto riscontro oggettivo, in quanto Montagnier non ha mai pubblicato alcuna ricerca in proposito.\nAffermazioni sui vaccini.\nA partire dagli anni 2010 Montagnier ha espresso varie considerazioni sui vaccini e sul loro utilizzo, spesso in maniera critica, senza per\u00f2 mai pubblicare alcuno studio e senza alcun serio controllo scientifico di supporto alle sue dichiarazioni, divenendo una delle personalit\u00e0 di spicco considerate di ispirazione dai movimenti antivaccinisti, i quali hanno ripreso pi\u00f9 volte sue affermazioni a sostegno delle loro tesi. Montagnier ha esternato in vari convegni organizzati da personaggi affiliati alle teorie no-vax dubbi riguardo alla sicurezza dei vaccini, che secondo lui potrebbero essere addirittura correlati allo sviluppo di disturbi dello spettro autistico e di altre patologie: tuttavia, il virologo francese non ha mai pubblicato alcuno studio a sostegno di ci\u00f2.\nIn pi\u00f9 occasioni Montagnier si \u00e8 espresso in maniera contraria a un uso intensivo delle vaccinazioni, sostenendo come gli undici vaccini obbligatori previsti in Francia sarebbero troppi e che in generale l'obbligo vaccinale sarebbe \"un errore medico e politico\".\nNomina a direttore del CIRCB.\nNel 2012 Montagnier venne nominato direttore \"ad interim\" del Chantal Biya International Reference Centre (CIRCB) di Yaound\u00e9 (Camerun), centro di riferimento a livello internazionale nella lotta a HIV e AIDS, e unico centro nell'Africa centrale con capacit\u00e0 di tracciamento e monitoraggio continuo dei casi. Questa nomina suscit\u00f2 la reazione di 34 premi Nobel, che in una lettera indirizzata all'allora presidente camerunese Paul Biya chiesero di riconsiderare la scelta temendo possibili ripercussioni negative alla credibilit\u00e0 del CIRCB a causa delle teorie pseudoscientifiche pubblicate da Montagnier nel corso degli anni. Quest'ultimo boll\u00f2 l'iniziativa come un presunto attacco indebito a lui e al suo team di ricerca, asserendo inoltre di essere l'ennesimo caso nella storia di scienziato pioniere inizialmente screditato da una presunta \"comunit\u00e0 scientifica conservatrice\".\nPosizioni sul virus SARS-CoV-2.\nNell'aprile 2020, in occasione di un'intervista rilasciata a un \"podcast\" francese che tratta tematiche mediche, Montagnier ha dichiarato che il virus SARS-CoV-2 - responsabile della pandemia di COVID-19 iniziata alla fine dell'anno precedente - sarebbe originato in modo artificioso da un laboratorio di ricerca della citt\u00e0 cinese di Wuhan durante alcuni studi sulla possibile creazione di un vaccino contro il virus HIV. \nA supporto di tale tesi, Montagnier ha citato uno studio pubblicato dall'universit\u00e0 di Nuova Delhi nel gennaio 2020, secondo cui il genoma del SARS-CoV-2 conterrebbe alcune sequenze presenti anche in quello del virus HIV; tale studio era tuttavia stato accolto con molto scetticismo e ottenuto diverse critiche da parte della comunit\u00e0 scientifica mondiale a causa di varie imprecisioni teorico-tecniche, venendo smentito da altri studi \"peer-reviewed\", ed era stato ritirato dagli autori stessi meno di due giorni dopo la pubblicazione.\nSecondo Montagnier, la somiglianza tra i due genomi virali sarebbe stata confermata da ulteriori ricerche condotte da lui in prima persona e dal ricercatore Jean-Claude Perez. Perez, ex ingegnere della IBM che si occupa attualmente di biologia teorica, aveva a sua volta pubblicato nel febbraio 2020 uno studio - di cui era unico firmatario, e che conteneva diverse sezioni riciclate da suoi lavori precedenti - intitolato \"Wuhan covid-19 synthetic origins and evolution\" sulla rivista \"International Journal of Research - GRANTHAALAYAH\", ritenuta una pubblicazione predatoria la cui casa editrice era stata multata per 50 milioni di dollari dalla Federal Trade Commission nel 2019 per aver pubblicato nel corso degli anni articoli non sottoposti a verifica, spesso dietro pagamento.\nIl giorno successivo alla pubblicazione dell'intervista, Montagnier intervenne in diretta durante una trasmissione del canale all-news francese CNews ribadendo quanto detto, e aggiungendo che nel diffondersi della pandemia avrebbero potuto avere un ruolo anche le frequenze elettromagnetiche della tecnologia 5G, che sarebbe stata recentemente introdotta e ampiamente diffusa proprio a Wuhan. Le evidenze raccolte nel corso degli anni da molteplici studi tuttavia non hanno provato in maniera univoca un possibile effetto patogenetico da parte delle onde elettromagnetiche impiegate nella telefonia mobile, e la comunit\u00e0 scientifica ha ampiamente dimostrato l'inconsistenza della presunta correlazione tra diffusione della COVID-19 e tecnologia 5G (correlazione che il direttore dell'NHS britannico Stephen Powis ha definito \"spazzatura\").\nIntervistato nel dicembre 2020 da France Soir, testata online che ha spesso pubblicato fake news, parlando del vaccino anti COVID-19 Moderna, Montagnier dichiar\u00f2 che il processo di approvazione a cui erano stati sottoposti i vaccini a mRNA per la COVID-19 avrebbe omesso di analizzare vari possibili effetti collaterali, compresi potenziali effetti cancerogeni, senza tuttavia portare prove a sostegno delle sue speculazioni; sostenne poi di non volersi vaccinare contro il virus, optando eventualmente in caso di infezione per una terapia a base di azitromicina (nonostante non sia utilizzato in una specifica terapia definita, ma piuttosto integrata ad altri trattamenti).\nIl 15 gennaio 2022, intervenuto a una manifestazione no-vax in piazza XXV Aprile a Milano, Montagnier afferm\u00f2 che i vaccini utilizzati per contrastare la diffusione del virus non funzionano e che anzi favorirebbero altre infezioni, che alcune componenti presenti in essi siano tossiche e che somministrarli ai bambini sia un crimine. Montagnier asser\u00ec che il futuro dell'umanit\u00e0 sarebbe dipesa dai non vaccinati, in quanto i vaccinati erano destinati ad \"essere salvati nei centri medici\".\nLe affermazioni di Montagnier riguardo SARS-CoV-2 sono state confutate da altri virologi.\nRiconoscimenti.\nOltre al Nobel, Montagnier \u00e8 stato insignito di altri premi:"}
{"id": "1116054", "revid": "50026", "url": "https://it.wikipedia.org/wiki?curid=1116054", "title": "Georg Hufnagel", "text": ""}
{"id": "1116059", "revid": "439868", "url": "https://it.wikipedia.org/wiki?curid=1116059", "title": "Chiesa di San Cristoforo", "text": ""}
{"id": "1116067", "revid": "30300", "url": "https://it.wikipedia.org/wiki?curid=1116067", "title": "Locone", "text": ""}
{"id": "1116069", "revid": "256896", "url": "https://it.wikipedia.org/wiki?curid=1116069", "title": "Chiesa Confraternita della SS.Trinit\u00e0 e Sant'Evasio in Asti", "text": ""}
{"id": "1116070", "revid": "36426", "url": "https://it.wikipedia.org/wiki?curid=1116070", "title": "Chiesa della Consolata e monastero cistercense in Asti", "text": ""}
{"id": "1116071", "revid": "36426", "url": "https://it.wikipedia.org/wiki?curid=1116071", "title": "Chiesa di Santa Caterina di Asti", "text": ""}
{"id": "1116073", "revid": "36426", "url": "https://it.wikipedia.org/wiki?curid=1116073", "title": "Chiesa ex Confraternita di San Michele", "text": ""}
{"id": "1116083", "revid": "36426", "url": "https://it.wikipedia.org/wiki?curid=1116083", "title": "Chiesa della Vergine del Santissimo Rosario di Montemesola", "text": ""}
{"id": "1116084", "revid": "36426", "url": "https://it.wikipedia.org/wiki?curid=1116084", "title": "Chiesa di Santa Maria della Croce di Montemesola", "text": ""}
{"id": "1116086", "revid": "7077", "url": "https://it.wikipedia.org/wiki?curid=1116086", "title": "Chiesa di San Michele Arcangelo di Montemesola", "text": ""}
{"id": "1116088", "revid": "87369", "url": "https://it.wikipedia.org/wiki?curid=1116088", "title": "Universit\u00e0 di Meiji", "text": ""}
{"id": "1116093", "revid": "36426", "url": "https://it.wikipedia.org/wiki?curid=1116093", "title": "Chiesa dei Francescani (Bolzano)", "text": ""}
{"id": "1116096", "revid": "36426", "url": "https://it.wikipedia.org/wiki?curid=1116096", "title": "Chiesa dell'Ordine Teutonico (Bolzano)", "text": ""}
{"id": "1116097", "revid": "123314156", "url": "https://it.wikipedia.org/wiki?curid=1116097", "title": "Chiesa di San Damiano (Assisi)", "text": "La chiesa di San Damiano \u00e8 un importante luogo di culto cattolico di Assisi, situato nella periferia meridionale della citt\u00e0.\nStoria.\nIl primo biografo di san Francesco, Tommaso da Celano, nella sua \"Vita prima\", narra che nel 1205 san Francesco d'Assisi dopo aver vagato nella campagna, entra nella chiesetta di san Damiano, nelle campagne di Assisi. Pregando davanti al crocifisso presente all'interno della chiesa, e dopo aver chiesto insistentemente luce per il suo cammino, fede e speranza, lo sente parlare e chiedergli per tre volte di \"riparare la sua casa che va in rovina\". Questo evento incider\u00e0 profondamente nella vita del santo che proprio qui, negli ultimi anni della sua vita, compose il \"Cantico delle creature\". Il crocifisso ha un aspetto molto particolare: Cristo in croce non mostra sofferenza, ma sembra quasi ergersi per comunicare a braccia aperte un messaggio di speranza.\nTra il 1211 e il 1212 santa Chiara, a seguito di una profezia di San Francesco, vi fond\u00f2 un ordine di claustrali che vi risiedette fino al 1260. La stessa chiesa, secondo la storiografia cattolica, fu protagonista dei principali miracoli della santa: la moltiplicazione del pane, il dono dell'olio, la fuga dei saraceni dal chiostro, alcuni esorcismi e guarigioni, l'apparizione della croce sul pane davanti al papa.\nDescrizione.\nLa chiesa e l'annesso convento francescano, sorgono fuori dall'abitato di Assisi, in direzione sud.\nLa facciata della chiesa \u00e8 inglobata all'interno di una pi\u00f9 grande, a capanna, che comprende anche gli ambienti ad essa adiacenti. L'ingresso \u00e8 preceduto da un basso portico con tre arcate a tutto sesto sorrette da pilastri in mattoni; sopra l'arco centrale vi \u00e8 un rosone cerchio.\nL'interno della chiesa \u00e8 a navata unica coperta con volta a botte ogivale, con una cappella laterale rettangolare a met\u00e0 della parete di destra con, sull'altare, un pregevole \"Crocifisso\" ligneo, opera di Innocenzo da Petralia che lo firm\u00f2 nel 1637. In fondo alla navata, vi \u00e8 la profonda abside, con volta pi\u00f9 bassa rispetto a quella dell'aula; in essa trovano posto il moderno altare maggiore in pietra, il tabernacolo ligneo barocco e il coro dei monaci. Nel catino, vi \u00e8 un affresco del XIV secolo raffigurante la \"Madonna col Bambino tra i santi Rufino e Damiano\". Sull'arco absidale, invece, si trova una copia del \"Crocifisso di San Damiano\" (l'originale \u00e8 custodito nella basilica di Santa Chiara).\nL'organo a canne della chiesa \u00e8 stato costruito nel 1957 dalla ditta organaria Tamburini di Crema, restaurato dalla ditta Balbiani Vegezzi-Bossi e dotato di una nuova consolle nel 1989. A trasmissione elettrica, dispone di 17 registri su due manuali e pedale."}
{"id": "1116099", "revid": "36426", "url": "https://it.wikipedia.org/wiki?curid=1116099", "title": "Chiesa di Nostra Signora della Pazienza (Uri)", "text": ""}
{"id": "1116106", "revid": "1718925", "url": "https://it.wikipedia.org/wiki?curid=1116106", "title": "Dilemma del viaggiatore", "text": "Il dilemma del viaggiatore \u00e8 un problema di teoria dei giochi proposto nel 1994 dall'economista indiano Kaushik Basu. In modo simile al dilemma del prigioniero il problema mette in evidenza come il comportamento razionale previsto e teorizzato dalla teoria matematica dei giochi pu\u00f2 talvolta confliggere con l'intuizione riguardo a ci\u00f2 che sia pi\u00f9 o meno \"conveniente\"'.\nDescrizione.\nIl problema nella sua formulazione originaria viene inquadrato nella seguente cornice narrativa: si immagina che due passeggeri di un aereo tornino da un viaggio nello stesso paese, nel corso del quale abbiano visitato gli stessi negozi e acquistato le medesime cose. I bagagli dei due passeggeri sono perci\u00f2 identici. Dopo l'atterraggio si scopre che i due bagagli sono andati perduti. La compagnia aerea accetta di rimborsare i due viaggiatori, ma non \u00e8 in grado di accertare il valore esatto del contenuto dei bagagli se non chiedendolo ai proprietari. Per evitare che questi ultimi se ne approfittino e chiedano per rimborso una somma superiore al dovuto, la compagnia propone ai due passeggeri il seguente patto: ciascuno di loro, separatamente, deve scrivere su un foglio il valore in dollari per cui vorrebbe essere rimborsato. Nel caso che le due cifre siano identiche la compagnia rimborser\u00e0 entrambi per quella cifra, altrimenti dar\u00e0 a ciascuno solo la cifra pi\u00f9 bassa, con in pi\u00f9 la seguente clausola: chi ha scritto la cifra pi\u00f9 bassa ricever\u00e0 (in premio per l'onest\u00e0 dimostrata) N dollari, i quali verranno invece tolti, come forma di punizione, a chi ha scritto la cifra pi\u00f9 alta. Ovviamente un elemento fondamentale del dilemma \u00e8 il fatto che i due viaggiatori non possano comunicare tra loro.\nIn modo pi\u00f9 formale, il problema pu\u00f2 essere cos\u00ec sintetizzato: ciascun giocatore deve scrivere una cifra compresa tra un massimo e un minimo arbitrariamente dati (che potrebbero essere 50 e 300). Se le cifre sono uguali, entrambi riceveranno quella cifra in dollari, altrimenti riceveranno entrambi la cifra pi\u00f9 bassa, con in pi\u00f9 un premio di (poniamo) 20 dollari a colui che ha scritto la cifra pi\u00f9 bassa, e un'identica multa a chi ha scritto la cifra pi\u00f9 alta. Si noti che il valore della \"multa\" pu\u00f2 essere fissato arbitrariamente senza che ci\u00f2 influisca sull'esito del gioco.\nAnalisi.\nL'analisi condotta tramite il concetto di equilibrio di Nash mostra, sorprendentemente, che due giocatori razionali convergeranno entrambi verso la risposta pi\u00f9 bassa possibile (nell'esempio specifico, 50 dollari), e quindi otterranno il minimo possibile dal punto di vista dei due giocatori considerati come un'unit\u00e0. La soluzione (50, 50) \u00e8 infatti l'unica dalla quale ognuno dei due giocatori non ha interesse a deviare unilateralmente.\nIn termini pi\u00f9 intuitivi, si pu\u00f2 mostrare che 300 (sempre utilizzando l'esempio specifico) non \u00e8 la risposta migliore perch\u00e9, anche nel caso in cui pure il secondo giocatore risponda 300, si pu\u00f2 ottenere di pi\u00f9 (precisamente 319) rispondendo 299. A maggior ragione non conviene rispondere 300 per qualsiasi altra risposta del secondo giocatore (in gergo tecnico, \"300\" \u00e8 una strategia dominata). Ma poich\u00e9 anche il secondo giocatore arriver\u00e0 alla medesima conclusione, neanche 299 pu\u00f2 essere considerata una buona risposta, e cos\u00ec via fino a 50.\nGli studi empirici hanno mostrato che giocatori reali, messi in situazioni simili, tendono a comportarsi diversamente da quanto previsto dalla teoria, avvicinandosi per\u00f2 all'equilibrio di Nash quando la \"multa\" viene percepita come relativamente alta rispetto alle cifre in gioco. Basu non propone una soluzione al paradosso, ma afferma che l'enorme differenza fra quanto asserito in teoria e quanto avviene nella pratica (ed \u00e8 suggerito dal senso comune) potrebbe segnalare una fondamentale difficolt\u00e0 nella teoria dei giochi, in particolare riguardo al concetto, presupposto nel gioco, di conoscenza condivisa (\"common knowledge\")."}
{"id": "1116108", "revid": "36426", "url": "https://it.wikipedia.org/wiki?curid=1116108", "title": "Chiesa di Sant'Efisio (Cagliari)", "text": ""}
{"id": "1116109", "revid": "36426", "url": "https://it.wikipedia.org/wiki?curid=1116109", "title": "Chiesa di Santa Restituta (Cagliari)", "text": ""}
{"id": "1116111", "revid": "297745", "url": "https://it.wikipedia.org/wiki?curid=1116111", "title": "Chiesa di Sant'Andrea Apostolo (Venegazz\u00f9)", "text": ""}
{"id": "1116114", "revid": "36426", "url": "https://it.wikipedia.org/wiki?curid=1116114", "title": "Chiesa degli Eremitani (Padova)", "text": ""}
{"id": "1116118", "revid": "36426", "url": "https://it.wikipedia.org/wiki?curid=1116118", "title": "Santa Sofia (Padova)", "text": ""}
{"id": "1116125", "revid": "36426", "url": "https://it.wikipedia.org/wiki?curid=1116125", "title": "Chiesa di San Francesco della Vigna (Venezia)", "text": ""}
{"id": "1116126", "revid": "486946", "url": "https://it.wikipedia.org/wiki?curid=1116126", "title": "Chiesa di San Giacomo dall'Orio (Venezia)", "text": ""}
{"id": "1116128", "revid": "339392", "url": "https://it.wikipedia.org/wiki?curid=1116128", "title": "Chiesa della Maddalena di Venezia", "text": ""}
{"id": "1116135", "revid": "1573940", "url": "https://it.wikipedia.org/wiki?curid=1116135", "title": "Basilica di Santa Maria della Salute (Venezia)", "text": ""}
{"id": "1116138", "revid": "36426", "url": "https://it.wikipedia.org/wiki?curid=1116138", "title": "Chiesa di San Sebastiano di Venezia", "text": ""}
{"id": "1116140", "revid": "547034", "url": "https://it.wikipedia.org/wiki?curid=1116140", "title": "Registrazione video magnetica", "text": "Il termine registrazione video magnetica (RVM) si riferisce a sequenze video che, per poter essere trasmesse in televisione in differita oppure archiviate per usi successivi, sono state registrate su nastro magnetico con la tecnologia della videoregistrazione analogica.\nStoria.\nLa tecnologia si svilupp\u00f2 in ambito televisivo durante gli anni '50 del ventesimo secolo. Una delle prime applicazioni fu la trasmissione dello stesso programma televisivo in orari diversi, per ovviare alle differenze di fuso orario presenti attraverso gli Stati Uniti. Nel corso degli anni '60, '70 e '80 fu sfruttata ampiamente, per esempio per la realizzazione di servizi telegiornalistici.\nIn ossequio a quest'ultimo uso, il termine viene oggigiorno ampiamente usato in televisione per designare un qualsiasi filmato registrato e messo in onda, anche se realizzato con una tecnologia diversa, come per esempio la registrazione digitale.\nEvoluzione.\nCol passare del tempo si vanno delineando due figure che discendono da questa tecnologia: il tecnico RVM e il montatore, quest'ultimo va ad occupare un'area centrale nel processo di post-produzione, mentre il tecnico RVM va ad affiancare al reparto tecnico in produzione, di fatto completandolo. \nLa differenza sostanziale si trova nelle apparecchiature usate e nel tipo di lavoro: mentre il montatore usa per lo pi\u00f9 il personal computer che gli consente, attraverso l'uso di programmi come Avid, Edius, Final Cut Studio e Adobe Premiere Pro, di espletare la sua funzione, il tecnico RVM usa un numero svariato di apparecchiature, in quantit\u00e0 sempre maggiori e in continuo aggiornamento; si passa dalle macchine di registrazione su nastro (BETACAM, IMX, HDCAM), a macchine di registrazione su supporto ottico (XDCAM, DVD RECORDER) fino alla registrazione su computer o video server, per creare successivamente file da poter distribuire a chi ne ha esigenza (H264 recorder collegato via FireWire, Thunderbolt o Usb al PC). Inoltre si occupa dei lanci pubblicitari e dei rientri dagli stessi.\nPer quanto riguarda i replay e gli highlight l\u2019apparecchiatura video server leader nel settore \u00e8 l'EVS, che permette la registrazione e riproduzione simultanea per la lavorazione istantanea di immagini appena registrate, con la possibilit\u00e0 di registrare fino a un massimo di dodici segnali video contemporaneamente: a ogni segnale video poi pu\u00f2 essere associato un massimo di sedici tracce audio; il tutto avviene su supporti di memorizzazione digitale quali gruppi di dischi fissi o anche i pi\u00f9 recenti SSD allo stato solido, che hanno raggiunto velocit\u00e0 e affidabilit\u00e0 molto elevate. Nel caso di produzioni complesse che richiedono un numero maggiore di registrazioni contemporanee, pi\u00f9 sistemi vengono collegati in rete e gestiti da pi\u00f9 tecnici RVM in modo collaborativo."}
{"id": "1116142", "revid": "486946", "url": "https://it.wikipedia.org/wiki?curid=1116142", "title": "Chiesa di Santa Anastasia (Verona)", "text": ""}
{"id": "1116145", "revid": "36426", "url": "https://it.wikipedia.org/wiki?curid=1116145", "title": "Chiesa di Santa Maria Maggiore di Gazzo Veronese", "text": ""}
{"id": "1116146", "revid": "36426", "url": "https://it.wikipedia.org/wiki?curid=1116146", "title": "Santa Maria della Scala (Verona)", "text": ""}
{"id": "1116158", "revid": "110157", "url": "https://it.wikipedia.org/wiki?curid=1116158", "title": "Marabel", "text": "Marabel \u00e8 il secondo album del cantautore italiano Massimo Bubola, pubblicato nel 1979.\nNella ristampa in CD del 2008 sono stati aggiunti i brani del 45 giri pubblicato dopo l'estate nello stesso anno.\nTracce.\nTesti e musiche di Massimo Bubola.\nTesti e musiche di Massimo Bubola, eccetto dove indicato."}
{"id": "1116160", "revid": "439868", "url": "https://it.wikipedia.org/wiki?curid=1116160", "title": "Chiesa di San Zeno", "text": ""}
{"id": "1116162", "revid": "149726", "url": "https://it.wikipedia.org/wiki?curid=1116162", "title": "Integrale di percorso", "text": ""}
{"id": "1116165", "revid": "36426", "url": "https://it.wikipedia.org/wiki?curid=1116165", "title": "Abbazia di San Zeno di Verona", "text": ""}
{"id": "1116167", "revid": "7", "url": "https://it.wikipedia.org/wiki?curid=1116167", "title": "Cinema e Ciociaria", "text": ""}
{"id": "1116169", "revid": "289247", "url": "https://it.wikipedia.org/wiki?curid=1116169", "title": "Indian National Congress Party", "text": ""}
{"id": "1116177", "revid": "105826", "url": "https://it.wikipedia.org/wiki?curid=1116177", "title": "Gonzalo Jim\u00e9nez de Cisneros", "text": ""}
{"id": "1116181", "revid": "8638679", "url": "https://it.wikipedia.org/wiki?curid=1116181", "title": "Battaglia di Kerbala", "text": ""}
{"id": "1116183", "revid": "486946", "url": "https://it.wikipedia.org/wiki?curid=1116183", "title": "Imamato", "text": ""}
{"id": "1116184", "revid": "36426", "url": "https://it.wikipedia.org/wiki?curid=1116184", "title": "Arte dei Mercatanti", "text": "L'Arte dei Mercatanti o di Calimala \u00e8 stata una delle Arti Maggiori tra le corporazioni di arti e mestieri di Firenze. Il nome deriva da via Calimala, nel centro di Firenze, dove esistevano numerose botteghe dell'Arte.\nStoria.\nLe prime notizie riguardanti la formazione dell'Arte risalgono al 1182 circa, per cui i mercanti fiorentini furono tra i primi a costituire una loro corporazione, prendendo il nome dall'omonima via che ancora oggi collega piazza della Repubblica con piazza del Mercato Nuovo e che in epoca romana era presumibilmente il cardo, ossia la direttrice nord-sud che partiva dal foro, i cui resti si trovano appunto sotto la pavimentazione di piazza della Repubblica.\nLe origini della parola Calimala sono incerte; si pensa che possa derivare dal latino \"callis maia\", strada grande, o \"callis mala\", ovvero stradaccia, oppure come sostenne Dino Compagni, dal greco \"kalos mallos\", che significa \"bella lana\". In effetti, le botteghe e i magazzini dei mercanti appartenenti alla corporazione si concentravano quasi tutti in questa antica strada e nella vicina via Calimaruzza, allora molto pi\u00f9 stretta ed affollata di gente indaffarata nelle attivit\u00e0 commerciali. \nFino al 1237 la sede dell'Arte di Calimala si trovava al piano terra di una delle torri della famiglia Cavalcanti affacciata sul Mercato Nuovo, poi, alla fine del Trecento, ne venne costruita una nuova in Calimaruzza, nell'edificio sul quale \u00e8 ancora visibile l'effigie dell'aquila dorata che artiglia un torsello, direttamente comunicante con quello posto sul Canto del Diamante, all'angolo tra via de' Calzaioli e via Porta Rossa, dove oggi si trova la farmacia Molteni.\nIn questa sede i membri della corporazione si riunivano settimanalmente per discutere e regolamentare le loro attivit\u00e0 e come tutte le Arti, ogni questione o intervento riguardante la condotta degli iscritti era riservata al Collegio dei Consoli, che dovevano avere almeno trent'anni, essere fiorentini e di parte guelfa; uno dei compiti primari dei consoli dell'Arte era quello di assistere tutti i suoi membri, ad esempio, aiutandoli nel caso in cui avessero dei crediti in sospeso da riscuotere o fossero stati truffati, sia a Firenze che all'estero, inviando dei messi a spese della corporazione presso i clienti insolventi; inoltre, l'Arte aveva previsto anche una sorta di pensione di anzianit\u00e0 per i soci che vi avessero prestato servizio per almeno sedici anni.\nNel 1323 l'Arte di Calimala diede saggio della sua potenza armando a proprie spese un contingente di 200 armati che combatt\u00e9 contro Castruccio Castracani, marciando sotto al bandiera dell'Arte.\nLa corporazione si organizz\u00f2 a proprie spese anche per mantenere un corpo armato di guardie che durante la notte sorvegliava le botteghe ed i magazzini e si accordava con gli albergatori per offrire alloggio ai clienti stranieri, evidentemente per controllarne anche gli spostamenti ed evitare che potessero trafficare a loro discapito.\nL'Arte di Calimala venne soppressa nel 1770 da Pietro Leopoldo di Lorena, quando fu istituita la Camera di Commercio.\nOrganizzazione e attivit\u00e0.\nI soci di questa Arte importavano le materie prime, come la lana grezza proveniente dall'Inghilterra o dalla penisola iberica (ritenute le migliori sul mercato), ma anche stoffe e tessuti dalle fiere della Champagne in Francia e per questo detti \"panni franceschi\". \nI mercanti erano riuniti in potenti compagnie commerciali e aprirono diverse filiali e magazzini in molte citt\u00e0 europee e del nord Africa; gli agenti dell'Arte di Calimala che vivevano all'estero trattavano perci\u00f2 anche l'acquisto di merci locali come perle, corallo, oro, argento e seta. Le pezze acquistate sulle piazze estere venivano marchiate con un simbolo che ne indicava il paese di provenienza e il prezzo pagato in moneta locale, poi venivano ripiegate e confezionate a modo di torsello, una balla che poteva essere legata al dorso dei muli, con la caratteristica forma visibile nello stemma della corporazione. Tramite i porti di Marsiglia, di Genova o di Pisa i torselli, a dorso di mulo, arrivavano a Firenze. \nUna volta giunti a Firenze, i panni subivano una serie di procedimenti volti a migliorarne la qualit\u00e0; i panni in lana grezza, ad esempio, passavano attraverso le operazioni di cardatura, cimatura, raffinazione e tintura, che li trasformavano in prodotti finiti di alto pregio che venivano rivenduti sia in Italia che all'estero, spesso sugli stessi mercati in cui era stata acquistata la materia prima. I tintori, in particolare, erano tenuti a rispettare precise norme contenute nello statuto stesso della corporazione; queste prevedevano un rapporto esclusivo con Calimala, per cui chi tingeva i panni dell'Arte non poteva farlo per nessun altro ed ogni pezza doveva risultare perfetta al momento della consegna, senza macchie o imperfezioni, pena il rimborso dei pezzi danneggiati. I tintori venivano chiamati vagellai, per via del vagello, ossia l'apposita caldaia impiegata durante le operazioni di tintura; il colore che senz'altro veniva pi\u00f9 usato era il rosso, con cui si confezionava anche il lucco, la sopravveste lunga fino ai piedi e senza cintura indossata da tutti i magistrati del Comune.\nI tessuti che venivano acquistati nelle botteghe venivano tagliati con le forbici, secondo l'unit\u00e0 di misura lineare detta \"canna di Calimala\", una sorta di pertica corrispondente a 4 braccia, ossia 2 metri e 33 centimetri; le canne erano suddivise in unit\u00e0 pi\u00f9 piccole, da mezza canna, un quarto ed un ottavo e sottoposte ad una verifica annuale da ispettori della corporazione; lo statuto stesso dell'Arte conteneva precise disposizioni a tutela dai clienti, in base alle quali le pezze dovevano essere distese sul banco della bottega con l'orlo ben in vista, segnate nel punto richiesto e tagliate senza \u201ceccedenze\u201d.\nGli appartenenti a quest'Arte erano quindi dei veri imprenditori, che svolgevano delle attivit\u00e0 che oggi potrebbero essere definite di \"import-export\"; il grosso giro di affari e l'enorme quantit\u00e0 di denaro maneggiato la resero una delle Arti pi\u00f9 potenti a Firenze e molto legata alle corporazioni \u201csorelle\u201d dell'Arte del Cambio, l'Arte della Seta e l'Arte della Lana.\nPer evitare un conflitto di interessi o una sovrapposizione che avrebbe danneggiato entrambe, le Arti di Calimala e della Lana si accordarono spartendosi i vari rami del commercio tessile; Calimala avrebbe mantenuto il predominio sul commercio estero e quella della Lana sul mercato interno, compresa la raccolta delle materie prime locali.\nMembri celebri.\nTra le famiglie fiorentine pi\u00f9 illustri appartenenti all'Arte di Calimala si segnalano gli Albizi, i Pazzi e gli Strozzi.\nI patronati.\nLa potenza della corporazione si manifest\u00f2 anche nella cura ed il patronato di numerosi edifici; il battistero di San Giovanni dal 1157, il lebbrosario di Sant'Eusebio sul Prato dal 1192, la chiesa di San Miniato al Monte dal 1228, l'ospedale di San Giuliano alla Porta San Niccol\u00f2 dal 1475. \nDagli inizi del Quattrocento la statua del santo patrono Giovanni Battista, realizzata da Lorenzo Ghiberti (1413-1416), si trova nel tabernacolo dell'Arte all'esterno della chiesa di Orsanmichele."}
{"id": "1116189", "revid": "110157", "url": "https://it.wikipedia.org/wiki?curid=1116189", "title": "Tre rose", "text": "Tre rose, pubblicato nel settembre del 1981, \u00e8 il terzo album del cantautore Massimo Bubola.\nNell'album partecipano nelle parti corali: Fabrizio De Andr\u00e9 (che produsse anche il disco), Dori Ghezzi e Cristiano De Andr\u00e9.\nL'album fu ripubblicato (senza bonus) su CD nel 2005 dall'etichetta Eccher Music.\nTracce.\nTesti e musiche di Massimo Bubola."}
{"id": "1116190", "revid": "7", "url": "https://it.wikipedia.org/wiki?curid=1116190", "title": "Sciagura di Superga", "text": ""}
{"id": "1116192", "revid": "1272592", "url": "https://it.wikipedia.org/wiki?curid=1116192", "title": "Massimiliano Neri", "text": "Biografia.\nFu discendente di una notevole stirpe di musicisti, di provenienza e formazione veronese (tutti furono cantori nel duomo di quella citt\u00e0, e allievi delle locali \"scuole accolitali\"), dei quali si ricordano il padre Giacomo Negri, cantore e maestro di cappella alle corti di Monaco di Baviera, Neuburg, e D\u00fcsseldorf; lo zio Giuseppe, cantore a Bonn, e Orazio, pronipote di Orazio Negri, anche lui cantore alla corte di Monaco di Baviera.\nMassimiliano si trasfer\u00ec in seguito (certo con il permesso e l'aiuto del padre) a Venezia, sembra gi\u00e0 attorno al 1625.\nLa sua prima abitazione presso il ricco e colto patrizio veneto Giacomo Soranzo (presso il palazzo veneziano del nobiluomo, nel sestiere di Cannaregio), rese possibile la sua completa educazione musicale e, verosimilmente, umanistica. Numerosi documenti pi\u00f9 tardi accertano le sue strette relazioni anche con altri componenti della ricca ed influente famiglia Soranzo. \nNon abbiamo indicazioni circa le sue attivit\u00e0 musicali, sino al 1644; in quell'anno pubblica la sua opera prima, \"Sonate e canzone a quatro da sonarsi con diversi stromenti in chiesa, &amp; in camera\". Nello stesso anno venne nominato organista della chiesa veneziana di San Giovanni e Paolo, e, subito dopo, secondo organista della cappella ducale di San Marco. Mantenne tali posizioni sino al suo trasferimento a Bonn (1664) \u2013 ma con una lunga interruzione del suo impiego a San Giovanni e Paolo (1646-1651).\nMolti atti notarili veneziani documentano le sue relazioni con la corte di Colonia, ed i suoi musicisti, e l'eredit\u00e0 assegnatagli dal padre Giacomo, costituita da numerosi appezzamenti di terreno in Castagnaro, una localit\u00e0 sita all'incrocio delle attuali province di Mantova, Verona e Rovigo.\nEgli intrattenne anche stretti rapporti con la corte viennese; suo padre Giacomo Negri gi\u00e0 nel 1628 era stato creato cavaliere dall'imperatore Ferdinando II. La seconda e maggiore opera musicale di Massimiliano, \"SONATE Da Sonarsi con varij stromenti A tr\u00e8 sino a dodeci\" \u00e8 dedicata infatti proprio al successore di Ferdinando II, Ferdinando III. Molto probabilmente, nello stesso anno di pubblicazione (1651) egli comp\u00ec un viaggio a Vienna, per presentare l'opera all'imperatore, che lo ricompens\u00f2 con una catena d'oro, che egli ricevette dalle mani del maestro della cappella imperiale, Antonio Bertali (anch'egli di provenienza veronese, e gi\u00e0 allievo delle \"scuole accolitali\").\nDopo la morte del suo antico mecenate, Giacomo Soranzo (1649), egli si trasfer\u00ec non lontano dalla sua prima abitazione, nei pressi della chiesa veneziana di Santa Fosca, e si marit\u00f2 con la dama fiorentina Caterina Giani (probabilmente anch'ella in qualche relazione con la corte viennese), matrimonio da cui nacquero in seguito almeno sette figli.\nMolto significativo fu anche il suo incarico (dal 1655) come \"maestro di coro\" (maestro di cappella) nella chiesa dell\u2019\"Ospedale dei Derelitti\" (anche detta l\u2019\"Ospedaletto\"), antica e importante istituzione caritatevole veneziana, \u2013 per il rinnovo della cui chiesa (ed in particolare per il rinnovo dell'organo e della cantoria), avvenuto tra il 1659 ed il 1660, egli si adoper\u00f2 molto, come dimostrano le sue ricevute autografe, ed altro materiale documentario.\nNel novembre del 1658 egli diresse nella chiesa del monastero di Santa Caterina (non lontano dal palazzo del suo primo mecenate Giacomo Soranzo) una solenne esecuzione musicale durante i vespri, nel giorno onomastico della santa patrona, che per\u00f2 si protrasse ben oltre l'orario stabilito dalle severe leggi dello Stato veneziano, cosicch\u00e9 una magistratura veneziana ne ordin\u00f2 la carcerazione e istru\u00ec un processo. Ben presto per\u00f2 quella magistratura si avvide che il Neri, in quanto dipendente diretto del doge (la chiesa di San Marco aveva status di chiesa privata ducale), poteva essere giudicato solo dal doge in persona. Quest'ultimo, in accordo con il Consiglio dei Dieci, diede perci\u00f2 incarico ad un altro magistrato di indire regolare processo ed emetterne sentenza.\nOggi possediamo perci\u00f2 la trascrizione completa degli interrogatori dei testimoni, che costituiscono una vivace testimonianza di una festa religiosa veneziana attorno alla met\u00e0 del Seicento ed una descrizione, assai interessante, dell'ambiente sociale nel quale viveva un compositore e musicista veneziano dell'et\u00e0 medio barocca.\nDa questi documenti si vengono inoltre a conoscere i nomi di alcuni componenti del gruppo strumentale guidato dal Neri in quell'occasione, cio\u00e8 Carlo Fedeli, detto \"Saggion\" (allora \"maestro de' concerti\" - cio\u00e8 direttore del corpo strumentale - della cappella ducale di San Marco), e Gasparo Sartorio, importante compositore operistico (anche se oggi pi\u00f9 noto, in quel campo, \u00e8 il fratello Antonio Sartorio).\nQuesti \u2013 ed altri \u2013 indizi, suggeriscono che i contatti tra il Neri e il mondo dell'opera veneziana (allora emergente), furono pi\u00f9 stretti di quanto sinora si fosse sospettato (sulla base della quasi esclusiva predilezione del compositore per la musica puramente strumentale).\nNon molti giorni dopo l'indizione del processo a suo carico, probabilmente grazie all'intervento di alcuni influenti componenti della famiglia Soranzo, Massimiliano Neri venne rilasciato.\nEgli nel frattempo non aveva trascurato comunque i suoi contatti con la corte di Bonn (risalenti ancora ai suoi predecessori, Orazio, Giacomo e Giuseppe Negri): gi\u00e0 del 1652 egli istru\u00ec per due anni al } (e verosimilmente all'organo) un importante cantore di quella cappella musicale, Gaudenz Groll.\nNel 1664 chiese il permesso di lasciare temporaneamente le proprie posizioni presso San Marco e Santi Giovanni e Paolo, ai reggenti delle rispettive istituzioni (una supplica dagli atti di Santi Giovanni e Paolo cita espressamente il suo desiderio di incontrare suo zio Giuseppe); ma egli non torn\u00f2 pi\u00f9 a Venezia.\nOggi si tende a svalutare l'ipotesi che sinora appariva pi\u00f9 probabile, cio\u00e8 che il trasferimento del Neri sia stato un episodio occasionale e non previsto. \u00c8 invece praticamente certo che il trasferimento di Massimiliano Neri a Colonia, e il suo insediamento come maestro di quella cappella principesca, fu un atto lungamente ed accuratamente preparato dal compositore. Quest'ipotesi \u00e8 anche avvalorata da procure ed altri documenti, che egli ebbe modo di stipulare non appena fu sicuro di poter lasciare Venezia (tra l'altro, l'atto \u2013 autografo \u2013 di vendita del proprio \"organetto\", cio\u00e8 lo strumento portatile, del quale si serviva per esercitarsi).\nSembra perci\u00f2 accertato che, immediatamente dopo l'abbandono delle sue attivit\u00e0 veneziane nel 1664, il Neri inizi\u00f2 l'attivit\u00e0 di maestro della cappella musicale del principe elettore di Colonia, residente a Bonn.\nIl fatto che noi non possediamo alcuna documentazione diretta dell'elezione, dello svolgersi e della cessazione di quest'attivit\u00e0, non \u00e8 certo un caso isolato; lo stesso accade anche per molti altri musicisti operanti presso le corti germaniche in quegli anni, come Biagio Marini, e lo stesso padre di Massimiliano Neri, Giacomo Negri. Infatti, mentre i cantori e strumentisti erano pagati da istituzioni statali appositamente create, il maestro di cappella era normalmente retribuito privatamente e direttamente dallo stesso reggente.\nSolo alcuni documenti provenienti da altre istituzioni documentano con buona certezza l'elezione del Neri, e il suo successivo operare nella sua nuova veste ufficiale: in particolare alcuni documenti veneziani, e, nelle fonti archivistiche germaniche, la cosiddetta \"Orgelprobe\" dagli atti capitolari della chiesa di San Cassio in Bonn (1666), nonch\u00e9 alcuni documenti pi\u00f9 tardi, provenienti da archivi parrocchiali di Bonn e Colonia.\nVerosimilmente Massimiliano Neri mor\u00ec tra il 1670 ed il 1676 (l'anno pi\u00f9 probabile \u00e8 il 1673), perch\u00e9, nell'atto di sepoltura dello zio Giuseppe, quest'ultimo \u00e8 definito come \"Director Musicae Serenissimi Principis Coloniensis\". Probabilmente nel frattempo Massimiliano Neri era deceduto, e Giuseppe fu il suo successore in quell'incarico; il primo termine certo\u00a0\u2013 1670 - \u00e8 stabilito con certezza, sulla base di un documento veneziano."}
{"id": "1116194", "revid": "371529", "url": "https://it.wikipedia.org/wiki?curid=1116194", "title": "Always on My Mind", "text": "Always on My Mind \u00e8 una canzone composta per Elvis Presley da Mark James, Wayne Carson e Johnny Christopher, anche se furono le versioni di Gwen McCrae (come \"You Were Always on My Mind\") e di Brenda Lee ad essere pubblicate per prime tra la primavera e l'estate del 1972.\nIl singolo nella versione della cantante raggiunse il 45\u00ba posto della classifica \"Country\" di \"Billboard\".\nLa versione di Elvis Presley raggiunse la posizione n\u00b016 e una presenza totale di 16 settimane.\nAltre due versioni di questa canzone che ottennero un buon successo commerciale furono quelle di Willie Nelson nel 1982 (5\u00ba posto nella \"Hot 100\" di \"Billboard\" ) e dei Pet Shop Boys nel novembre del 1987 (vedi \"Always on My Mind\"). \nPer gli anni 1982 e 1983, \"Always on My Mind\" venne nominata canzone dell'anno dalla \"Country Music Association\".\nIl brano, seppur fortemente rivisitato, fa anche parte della colonna sonora del videogioco \"\".\nDopo il divorzio tra Elvis e Priscilla, vi fu un'occasione in cui quest'ultima si rec\u00f2 a Las Vegas per assistere ad un concerto di Elvis. Raramente dedicava canzoni, ma richiamando l'attenzione dell'ex moglie con uno sguardo espresse con il labiale: \"Questa \u00e8 dedicata a te\", dedicando \"Always on My Mind\" alla sempre amata compagna.\nIl brano.\nOrigine.\nQuesta canzone nacque a causa di una discussione telefonica fra Carson e sua moglie. \nJohnny Christopher la ricorda cos\u00ec:\nLa versione di Presley venne pubblicata come lato B del 45 giri edito nel novembre del 1972, appaiato a \"Separate ways\" (RCA 74-0815) e fu pubblicato nel 1973 all'interno dell'album \"Separate Ways\".\nL'originale venne registrato il 29 marzo 1972, dalle ore 19 alle ore 1, presso lo studio C della RCA, Hollywood.\nIl numero di master fu BPA3\u20131259 e la take scelta la numero 1.\nLe sovraincisioni furono il 27 aprile 1972 (studio B della RCA, Nashville, Tennessee), maggio 1972 (studio C della RCA, Hollywood, California).\nPubblicazioni.\nEcco tutte le emissioni fino al 2006 pubblicate dalla RCA/BMG nella discografia di Elvis Presley di \"Always on my mind\":\nL'etichetta danese Follow That Dream Records, una sussidiaria della RCA/BMG che pubblica CD e libri per i collezionisti di Elvis Presley, ha pubblicato a sua volta questa canzone. Ecco i dettagli delle sue emissioni:\nAnche nel mondo dei bootleg di Elvis Presley questo brano \u00e8 stato pubblicato diverse volte:"}
{"id": "1116202", "revid": "117397007", "url": "https://it.wikipedia.org/wiki?curid=1116202", "title": "Sergio D'Offizi", "text": "Biografia.\nInizia la sua attivit\u00e0 come aiuto operatore alla met\u00e0 degli anni cinquanta, ha fotografato pi\u00f9 di settanta film, da \"Che fine ha fatto Tot\u00f2 Baby?\" (1964) ad \"Aitanic\" (2000). Ha diretto anche la fotografia di \"Cannibal Holocaust\" e, nel processo che \u00e8 seguito al sequestro dalle sale cinematografiche nel 1980, \u00e8 stato l'unico assolto in primo grado.\nRiconoscimenti.\nNel 2011 ha ricevuto il premio alla carriera dal Foggia Film Festival."}
{"id": "1116209", "revid": "2144491", "url": "https://it.wikipedia.org/wiki?curid=1116209", "title": "Ampiezza di probabilit\u00e0", "text": "In meccanica quantistica, l'ampiezza di probabilit\u00e0 \u00e8 una funzione complessa il cui modulo quadro rappresenta la funzione densit\u00e0 di probabilit\u00e0. Ad ogni particella \u00e8 associata una ampiezza di probabilit\u00e0 che descrive la sua posizione, in accordo con il principio di indeterminazione di Heisenberg: essa coincide con la funzione d'onda in tal punto.\nPer una funzione d'onda \u03c8 la funzione di densit\u00e0 di probabilit\u00e0 associata \u00e8 \u03c8*\u03c8, che equivale a |\u03c8|2. Questa \u00e8 talvolta definita semplicemente densit\u00e0 di probabilit\u00e0 e pu\u00f2 essere normalizzata o non normalizzata.\nDescrizione.\nSe |\u03c8|2 possiede un integrale finito all'interno dello spazio tridimensionale, \u00e8 quindi possibile scegliere una costante di normalizzazione \"c\" tale che rimpiazzando \u03c8 con \"c\"\u03c8 l'integrale assume valore unitario. Quindi la probabilit\u00e0 che una particella si trovi all'interno di una particolare regione \"V\" dell'universo \u00e8 data dall'integrale esteso in \"V\" di |\u03c8|2. Il che significa, secondo l'interpretazione di Copenaghen della meccanica quantistica, che se qualche osservatore prova a misurare la quantit\u00e0 associata a questa ampiezza di probabilit\u00e0, il risultato di questa misura rientrer\u00e0 all'interno di formula_1 con una probabilit\u00e0 \"P\"(\u03b5) data da\nAmpiezze di probabilit\u00e0 che non sono quadrati integrabili sono solitamente assunte come il limite di una serie di funzioni che sono a quadrato integrabile. Il cambiamento della probabilit\u00e0 in funzione del tempo viene espresso in termini di \u03c8 stesso, non in termini di funzione di probabilit\u00e0 |\u03c8|2. A tal proposito si rimanda all'equazione di Schr\u00f6dinger.\nVariazione nel tempo.\nPer descrivere il cambiamento nel tempo della densit\u00e0 di probabilit\u00e0 occorre definire la corrente di probabilit\u00e0 (o flusso di probabilit\u00e0) \"j\":\ne misurato in unit\u00e0 (probabilit\u00e0)/(area\u00a0\u00d7\u00a0tempo) = \"r\"\u22122\"t\"\u22121.\nIl flusso di probabilit\u00e0 soddisfa una equazione di continuit\u00e0 quantistica, ad esempio:\ndove \"P\"(\"x\", \"t\") \u00e8 la funzione densit\u00e0 di probabilit\u00e0 ed \u00e8 misurata in unit\u00e0 (probabilit\u00e0)/(volume) = \"r\"\u22123. Questa equazione \u00e8 l'equivalente matematico della legge di conservazione della probabilit\u00e0.\nPer un'onda piana si dimostra facilmente che\ncon flusso di probabilit\u00e0 dato da "}
{"id": "1116211", "revid": "1543377", "url": "https://it.wikipedia.org/wiki?curid=1116211", "title": "Chiara Muti", "text": "\u00c8 figlia del direttore d'orchestra Riccardo Muti; suo marito \u00e8 il pianista francese David Fray.\nBiografia.\nDopo aver frequentato la scuola di recitazione del Piccolo Teatro di Milano diretta da Giorgio Strehler, nel 1995 \u00e8 gi\u00e0 coprotagonista ne \"La Madre Confidente\" di Marivaux, accanto a Valeria Moriconi, regia di Franco Per\u00f2.\nNella sua carriera teatrale, fatta di scelte ricercate e attente, \u00e8 diretta da Andrea Novikov, Carlos Martin, Enrico D'Amato, Micha van Hoecke, Gigi Dall'Aglio, Luciano Alberti, Marco Bernardi, Maurizio Scaparro, Roberto De Simone, Federico Tiezzi.\nNel 1998 \u00e8 in \"Macbeth\" di Shakespeare nel ruolo di coprotagonista (Lady Macbeth) accanto a Raoul Bova.\nGiancarlo Menotti la sceglie come voce recitante per lo spettacolo di chiusura del Festival dei Due Mondi del 2000 (\"Giovanna D'Arco al rogo\" di Arthur Honeger).\nTra le sue interpretazioni pi\u00f9 significative, Ofelia in \"Amleto\" di Shakespeare, Angelique in \"La Madre Confidente\" di Marivaux, Giulia in \"Lilliom\" di Ferenc Molnar, Ifigenia in \"Erinni\" di Uberto Paolo Quintavalle, La figliastra in \"Sei personaggi in cerca d'autore\" di Luigi Pirandello (accanto a Carlo Giuffr\u00e9), Cassandra in \"Agamennone\" di Eschilo (accanto a Irene Papas), Antigone in \"Antigone di Sofocle\" di Bertold Brecht.\nTra i riconoscimenti ricevuti: Premio Anna Magnani come migliore attrice giovane (1996), Premio Eleonora Duse della critica teatrale italiana (1997), Grolla d'Oro come miglior attrice per il film Rosa e Cornelia (1999).\nNel 2008, sposa David Fray (pianista francese).\nNel 2009 nel teatro di Lerici, Chiara Muti recita il monologo \"Viva la vida !\", scritto da Pino Cacucci sulla vita di Frida Kahlo.\nNel 2010 \u00e8 l'interprete principale in \"Marie Galante\" al Teatro Nazionale di Roma per la regia di Joseph Rochlitz e in \"Natura viva\" di Marco Betta."}
{"id": "1116214", "revid": "287204", "url": "https://it.wikipedia.org/wiki?curid=1116214", "title": "Follow Me", "text": "Follow me (\"seguimi\" in inglese) pu\u00f2 riferirsi a:"}
{"id": "1116218", "revid": "59912", "url": "https://it.wikipedia.org/wiki?curid=1116218", "title": "Inglese-americano", "text": ""}
{"id": "1116231", "revid": "1442080", "url": "https://it.wikipedia.org/wiki?curid=1116231", "title": "Vincenzo Tomassi", "text": "Biografia.\n\u00c8 stato uno dei collaboratori storici del regista Lucio Fulci, per il quale ha montato film divenuti cult come \"Zombi 2\", \"Paura nella citt\u00e0 dei morti viventi\" e \"Luca il contrabbandiere\".\nHa firmato alcune pellicole con lo pseudonimo di Vincent P. Thomas.\nHa lavorato anche con Joe D'Amato, Ruggero Deodato e Enzo G. Castellari."}
{"id": "1116234", "revid": "120728503", "url": "https://it.wikipedia.org/wiki?curid=1116234", "title": "Episodi di Smallville (quarta stagione)", "text": "La quarta stagione della serie televisiva Smallville \u00e8 andata in onda sul canale statunitense The WB dal 22 settembre 2004 al 18 maggio 2005. In Italia \u00e8 stata trasmessa in prima TV assoluta su Italia 1 dall'11 settembre al 20 novembre 2005.\nIn questa stagione l'attore Jensen Ackles entra nel cast principale, per poi lasciare la serie nell'ultimo episodio di stagione.\nIl simbolo della crociata.\nTrama.\nSono passati tre mesi e a Smallville giunge la cugina di Chloe, Lois Lane, per investigare sulla sua morte; la sera stessa del suo arrivo, Lois trova Clark nudo e privo di memoria in mezzo a un campo. Lex \u00e8 sopravvissuto e trova, in Egitto, una statuetta con un'iscrizione in caratteri kryptoniani. Lana \u00e8 ancora a Parigi e ha trovato un nuovo ragazzo, Jason. Jonathan \u00e8 in coma sin dalla partenza di Clark; Lois lo porta all'ospedale e Martha lo riporta a casa. Lex, pur essendo sopravvissuto, deve sottoporsi a sedute di pulizia del sangue; sul volo di ritorno la statuetta si rompe, rivelando al suo interno una pietra che richiama Clark, il quale ora ricorda il suo nome kryptoniano e spicca il volo. Lana, mentre studia la tomba di Isobel Toeraux, viene investita da una luce accecante. Lois ritrova la fattoria in quanto ha visto un video della cugina indirizzato a Clark. Questi raggiunge l'aereo di Lex e prende la pietra. Martha, dopo aver chiesto aiuto al dottor Swann, riceve la visita di Bridgette Crosby, che le consegna un frammento di kryptonite nera. Lex accusa il padre di avergli rubato la pietra che, assieme ad altri due cristalli, secondo una leggenda darebbe accesso ad una conoscenza sconfinata. Clark ripone la pietra in una nuova stanza segreta nelle grotte e successivamente Martha lo colpisce con la kryptonite nera, provocando una divisione parziale tra Clark e Kal-El. Il primo, usando la pietra, distrugge Kal-El; fatto questo, Jonathan si risveglia. Lana si accorge di avere tatuato sulla schiena lo stesso simbolo presente sulla tomba di Isobel. Lois fa visita a Lionel per poi recarsi alla tomba di Chloe; qui viene trovata da Clark, che si offre di aiutarla nelle indagini, le offre ospitalit\u00e0 e scopre, tramite la vista a raggi X, che la tomba dell'amica \u00e8 vuota.\nScomparsa.\nTrama.\nClark e Lois cominciano ad indagare sulla morte di Chloe ma vengono ostacolati da alcuni militari. Lana scopre che il simbolo che ha tatuato sulla schiena si trova anche nelle caverne e torna a Smallville. Lois verifica che la tomba di Chloe \u00e8 vuota e conosce Lana, che la salva da un ragazzo capace di trasformare il suo corpo in metallo. Lois e Clark vengono raggiunti dal generale Lane, padre della ragazza a capo delle truppe che li hanno attaccati, che la porta con s\u00e9. Clark cerca di avere notizie di Chloe da Lex, non ottenendo nulla ma scoprendo uno dei sigari del generale sul posacenere. Lionel viene accoltellato nelle docce. Clark e Lois scoprono un indirizzo al quale potrebbe trovarsi Chloe, ma la ragazza \u00e8 stata portata alla fonderia dal ragazzo che ha attaccato Lois, assoldato da Lionel; Clark e Lois la salvano, e Lionel viene condannato. Clark comincia a sospettare che Lex sia il nemico di Naman, e Lana trova il simbolo che cercava. Jason arriva a Smallville dicendo di voler restare.\nGiochi di specchi.\nTrama.\nLois viene iscritta dal padre allo Smallville High per l'ultimo anno di liceo. Abigail, una ragazza della scuola, si sottopone ad un intervento di chirurgia plastica alla kryptonite. Jason viene assunto come assistente allenatore della squadra di football della scuola e Clark gli chiede di fare un provino. Martha prende in gestione il Talon. Abigail bacia Brett, un ragazzo della squadra, ma questi, guardandosi allo specchio, si vede sfigurato e uscendo viene investito da Lois. Clark viene preso nella squadra. La madre di Abigail convince la figlia ad attaccare Lana in quanto l'ha vista con Brett; Abigail usa il suo potere su di lei e Lana finisce all'ospedale. Lois indaga sulla madre di Abigail ma la donna la scopre e la rapisce, per poi essere salvata da Clark. Lois e Clark sono ormai amici, e Chloe non ne sembra molto contenta.\nDevoti per sempre.\nTrama.\nLe \"cheerleader\", tramite una bevanda a base di kryptonite, controllano i giocatori della squadra di football della scuola: il quarterback titolare prima abbandona gli allenamenti e poi attacca Jason. Clark lo salva e grazie anche al suo impegno in campo diventa titolare, nonostante gran parte dei suoi compagni non lo accettino. Lui, Lois e Chloe cominciano ad indagare, ma quest'ultima beve anche lei l'intruglio e diventa sempre pi\u00f9 gelosa di Clark. Questi capisce l'operato delle \"cheerleader\" ma Jason, anche lui sotto l'effetto della bevanda, lo attacca (essendo Clark indebolito dal liquido) intimandogli di stare lontano dalla sua ragazza; Lex lo salva e gli consegna tutto ci\u00f2 che aveva raccolto su di lui, chiedendogli di tornare ad essere amici. Lois e Clark scoprono tutto e riescono a fermare le ragazze, Chloe inclusa. Clark si riappacifica con Jason e Lex, riuscendo anche a vincere la partita e conquistando la fiducia dei compagni; Chloe gli confessa i suoi sentimenti, ma Clark le dice di non provare le stesse cose. Lois, infine, grazie a Lex (su richiesta di Clark) viene riammessa all'universit\u00e0 di Metropolis.\nArriva Flash!\nTrama.\nUn ragazzo, veloce quanto Clark, salva Jonathan da un incidente e gli ruba il portafogli. Il giovane Kent lo rintraccia: il ragazzo, Bart, che si mantiene grazie a scippi e piccoli furti, prima lo semina e poi lo raggiunge alla fattoria; i due fanno conoscenza e Bart, che rivela di essere diventato veloce dopo essere stato colpito da un fulmine e non per colpa della kryptonite, invita Clark a partire con lui. Lex invita il giovane Kent ad esaminare l'antico manoscritto che ha appena comprato e, grazie alla vista a raggi x, Clark scorge sotto la pagina una mappa in caratteri kryptoniani. Clark e Bart litigano a causa dello stile di vita di quest'ultimo e il ragazzo ruba il manoscritto di Lex. Bart tenta di rivenderlo, ma il suo ricettatore contatta Lex. Quest'ultimo ordina di liberare Bart e avverte il ricettatore che presto verr\u00e0 arrestato dalla polizia, ma quest'ultimo gli fa perdere i sensi colpendolo. Prima che possa accadere qualcosa ai due, Clark li salva e il ragazzo scappa di nuovo. Martha, grazie al consiglio di Lana, trova il modo di conciliare il lavoro al Talon con la vita familiare. La ragazza porta Jason alle caverne e gli rivela tutto. Bart restituisce il manoscritto e Lex scopre la pagina nascosta senza rivelarlo a Clark. Questi riceve la visita di Bart, quest'ultimo vuole partire alla ricerca di persone simili a lui e vorrebbe che Clark andasse con lui, mentre quest'ultimo vorrebbe che Bart rimanesse. Per decidere i due fanno una gara di velocit\u00e0 e, dopo alcuni chilometri, Bart lo saluta e lo semina correndo ad una velocit\u00e0 estrema. Clark si ferma e, sorridendo, si rende conto di come Bart, in realt\u00e0, sia sempre stato molto pi\u00f9 veloce di lui.\nDa un corpo all'altro.\nTrama.\nJason va da Clark per dirgli che alla prossima partita ci saranno degli importanti osservatori. Il ragazzo, subito dopo, viene richiamato alla prigione dove \u00e8 rinchiuso Lionel, il quale, grazie ad una pietra recante lo stesso simbolo tatuato su Lana, si trasferisce nel corpo di Clark mentre nel suo finisce il giovane Kent. Lionel scopre il segreto di quest'ultimo e lascia la squadra, mentre il ragazzo, grazie al suo compagno di cella, viene a conoscenza di tutte le ricerche del magnate. Lana scopre che Isobel fu bruciata come strega e che era una lontana ava della madre, ma viene scoperta assieme a Jason da Lionel. Clark riesce a spiegare tutto a Martha, mentre Lionel tenta di baciare Lana e Chloe nonch\u00e9 di farsi restituire da Lex i soldi che gli ha preso, venendo fermato da Martha. Clark, grazie alla pietra, riesce a tornare nel suo corpo ma il cristallo viene perso, spiegando poi ai genitori la storia delle tre pietre. Lionel scopre di essere guarito mentre Clark tenta di rimediare ai guai combinati dal magnate nel suo corpo. Il compagno di cella di Lionel esce grazie a Lex e Clark ma consegna il cristallo a Bridgette Crosby.\nLa minaccia viene dai Balcani.\nTrama.\nClark riesce a vincere un'importante partita ferendo per\u00f2 un avversario inciampandogli addosso: l'impatto \u00e8 stato causato da Mikhail Mxyzptlk, uno studente che riesce a controllare le probabilit\u00e0 influenzando le azioni altrui e che sfrutta questo potere per vincere le scommesse. Chloe e Clark lo scoprono e il giovane Kent chiede a Lex di revocare la sua borsa di studio; Mikhail allora scommette con il magnate e informa Clark che deve perdere la finale o i suoi amici ci andranno di mezzo. Chloe riesce a limitare i poteri del ragazzo per quasi tutta la partita, ma alla fine viene rapita; Clark, minacciato ancora, riesce sia a vincere la partita che a salvarla. Mikhail viene portato da Lex al livello 33.1. Clark ottiene la borsa di studio dell'universit\u00e0 di Metropolis ma Jason viene licenziato a causa di Lex.\nIncantesimo.\nTrama.\nLana acquista il libro degli incantesimi di Isobel e, quando sfiora sulla pagina lo stesso simbolo che ha tatuato, la strega prende possesso del suo corpo. Essa, chiedendo a Lex un favore, nota il manoscritto e, capendo che anche Lex sta cercando le pietre, lo costringe a suonare il pianoforte senza fermarsi; successivamente fa prendere possesso dei corpi di Lois e Chloe alle due streghe bruciate sul rogo assieme a lei, Brianna e Madeleine. Le tre raggiungono la festa a sorpresa per Chloe e liberano tutti i presenti dalle loro inibizioni, proprio mentre l'esaminatore dell'universit\u00e0 arriva alla fattoria. Clark va da Lex per chiedergli di aiutarlo a rimediare e lo trova ancora al piano; successivamente si reca a casa di Lana, dove salva Jason da Isobel. Clark affronta poi le streghe: esse lo privano dei suoi poteri e scoprono la storia delle caverne. Jason lo libera e Clark vi si reca subito, riottenendo dalla pietra i suoi poteri e bruciando il libro. Lex confessa a Lana di essere il responsabile del licenziamento di Jason; la ragazza si scusa con Clark e gli chiede aiuto col tatuaggio, mentre Lex scopre il simbolo nelle caverne.\nIntrappolato.\nTrama.\nLex conosce una ragazza ad una festa e ci passa la notte insieme; al mattino, per\u00f2, la ragazza viene trovata morta e Lex viene incriminato. Lana ha degli incubi riguardanti Isobel e una donna. Clark, deciso a dimostrare l'innocenza di Lex, viene chiamato da Lionel il quale, dopo essere guarito (anche se non ricorda come), sembra intenzionato a redimersi e ad aiutare il figlio. La donna dell'incubo si presenta a Lana il giorno dopo: \u00e8 la madre di Jason, e chiede alla ragazza di intercedere per lei col figlio. Dopo aver rinunciato al suo incarico, anche l'avvocato di Lex viene ucciso: convocato l\u00ec, Lex viene rapito dalla ragazza creduta morta e portato al suo castello, dove tenta di ucciderlo per vendicarsi di essere stata sedotta e abbandonata tempo addietro, per non essere neanche stata riconosciuta quando si sono rivisti e persino dopo aver fatto nuovamente sesso. Lana racconta a Jason di aver incontrato sua madre e del sogno mentre Clark salva Lex senza farsi notare. Lionel chiede a Lex di provare a riallacciare i loro rapporti, ma il giovane Luthor rifiuta. Jason incontra la madre.\nIncubi.\nTrama.\nJason finisce all'ospedale. Clark e Chloe scoprono che quella mattina il ragazzo era stato alla LuthorCorp: dopo esservisi introdotti, Chloe ha una orribile visione e sviene, presentando poi gli stessi sintomi di Jason. Questi sono dovuti ad una tossina che il laboratorio di Lex sta sviluppando per l'esercito e che si \u00e8 diffusa nell'aria dopo l'esplosione di un laboratorio. Una donna comunica a Lionel che entro poco tempo sar\u00e0 libero, sebbene l'uomo dica di voler rimanere in carcere per continuare la sua nuova vita. Anche Lana viene ricoverata, come altre persone, ma Clark e Lex riescono a trovare l'antidoto. Lionel viene rilasciato e Jason lascia Lana. Chloe rivela a Clark che la madre non \u00e8 scomparsa ma che si trova in un ospedale psichiatrico e che la malattia di cui soffre \u00e8 ereditaria.\nFuga a Las Vegas.\nTrama.\nAlicia viene rilasciata dall'istituto psichiatrico dopo essere stata dichiarata sana di mente: si reca cos\u00ec da Clark, chiedendogli scusa per tutto quello che ha fatto in passato, e il ragazzo le crede. I due ricominciano a uscire, ma lo psichiatra di Alicia le intima di troncare il rapporto subito. Lionel ritorna a casa e dice a Lex di voler aprire un'organizzazione benefica. Alicia realizza una collana di kryptonite rossa e la fa indossare a Clark; i due allora si sposano a Las Vegas. Lana ha deciso di fare l'amore con Jason per riaverlo con lei anche se non molto convinta, ma il ragazzo rifiuta in quanto crede che il loro incontro sia stato un piano di sua madre. Alicia, prima di fare l'amore con Clark, gli toglie la collana per verificare i suoi sentimenti; il ragazzo rimane deluso dal suo comportamento e la ragazza scappa. Il dottor McBride spara a Clark e Alicia si frappone fra lui e la pallottola per preservare il suo segreto, sopravvivendo. I due, pur a malincuore e amandosi ancora, si lasciano.\nEmarginati.\nTrama.\nAlicia e Clark continuano a uscire ma sono malvisti da tutti. La ragazza chiede scusa a Lana per quanto fatto in passato ma viene respinta; la sera stessa Lana viene attaccata e tutti i sospetti ricadono su Alicia, che viene difesa da Clark. Successivamente anche Jason viene attaccato, ma Clark riesce a salvarlo; questi allora comincia a nutrire anche lui dei dubbi su Alicia, ma la ragazza ha degli alibi sia per il primo attacco che per il secondo. Alicia, convinta che soltanto facendo conoscere a tutti il segreto di Clark i due potranno essere liberi, fa s\u00ec che il ragazzo mostri i suoi poteri a Chloe. Lois intuisce che il vero colpevole \u00e8 il ragazzo che sta uscendo con lei, capace di trasformarsi in sabbia, il quale sta intraprendendo una specie di crociata della moralit\u00e0. La madre di Jason, Genevieve, va da Lex e gli propone un accordo. Clark trova Alicia impiccata e grazie a Lois risale al colpevole: il giovane Kent viene fermato poco prima di ucciderlo proprio da Lois. Lex propone a Jason un lavoro molto redditizio ma il ragazzo intuisce che sia opera della madre. Clark si sente responsabile della morte di Alicia mentre Chloe decide di chiudere il muro delle stramberie.\nI valori di Clark.\nTrama.\nLois, durante una serata al campus, allontana un ragazzo; il giorno dopo viene arrestata con l'accusa di averlo paralizzato, per poi essere rilasciata su cauzione. Clark viene presentato alla squadra di football dell'universit\u00e0 di Metropolis e conosce Geoff, stella della squadra. Lex dice a Jason che il lavoro che gli ha offerto \u00e8 una copertura in modo che gli comunichi tutto ci\u00f2 che Lana e sua madre scoprono su Isobel. Lois scopre che il ragazzo rimasto paralizzato doveva vedersi con un giornalista ma che la squadra glielo ha impedito; successivamente Geoff, vero responsabile della paralisi del compagno, lo uccide. Clark intuisce i poteri di Geoff e questi rapisce Lois quando la ragazza lo scopre, ma viene salvata da Clark. Questi infine decide di lasciare il football per non dover mentire come Geoff. Lois va a vivere coi Kent dopo essere stata espulsa dall'universit\u00e0 mentre Lex dimostra a Lana che Jason e sua madre erano insieme a Parigi.\nIl segreto del passato.\nTrama.\nDue rapinatori sfruttano, per i loro colpi, due cani dotati di una forza incredibile. Uno di questi scappa e viene trovato da Lois, che lo porta dai Kent. Clark scopre i poteri del cucciolo nonch\u00e9 un microchip sotto pelle: da questo lui, Lois e il veterinario (uno dei rapinatori) scoprono che il cane appartiene alla LuthorCorp. Clark chiede spiegazioni a Lex mentre l'altro cane attacca Johnathan, e successivamente entrambi gli animali ritornano dai due rapinatori. Genevieve spiega a Jason che discendono dalla donna che condann\u00f2 Isobel e contro la quale la strega giur\u00f2 vendetta. Clark e Lois raggiungono i due malfattori e, anche grazie al cane, i due vengono fermati. Lionel mette in guardia Jason da Lex e da Genevieve e gli consegna una copia della mappa nascosta sotto il manoscritto. Clark infine ottiene il permesso dai genitori di tenersi il cagnolino, Shelby.\nL'ultima lettera.\nTrama.\nI Kent vengono a sapere della morte del dottor Swann: lo scienziato, prima di morire, invia a Clark la chiave ottagonale e, grazie ad essa, il giovane parla con Jor-El, che lo incarica di trovare i tre cristalli. Jason e Lex sono a Shanghai per cercare la pietra. Lionel spiega a Lana tutta la storia di Isobel e Gertrude e le consegna una copia della mappa; la ragazza decide di partire per la Cina e Clark l'accompagna. I due, arrivati al tempio dove conduce la mappa grazie ad una studiosa amica di Lionel, si dividono per cercare il cristallo: Lana viene rapita dagli stessi uomini che hanno preso Lex e Jason, mentre Clark finisce in una stanza protetta dalla kryptonite. Isobel si risveglia e si mette alla ricerca della pietra mentre Clark libera Lex e Jason. La strega trova il cristallo e Clark comincia a combattere con lei, riuscendo a fermarla, ma l'oggetto va perso. Jason, andato da Lana, le mostra la pietra e gliela regala mentre Clark, grazie all'ultima email del dottor Swann, scopre che la terza pietra \u00e8 nelle mani di Bridgette Crosby.\nLucy.\nTrama.\nLucy, la sorella di Lois, arriva a Smallville e viene ospitata dai Kent. Inizialmente presentata come una studentessa modello e come opposto di Lois, in realt\u00e0 \u00e8 nei guai con uno strozzino. Per risolvere il problema, Clark va da Lex, chiedendogli dei soldi per salvare il debito e Lex accetta. Tuttavia, alla fine lo strozzino viene arrestato, ma Lucy ruba i soldi di Lex, scappando da Smallville.\nLex contro Lex.\nTrama.\nIl dottor Sinclair e Lex stanno realizzando un esperimento coi meteoriti: il surriscaldamento del minerale, che diventa kryptonite nera, provoca per\u00f2 un'esplosione e Lex si sdoppia. Il nuovo Lex, rappresenta la parte malvagia del giovane Luthor, uccide il dottor Sinclair e in seguito imprigiona la controparte; successivamente ricatta Lana con la chiusura del Talon se la ragazza non andr\u00e0 a vivere con lui e affronta Lionel per farlo tornare al suo vero io malvagio. L'essere tenta poi di uccidere Clark e Chloe, che ormai hanno scoperto la verit\u00e0, e vede il giovane Kent usare i suoi poteri: gli propone allora di unirsi a lui e al suo rifiuto lo attacca con la kryptonite e spara a Johnathan in una gamba. Clark infine riesce a riunire i due Lex, trasformando la kryptonite verde con cui il Lex malvagio lo stava combattendo in nera tramite la vista termica. Lionel infine decide di chiudere la fondazione benefica e di tornare alla sua vita precedente.\nLa reginetta del ballo.\nTrama.\nChloe, durante il ballo, attacca Jonathan e appicca un incendio. Il giorno prima la ragazza viene inserita tra le possibili reginette del ballo da Clark, mentre nel giardino della tenuta Luthor Lex, il suo entourage e Jason ritrovano il cadavere di Bridgette Crosby. Dawn, un'altra possibile reginetta, ha un incidente e ottiene dai meteoriti il potere di entrare nel corpo degli altri e di controllarli, finendo nel corpo di Martha; al Talon entra nel corpo di Lana e chiede a Clark di andare al ballo insieme. Jason, dopo aver scoperto i contatti tra Lex e Bridgette, decide di informare la polizia. Dawn entra nel corpo di Lois e insieme a Clark va al ballo. Jason porta lo sceriffo sul luogo dove si trovava il cadavere ma questo \u00e8 sparito: il tutto \u00e8 in realt\u00e0 un piano del ragazzo (che \u00e8 in possesso della pietra di Bridgette) e della madre. Chloe viene eletta reginetta e Dawn entra nel suo corpo; Clark infine, grazie al padre, riesce a fermarla e a ballare con Lana, per il dispiacere di Chloe e Jason.\nVuoto.\nTrama.\nUn ragazzo ruba dei soldi al Talon, ma quando Lois lo scopre questi le provoca un'amnesia; Clark tenta di fermarlo, ma il ragazzo usa di nuovo i suoi poteri e il giovane Kent perde completamente la memoria. Lois e Chloe cominciano ad indagare mentre Lana allontana Jason, che reagisce in malo modo. Chloe tenta di ripristinare la memoria di Clark sui suoi poteri e su Lana, con la quale il ragazzo tenta di ricominciare. Clark, Chloe e Lois scoprono che il ragazzo, Kevin, \u00e8 un paziente del Summerholt: la reporter si rivolge a Lex per avere delle informazioni sul suo passato nell'istituto ma il giovane Luthor tenta di approfittarsi delle condizioni di Clark per scoprire quanto sa sulle caverne. Chloe, una volta inviati al Torch i dati su Kevin, viene rapita, ma Clark trova Kevin, che decide di aiutarlo: i due si introducono nell'istituto e riescono a fermare il padre del ragazzo, vero artefice della morte del fratello di quest'ultimo e rapitore di Chloe, e Clark recupera la memoria. Kevin, inoltre, cancella i ricordi di Lois, Chloe e dello sceriffo, che avevano visto Clark usare i suoi poteri, per poi andarsene. Lex ruba gli schemi di Clark sulle caverne mentre quest'ultimo dice a Lana di volerci riprovare davvero.\nSenza et\u00e0.\nTrama.\nClark e Lana trovano un neonato in un campo devastato da un'esplosione; il giovane Kent, convinto che il piccolo non sia terrestre, convince i genitori a portarlo a casa. Genevieve chiede a Lionel, in cambio della sua scarcerazione, di costringere Lex a darle la pietra presa in Cina. Lana fa visita a Clark e al neonato, chiamato Evan, che improvvisamente diventa un ragazzino. Lionel mette in guardia Lex da Genevieve. Clark e Lana si rivolgono a Lex per capire il motivo della crescita improvvisa di Evan e scoprono che il corpo di quest'ultimo assorbe energia poi sfogata in crescite innaturali e che un trapianto di midollo dovrebbe salvarlo. Clark rintraccia il padre di Evan, ormai adolescente, ma questi si sottrae alle sue responsabilit\u00e0; Evan lo trova e involontariamente lo uccide. Il ragazzo provoca un'ultima esplosione e muore tra le braccia di Clark. Lionel avvelena Genevieve e in cambio dell'antidoto chiede la pietra rubata a Bridgette Crosby e che Lex venga lasciato in pace.\nPer sempre.\nTrama.\nChloe viene rinchiusa in quella che sembra una simulazione della scuola mentre Clark ha una discussione con Jonathan sul college che intende frequentare. Chloe scopre che Brendan, il fotografo della scuola, ha organizzato tutto in modo da poter rimanere per sempre al liceo, minacciando i coinvolti col suo potere di trasformarli in statue di cera. Jason rapisce Lex mentre Jonathan e Martha discutono sul futuro di Clark, che insieme a Lana si accorge che l'assenza di Chloe \u00e8 sospetta. Lex si ritrova rapito assieme al padre e Genevieve e Jason intimano loro di dargli il cristallo. Lana viene rapita da Brendan e portata nella simulazione. Lionel, per salvare il figlio, rivela ai Teague che la pietra \u00e8 nelle mani di Lana; successivamente i due Luthor riescono a fuggire, ma vengono inseguiti da Jason, cui Lionel spara un attimo prima che il ragazzo riveli a Lex il segreto di Clark, facendolo precipitare in un lago. Clark e Lois riescono a introdursi nella simulazione e a fermare Brendan. Il liceo finisce e Clark, Chloe e Lana si confrontano sul loro futuro.\nGran finale.\nTrama.\nGenevieve minaccia Lana per avere la pietra: Isobel si risveglia e uccide la donna con il cristallo, per poi abbandonare il corpo di Lana definitivamente; Lex sopraggiunge subito dopo e le offre il suo aiuto. Clark ha un incubo mentre alcuni meteoriti sembrano dirigersi verso la Terra. Lois annuncia ai Kent la sua partenza il giorno dopo. Lionel, incontrato da Lex sul luogo del delitto, offre la libert\u00e0 di Lana in cambio della pietra. Durante la cerimonia di consegna del diploma viene annunciata l'imminente pioggia di meteoriti e Clark decide di andare a parlare con Jor-El nelle caverne: questi gli rivela che l'evento \u00e8 stato causato dal contatto tra il sangue umano e una delle pietre e che solo riunendo i tre oggetti l'umanit\u00e0 si salver\u00e0. Lana consegna a Clark la pietra presa in Cina e i due si confessano il loro amore reciproco; successivamente la ragazza torna da Lex, rifiutandosi di consegnargli l'oggetto. Jason, ancora vivo, arriva alla fattoria in cerca di Clark e minaccia i coniugi Kent. Clark inserisce la seconda pietra alle caverne: la terza, in possesso di Lionel, lo richiama, ma Lex l'ha messa in un caveau protetto dalla kryptonite; Chloe, giunta alla tenuta dei Luthor per cercare Lana (che nel frattempo \u00e8 salita sull'elicottero di Lex), lo salva. L'elicottero con a bordo Lana viene colpito mentre Clark arriva alle caverne: le tre pietre, una volta unite, diventano un unico cristallo che teletrasporta Clark all'Artico. Lana, sopravvissuta all'incidente, raggiunge un cratere vicino, dove trova una navicella nera. Lionel, caduto in uno stato catatonico, sembra vedere i simboli di Krypton."}
{"id": "1116235", "revid": "116798599", "url": "https://it.wikipedia.org/wiki?curid=1116235", "title": "Episodi di Smallville (quinta stagione)", "text": "La quinta stagione della serie televisiva Smallville \u00e8 andata in onda sul canale statunitense The WB dal 29 settembre 2005 all'11 maggio 2006. In Italia \u00e8 stata trasmessa in prima assoluta dal canale a pagamento Mediaset Premium dal 31 agosto 2006 al 9 novembre 2006. Successivamente \u00e8 stata replicata in chiaro da Italia 1 dal 23 novembre 2006 al 9 gennaio 2007.\nErica Durance viene promossa al cast principale, mentre John Schneider abbandona la serie a met\u00e0 stagione.\nGli antagonisti principali sono Milton Fine/Brainiac e il fantasma del Generale Zod\nAl tramonto del sole.\nTrama.\nClark lancia il cristallo nel ghiaccio e da esso si genera un'enorme struttura, nella quale Jor-El parla al figlio. Dall'astronave atterrata durante la pioggia di meteoriti fuoriescono due individui, dotati di poteri identici a quelli di Clark, che sono alla ricerca proprio di Kal-El. Lois arriva dai Kent: la casa \u00e8 stata colpita da un meteorite ma Jonathan e Martha sono vivi. I due alieni arrivano alle caverne e sottraggono a Lex la chiave ottagonale. Chloe, teletrasportatasi assieme a Clark, giunge alla Fortezza della solitudine proprio mentre il ragazzo comincia il suo addestramento col padre: Jor-El scatena contro la ragazza una bufera e Clark la salva, promettendo al padre di tornare entro il tramonto. Chloe confessa di conoscere i poteri dell'amico: giunti all'ospedale Clark le rivela tutto e la ragazza giura di mantenere il segreto. Lex incontra Lana e questa gli racconta dell'astronave. Clark, vedendo il notiziario, si precipita a casa, mentre Lana, risvegliatasi a casa di Lex, parla con Lionel degli alieni. I due giungono all'ospedale, dove attaccano Jonathan e Lois, ma Lana riesce a condurli a casa Luthor per indebolirli con la kryptonite come suggeritole da Lionel. Lex e Clark si incontrano a casa di quest'ultimo e il giovane Kent gli mente riguardo a quanto accaduto alle caverne. Lois, all'ospedale, informa Clark sui due alieni: si dirige cos\u00ec subito a casa di Lex e i due kryptoniani gli chiedono di unirsi a loro; al rifiuto di Clark, i due tentano di imprigionarlo in una dimensione parallela, ma il giovane Kent riesce a intrappolare i due al suo posto. Clark non mantiene fede al suo patto con Jor-El e perde i suoi poteri, recuperando per\u00f2 la chiave ottagonale. Il ragazzo fa poi visita a Lana: dopo essersi dichiarati di nuovo, la ragazza gli parla dell'astronave, che ora \u00e8 in mano alla LuthorCorp e dalla quale fuoriesce un individuo.\nSenza poteri.\nTrama.\nLex fa internare Lionel a Belle Reve; dall'istituto riescono a fuggire tre individui, dotati di strani poteri, che si dirigono a Smallville. Clark, ancora \"umano\", vive serenamente e collabora con tutti i concittadini alla ricostruzione dopo la pioggia di meteoriti. I tre fuggiaschi arrivano alla fattoria e attaccano Clark e Lana; in seguito ordinano al giovane Kent di introdursi al Livello 3 della LuthorCorp e di portare loro il siero ivi custodito, prendendo in ostaggio la ragazza, Jonathan e Martha. Clark, con l'aiuto di Chloe, riesce infine a introdursi alla LuthorCorp e a sconfiggere i tre; la ragazza scopre che Lex li spiava e Clark, recatosi da lui, tronca la loro amicizia dopo essersi scambiati qualche pugno.\nMinaccia atomica.\nTrama.\nGabriel, un ragazzo che lavorava al Torch, riesce a mettere le mani su una testata missilistica e la punta su Smallville, per poi avvertire Chloe. Clark e Lana vengono sorpresi da Jonathan e Martha mentre la reporter arriva alla fattoria per informarli di Gabriel. Lex va da Lana al Talon per parlarle dell'astronave. Clark e Chloe scoprono che Gabriel intende usare il missile per eliminare tutti i mutanti da meteorite. Lex tenta di farsi dire come aprire l'astronave dal padre, il quale ha riempito la sua cella con lo stesso simbolo presente sull'aliante. Gabriel, chiamato da Chloe con un pretesto, spara a Clark e rapisce la ragazza: il giovane Kent muore all'ospedale e nello stesso momento Lionel, mostrando i suoi stessi poteri, fugge da Belle Reve. Chloe riesce a liberarsi e involontariamente uccide Gabriel, ma il missile viene comunque lanciato. Clark si risveglia alla Fortezza e Jor-El, nel corpo di Lionel, gli dice che torner\u00e0 in vita con tutti i suoi poteri ma che in cambio qualcuno a lui molto vicino presto morir\u00e0. Il giovane Kent ritorna a Smallville e, grazie a un parziale volo, riesce a fermare il missile; tornato a casa spiega ai genitori l'intervento di Jor-El ma non cosa questo comporti. Lana consegna a Lex la cartella clinica di Clark per dimostrargli che \u00e8 un essere umano, ma il giovane Luthor non le crede. Lionel torna a casa e non sembra avere ricordi del periodo in cui Jor-El era nel suo corpo. Clark confessa a Chloe la contropartita chiesta da Jor-El e la sua amarezza per dover ricominciare a mentire, ma la ragazza gli consiglia di dire tutto a Lana.\nAqua.\nTrama.\nDurante una festa al lago, Lois rischia di affogare: Clark si tuffa per salvarla ma un ragazzo, Arthur Curry, nuota pi\u00f9 veloce di lui e salva la ragazza. L'individuo uscito dall'astronave si presenta come Milton Fine, professore di storia all'universit\u00e0 di Clark col quale ha una discussione su Lex e che gli propone di diventare il suo assistente per la realizzazione di un libro sulla LuthorCorp. Arthur e Lois si danno appuntamento al lago ma il ragazzo crolla a terra a causa di un sonar, il Leviatano, progettato dall'azienda di Lex. Clark comincia a investigare con Chloe su Arthur e successivamente sventa un attacco del ragazzo contro un laboratorio della LuthorCorp; successivamente i due si confrontano e decidono di parlare con Lex per fargli abbandonare il progetto, ma la discussione non va a buon fine. Lex rapisce Arthur ma Clark riesce a liberarlo poco prima che il test per vendere il Leviatano cominci. I due, ormai amici, successivamente si salutano e Clark accetta il lavoro del professor Fine.\nSete di sangue.\nTrama.\nLa direttrice del Daily Planet sfida Chloe a portarle una storia che valga la pubblicazione. Lex minaccia il professor Fine a causa delle insinuazioni da lui mosse sul suo conto e su quello della LuthorCorp. Lana viene accettata in una confraternita e trasformata in una vampiressa. Il professor Fine mostra a Lex di conoscere i suoi esperimenti segreti e il magnate lo fa pedinare; il professore per\u00f2 recupera l'astronave e uccide il tirapiedi di Lex. Clark e Chloe cominciano a indagare sulla confraternita a causa dello strano comportamento di Lana ma questa, durante una festa, morde Chloe. La ragazza finisce all'ospedale, dove Clark incontra Fine, che gli consiglia di rivolgersi a Lex in quanto riconosce nei sintomi di Chloe un progetto della LuthorCorp. Lex consegna a Clark il siero, che \u00e8 a base di kryptonite, e in quel momento Lana lo morde, ottenendo alcuni suoi poteri con cui uccide Buffy. Clark successivamente riesce a salvare le ragazze e Lana si trasferisce nella stessa stanza di Chloe, che ottiene un lavoro al Daily Planet.\nTraffico di donne.\nTrama.\nChloe e Lois ricevono, al Daily Planet, una telefonata da una ragazza: le due la raggiungono, ma prima che la ragazza dica qualcosa viene investita. Il senatore Jack Jennings, amico di lunga data di Jonathan, chiede aiuto a lui e Clark per la campagna elettorale contro il suo rivale, Lex. La detective che si occupa della morte della ragazza consegna a Jennings una foto che lo ritrae assieme a lei in un club privato: Clark, Chloe e Lois cominciano a indagare sul club, ma la polizia fa una retata e Lois viene portata via dai gestori del locale. Clark, grazie alle ricerche di Chloe, riesce a salvarla e l'uomo del club, inizialmente rilasciato a causa dell'immunit\u00e0 diplomatica di cui gode, viene poi arrestato dall'Interpol. Jennings decide di ritirare la candidatura e consiglia a Johnthan di sostituirlo, mentre Chloe pubblica il suo primo articolo e Lois si trasferisce nell'appartamento del Talon.\nIl frammento.\nTrama.\nLana riceve un frammento di kryptonite d'argento con cui Clark si graffia; il giovane Kent ha quindi una serie di visioni (Chloe che vende il suo segreto a Lionel, Lana che lo tradisce con Lex, i suoi genitori che gli dicono di non amarlo) che lo rendono paranoico e diffidente nei confronti di tutti. Dopo aver attaccato i suoi genitori e i suoi amici, il professor Fine, confessando di essere anche lui un kryptoniano e mostrando gli stessi poteri del ragazzo, riesce a estrarre il frammento di kryptonite argentata e Clark torna alla normalit\u00e0. Chloe, che copre Clark con Lana, gli rivela che le email che si scambia con Lionel (che vuole davvero finanziare la campagna di Johnathan) riguardano la campagna elettorale di Lex, mentre Lana gli mente riguardo all'astronave. Infine il professor Fine sembra assorbire la kryptonite d'argento proprio vicino all'aliante.\nStrane macchie.\nTrama.\nUn fascio di luce investe Martha e la donna, dopo uno svenimento, presenta delle strane chiazze sul corpo. Clark sospetta che dietro ci sia Jor-El e il saldo del suo patto e il professor Fine non smentisce questa ipotesi. Lionel racconta a Chloe delle capacit\u00e0 del professor Fine; questi, interpellato di nuovo da Clark, afferma che i sintomi di Martha sono gli stessi di una particolare tortura che Jor-El eseguiva contro i suoi nemici, descrivendo il padre di Clark come un violento dittatore e vera causa della distruzione di Krypton. Clark, dopo aver confessato il patto con Jor-El a Jonathan, si dirige alla Fortezza per parlargli. Chloe e Lois riescono a introdursi nel laboratorio dove \u00e8 tenuta l'astronave e la reporter vi scorge Fine. Questi consiglia a Clark di distruggere la Fortezza per salvare la madre: i due vi si recano e Clark inserisce un cristallo che causa la distruzione della struttura. Fine, che rivela di essere un'intelligenza artificiale creata su Krypton, lo attacca in modo da liberare il Generale Zod, acerrimo nemico di Jor-El che intende ricreare Krypton sulla Terra. Chloe riesce ad aiutare Clark, che disattiva la sequenza e distrugge Fine, cosa che comporta la sparizione dell'astronave e la guarigione di Martha.\nEsistenze parallele.\nTrama.\nLex, il giorno della vigilia di Natale, si reca a Grandville per incaricare un suo uomo di ottenere, anche falsificandole, informazioni con cui sabotare Jonathan. \nIl giovane Luthor, poco dopo, viene colpito da due rapinatori, perdendo conoscenza, e si trova a vivere un'esistenza parallela in cui \u00e8 sposato con Lana, ha un figlio ed \u00e8 in attesa del secondo, non \u00e8 pi\u00f9 un miliardario, la sua amicizia con Clark \u00e8 ancora intatta, inoltre quest'ultimo e Chloe stanno insieme e sono entrambi affermati giornalisti e Jonathan \u00e8 diventato senatore. &lt;br&gt;\nNella vita reale il giovane Luthor viene ricoverato e rischia di rimanere paralizzato, ma il padre lo fa trasferire in un altro ospedale per farlo operare da specialisti che riescono a evitare la paralisi; nel frattempo Chloe chiede a Clark di consegnare i regali del Daily Planet. &lt;br&gt;\nNel sogno Lex chiede aiuto a Lionel per fare trasportare Lana in un altro ospedale a seguito di una complicanza del parto e questo gli nega l'aiuto perch\u00e9 ha rinunciato alla carica di senatore. Lana poco dopo muore e della sua morte Lionel incolpa Lex per aver rinunciato al potere trovandosi cosi senza risorse per aiutarla.&lt;br&gt;\nUna volta sveglio Lex decide dunque di ricorrere anche a mezzi sleali pur di battere Jonathan, leggendo nella sua esperienza onirica un presagio di ci\u00f2 che potrebbe succedere se rinunciasse alla carriera politica.\nFanatismo.\nTrama.\nLionel acquista le informazioni su Jonathan che Lex voleva e le distrugge. Lois viene assunta dal padre di Clark come organizzatrice della sua campagna e si scontra con Samantha Drake, organizzatrice della campagna di Lex. Lana e Clark hanno una discussione poich\u00e9 questi, da quando ha riacquistato i suoi poteri, non \u00e8 pi\u00f9 lo stesso. Jonathan, dopo aver ricevuto delle telefonate minatorie, viene attaccato alla fattoria dai ragazzi del comitato di Lex. Lionel offre a Martha un sostanzioso contributo alla campagna di Johnathan ma la donna, anche per motivi personali, non ha intenzione di accettare. Clark chiede aiuto a Chloe, che gli suggerisce di dire tutto a Lana. Samantha uccide gli altri due ragazzi del comitato e, dopo che Lex si dissocia dai suoi metodi, attacca anche lui; la ragazza infine spara a Jonathan durante un comizio ma Clark blocca la pallottola e Lois la ferma. Questa confessa a Martha che i fondi per la campagna stanno finendo e la donna decide di accettare i soldi di Lionel, mentre Lana dice a Clark di aver scoperto che anche durante la pioggia di meteoriti della loro infanzia \u00e8 atterrata una navicella.\nIn ostaggio.\nTrama.\nLex viene attaccato da due agenti che vogliono l'astronave. Clark scopre i progetti dell'aliante nella borsa di Lana e la ragazza spiega di lavorare con Lex per studiare il velivolo. L'agente Flynn dice di essere l'ultimo sopravvissuto della pattuglia spazzata via dai due kryptoniani arrivati con la navicella: lui e la complice rapiscono Lana e Lex, pur riuscendo a condurla in salvo, viene ferito. Jonathan scopre che il finanziatore della sua campagna \u00e8 Lionel. Chloe riceve una telefonata dallo sceriffo che le comunica la sparizione di Lana e lei e Clark si mettono subito alla ricerca. Martha confessa a Jonathan di aver preso lei i soldi da Lionel e cerca di convincere il marito a continuare nonostante l'orgoglio. Lex confessa a Lana che l'astronave \u00e8 sparita da qualche tempo e che non sa dov'\u00e8; la ragazza, per salvare l'amico, decide di portare i due al laboratorio. Clark salva Lana e Flynn e la complice vengono arrestati. Jonathan accetta i soldi di Lionel ma decide di vendergli la sua terra in cambio.\nLa rivelazione.\nTrama.\nClark rivela a Lana il suo segreto, conducendola alla Fortezza, e le chiede di sposarlo, dicendo poi tutto ai genitori e a Chloe. Lana accetta la proposta di matrimonio di Clark e Jonathan viene eletto senatore. Lex, ubriaco dopo la sconfitta, chiama Lana a casa sua e dopo aver visto l'anello della ragazza si infuria: Lana scappa in auto ma Lex, inseguendola per parlarle, le causa un incidente mortale. Clark, distrutto dal dolore, chiede a Jor-El di riportarla in vita: ricordandogli che comunque l'equilibrio nell'universo deve essere mantenuto e che quindi al posto di Lana morir\u00e0 qualcun altro, Jor-El riporta Clark al momento prima di condurre Lana alla Fortezza, decidendo di non rivelarle niente e allontanandola ancora di pi\u00f9. Clark rivela tutto a Chloe e le chiede di aiutarlo a salvare Lana: dopo l'elezione di Jonathan, Clark salva Lois da un incidente domestico e Lana va da Lex; i due si baciano e Lana sta per avere di nuovo l'incidente, ma Clark la salva. Lionel incontra Jonathan nel fienile: dopo avergli mostrato una foto con cui ricattarlo, Jonathan lo attacca ma successivamente si sente male e muore tra le braccia di Martha e Clark.\nVendetta.\nTrama.\nClark decide di lasciare l'universit\u00e0 per lavorare alla fattoria. Martha va a Metropolis per parlare al governatore (che le vuole proporre il seggio di Jonathan) e per dare ai poveri i vestiti del marito, ma viene attaccata da due malviventi, che le rubano l'orologio di Jonathan ma che vengono messi in fuga da una donna. Clark e Chloe cominciano a investigare, ma l'Angelo della vendetta (cos\u00ec Chloe soprannomina la vigilante) gli intima di smettere con le loro ricerche; i due, tuttavia, riescono a rintracciarla e a scoprire la sua identit\u00e0: \u00e8 Andrea, una ragazza che lavora al Daily Planet e che ha ottenuto i suoi poteri dal cuore di una ragazza colpita dalla pioggia di meteoriti che le \u00e8 stato trapiantato. Lei e Clark decidono di collaborare e rintracciano il ladro: questi, che ha anche ucciso la madre di Andrea, rivela che l'omicidio gli fu commissionato da Lionel (la donna era un'attivista) e di aver venduto l'orologio di Jonathan; Andrea lo uccide e successivamente si reca a uccidere Lionel (cui Lex dice di sapere del suo incontro con Jonathan), venendo fermata da Clark. Lionel va da Martha e le dice di rifiutare le ipoteche di Jonathan e di aiutarla quando vorr\u00e0. Lana ritrova l'orologio di Jonathan e lo consegna a Clark.\nLo spirito.\nTrama.\nChloe vede lo spirito di una ragazza e successivamente viene trovata da Lois coi polsi tagliati; i medici, data la malattia di cui la madre della reporter soffre, cominciano a ipotizzare che anche Chloe abbia un disturbo psichico. Lionel fa visita a Martha rincuorandola. Lana va a trovare Chloe e la reporter vede un'altra volta la ragazza. Lex sta cercando Fine e Lana gli chiede di trasferire Chloe a Belle Reve, ma Clark la porta da Lois. Chloe ha un'altra visione e Clark scopre il cadavere della ragazza nel muro del bagno dell'appartamento del Talon; la reporter tocca il braccialetto di kryptonite che il corpo possiede e lo spirito della ragazza si impossessa di lei. Gretchen, la ragazza, si mette alla ricerca del suo assassino. Michael, un portantino dell'ospedale, rapisce Lois; Gretchen si reca da lui e lo attacca, essendo il suo assassino: Clark interviene e la ragazza, dopo essere uscita dal corpo di Chloe, uccide l'uomo e svanisce. Clark infine convince Chloe a far visita alla madre.\nCyborg.\nTrama.\nVictor, un ragazzo internato in un laboratorio, riesce a evadere; Lana, inavvertitamente, gli va addosso con l'auto, ma il ragazzo la ferma a mani nude. Questi la porta in ospedale e se ne va, e la ragazza contatta allora Clark. Martha, ormai insediata al Senato, riceve un video in cui si vede Clark usare i suoi poteri. Il giovane Kent va all'ospedale e riconosce in Victor una ex stella del football liceale data per morta e, usando la vista a raggi x, scopre che il suo corpo \u00e8 per met\u00e0 umano e per met\u00e0 artificiale. I due si recano alla fattoria e Victor racconta la sua storia a Clark, che decide di aiutarlo. Victor e Lana vengono attaccati alla fattoria: Clark li salva ma il ragazzo bionico viene ferito. Victor si reca poi dalla sua ragazza, ma vi trova gli uomini del laboratorio e Lex, che lo riconducono nella struttura. Martha \u00e8 sul punto di cedere al ricatto, ma Lionel interviene offrendole il suo aiuto. Clark libera Victor prima che venga reso un automa e Lana riesce a rintracciare la sua ragazza, Katherine. Lionel infine mette le mani sul video di Clark e, dopo averlo visto, non appare sorpreso, dicendo invece \u00abIl tuo segreto \u00e8 al sicuro con me, Kal-El\u00bb.\nIpnosi.\nTrama.\nIn Honduras, il professor Fine mette le mani su sangue infetto. Simone, una ragazza, ipnotizza Clark: i due cominciano a baciarsi e vengono scoperti da Lois. Lex dice a Lana di aver trovato Fine. Simone costringe Clark a chiamare Lana mentre i due sono in atteggiamenti intimi e a lasciarla; la ragazza, che lavora per Lex, non dice nulla su Clark ma viene obbligata dal magnate a lavorare per lui ancora. Chloe, sospettosa sul comportamento di Clark, comincia a indagare e scopre la verit\u00e0. Lex trova Fine e i due decidono di collaborare. Simone ordina a Clark di uccidere Lex, ma Chloe riesce a fermarli e nella colluttazione Simone viene uccisa. Clark, deciso a non ferire pi\u00f9 i sentimenti di Lana, la lascia. Lana allora va da Lex.\nNel vuoto.\nTrama.\nLana si rivolge a Lance, uno studente di medicina che ha realizzato un siero alla kryptonite col quale riesce a uccidere e riportare in vita, permettendo a Lana di parlare coi genitori. Chloe prova a Clark che Fine \u00e8 ancora vivo e il ragazzo si mette alla ricerca del suo ex professore. Lionel continua ad aiutare Martha: la donna, pur accettando, mette subito in chiaro che i due non saranno mai niente pi\u00f9 che amici. Lana si introduce in casa di Lex in modo da ottenere i soldi per un'altra dose: il magnate la scopre e tenta di convincerla a smettere, ma la ragazza non lo ascolta. Chloe rintraccia l'amica di Lance, Ally, ma la ragazza muore. Lana si reca da Lance per un'ultima dose: Lex tenta di fermarla, ma il ragazzo lo trafigge con una siringa. Lex vede la madre, che gli dice che si macchier\u00e0 del sangue di molte persone, ma Chloe lo fa rinsavire. Clark salva Lana, che uccide involontariamente Lance, ma gli viene iniettato il siero: il giovane Kent parla col padre, che gli dice che Lionel \u00e8 a conoscenza del suo segreto. Clark parla della sua visione a Chloe, che gli rivela che proprio Lionel le ha detto che Fine era in Honduras. Clark e Lana infine si chiariscono.\nFragile.\nTrama.\nMaddie, figlia adottiva di una collaboratrice di Martha, ha il potere di rompere il vetro con la mente; dopo un litigio la donna viene uccisa, mentre la bambina viene ospitata dai Kent. Clark riesce a entrare in confidenza con Maddie, ma all'arrivo di Lois la bambina scatena involontariamente il suo potere e Clark comincia a indagare. Maddie, mentre Lois se ne prende cura, viene portata via da un uomo col suo stesso potere, che rivela alla bambina di essere suo padre. L'uomo viene poi fermato da Clark e la bambina viene affidata alla nonna, madre dell'uomo; successivamente questi scappa di nuovo, ma Clark e Maddie lo fermano definitivamente. Lana infine va da Lex per chiarire la situazione e lo bacia.\nIl persecutore.\nTrama.\nLionel viene costretto da un uomo in maschera a risolvere un indovinello per salvarsi la vita. Una volta sopravvissuto Lionel accusa il figlio, che per\u00f2 riesce a convincerlo della sua innocenza. Clark dice alla madre che Lionel conosce il suo segreto e la donna gli rivela il ricatto subito e di cui il magnate si \u00e8 occupato. L'uomo con la maschera rapisce Lionel e lo costringe a un'altra prova. Lex e Lana si incontrano per parlare del loro rapporto ma Lex viene informato del rapimento del padre. Lionel sopravvive alla seconda prova ma nella terza viene coinvolta Martha. Lois informa Clark dell'assenza della madre alla riunione cui doveva partecipare: lui e Chloe si dirigono da Lex, e i tre decidono di collaborare per salvare Lionel e Martha. I due sopravvivono alla terza prova e vengono condotti a quella finale: uccidere l'altro per sopravvivere. Lionel decide di sacrificarsi per salvare Martha, ma la pistola non spara. Allora il sequestratore esce allo scoperto: si tratta di un uomo che ha perso tutto a causa di un investimento sbagliato di Lionel e, nonostante il magnate si scusi, fa precipitare l'ascensore nel quale i due sono detenuti, ma Clark li salva. Lex fa arrestare Lincoln Cole, il sequestratore, dopodich\u00e9 incontra suo padre, che copre il fatto che Clark li abbia salvati. Successivamente Lionel e Clark si incontrano, Lionel rivela di conoscere il suo segreto da quasi un anno, sin da quando tocc\u00f2 il cristallo che provoc\u00f2 la creazione della Fortezza della Solitudine. Afferma inoltre di non aver mai avuto intenzione di rivelare il suo segreto ad altri poich\u00e9 ci\u00f2 avrebbe cambiato il suo destino. Clark pensa che Lionel fosse sicuro che la pistola fosse scarica mentre Lionel gli risponde che non potrebbe mai far del male a Martha, neanche per salvarsi la vita. Sebbene Lionel dica di volere solo il bene dei Kent, Clark, per niente convinto, gli intima di stare lontano da sua madre; appena il giovane Kent se ne va, Lionel accusa un malore e scrive un messaggio.\nInvisibile.\nTrama.\nClark salva la vita a un uomo che successivamente uccide il testimone di un importante processo grazie all'abilit\u00e0 di diventare invisibile. L'uomo, Graham, va a casa di Clark dopo avergli fatto un regalo e conosce Lois. Clark, convinto che il regalo sia da parte di Lex (che voleva cercare di riallacciare i rapporti col giovane) va a casa sua, ma lo scopre con Lana: il giovane Kent allora si arrabbia con Chloe per non avergli detto della loro relazione. Graham invita Clark a una serata per sdebitarsi: il giovane Kent gli parla allora di Lex e Graham tenta di eliminarlo in modo che Clark possa tornare con Lana, ma la ragazza glielo impedisce. Clark, dall'identikit fornito da Lana, capisce che l'assalitore di Lex \u00e8 Graham e tenta, senza riuscirci, di fermarlo. Il killer infine va in ospedale per uccidere Lex e Lana ma Clark, aiutato da Lois e Chloe, riesce a salvarli, mentre il killer, noto nel giro come \"il camaleonte\", viene ucciso da Lex. Lana infine confessa la sua relazione con quest'ultimo a Clark.\nL'oracolo.\nTrama.\nClark, il giorno del suo compleanno, visita la tomba del padre: Jonathan gli appare e gli dice che per salvare il mondo dovr\u00e0 uccidere Lionel. Questi scopre la collaborazione del figlio con Fine e lo mette in guardia dal professore; subito dopo, ha un altro attacco durante il quale scrive su un foglio dei simboli kryptoniani. Lana accetta di conoscere l'esperimento di Fine e Lex fino in fondo. Jonathan appare anche a Martha ripetendole la necessit\u00e0 di uccidere Lionel e dicendo che questi \u00e8 coinvolto nella sua morte, ma in realt\u00e0 l'uomo non \u00e8 altri che Fine trasformato. Questi si incontra con Lex e dopo avergli spiegato la sua origine lo minaccia per avere il vaccino che la LuthorCorp ha sviluppato. Clark d\u00e0 appuntamento a Lionel per scoprire se questi era presente la sera in cui Jonathan mor\u00ec: Lionel cerca di farlo ragionare ma Johnathan appare intimandogli di ucciderlo; Clark capisce che colui che ha davanti non \u00e8 il genitore e prova a combattere, ma il clone di Fine viene fatto sparire da Lionel durante uno dei suoi attacchi. Il magnate consegna a Clark i fogli di simboli che ha scritto e assieme a Chloe cominciano a indagare. Fine, al laboratorio, inietta a Lex una dose del vaccino unita a un siero alla kryptonite per poi distruggere i virus. Lionel confessa a Martha la discussione con Jonathan la sera in cui mor\u00ec. Lex si accorge di aver ottenuto delle capacit\u00e0 simili a quelle di Fine e Clark, infine, traduce i simboli di Lionel come l'avviso dell'imminente ritorno di Zod.\nDimensione Fantasma.\nTrama.\nLex viene richiamato in un campo e portato nell'astronave da Fine. Clark, informato sull'accaduto, si rivolge a Jor-El alla Fortezza: questi gli spiega che Zod \u00e8 stato il vero autore della distruzione di Krypton e che per rinascere deve avere un corpo in cui vivere, fornendo poi a Clark l'arma con cui distruggere tale corpo. Clark e Chloe si rendono conto che l'ospite che Zod ha scelto \u00e8 Lex e il giovane Kent rivela tutto a Lionel. Questi ritrova il figlio, che ha acquisito i poteri da kryptoniano e con i quali lo ferisce; successivamente Lex mostra i suoi poteri a Lana e la ragazza gli rivela che Clark vuole ucciderlo. Questi va a casa di Lex per avvertirlo ma vi trova prima Lana e poi Fine: questi gli offre di diventare l'ospite di Zod e al suo rifiuto provoca un enorme blackout tecnologico. Clark va da Chloe e la ragazza, temendo di non rivederlo, lo bacia. Lex e Clark si incontrano alla fattoria e cominciano a combattere: Clark non riesce a pugnalare Lex e scaglia l'oggetto contro Fine, appena sopraggiunto, ma cos\u00ec facendo apre il portale tramite il quale Zod prende possesso di Lex; subito dopo il kryptoniano imprigiona Clark nella Dimensione Fantasma. L'aereo su cui Lois e Martha stavano andando a Washington viene dirottato da Fine mentre in tutto il mondo scoppiano rivolte e tafferugli."}
{"id": "1116238", "revid": "380654", "url": "https://it.wikipedia.org/wiki?curid=1116238", "title": "Episodi di Smallville (sesta stagione)", "text": "La sesta stagione della serie televisiva Smallville \u00e8 andata in onda sul canale statunitense The CW dal 28 settembre 2006 al 17 maggio 2007. In Italia \u00e8 stata trasmessa in prima assoluta sul canale a pagamento Mediaset Premium dal 6 settembre 2007 al 15 novembre 2007. Successivamente \u00e8 stata replicata in chiaro da Italia 1 dal 6 dicembre 2007 al 29 gennaio 2008.\nAlla fine di questa stagione Annette O'Toole lascia il cast principale della serie.\nGli antagonisti principali sono Lex Luthor e Bizzarro.\nZod.\nTrama.\nClark vaga per la Dimensione Fantasma, dove pu\u00f2 essere ferito; viene quindi attaccato da strani esseri messi in fuga da una ragazza con un particolare cristallo. Sulla Terra Zod ha scatenato il caos ma Lionel, in accordo con Chloe, decide di recuperare il pugnale di Jor-El. La ragazza che ha salvato Clark, Raya, dice di conoscere Jor-El e gli mostra il cristallo con cui ha cacciato gli esseri, che presenta il simbolo kryptoniano di speranza. Martha e Lois sono sopravvissute e l'aereo \u00e8 caduto vicino alla Fortezza: l\u00ec Jor-El spiega alla donna cosa \u00e8 successo a Clark e la incarica di uccidere Zod (sempre nel corpo di Lex) col pugnale, per poi riportare le due a Smallville, ringraziando Martha per la madre che \u00e8 stata per suo figlio. Raya spiega a Clark di essere stata assistente di Jor-El nonch\u00e9 gli ultimi momenti di Krypton, durante i quali ella venne rinchiusa da Jor-El per farla sopravvivere mentre lui e Lara restarono fino all'ultimo sul pianeta per tentare di salvarlo. Chloe trova al Daily Planet un ragazzo che conosce, la sua \"prima volta\", Jimmy Olsen. Zod ferma il virus digitale di Fine e dice a Lana di voler prendere qualcosa al Pentagono per ricreare Krypton sulla Terra. Clark e Raya vengono attaccati dai due kryptoniani sbarcati sulla Terra, ma la ragazza li ferma dicendo che Clark pu\u00f2 farli fuggire. Martha e Lionel recuperano il pugnale alla fattoria; Lana li raggiunge e si assume il compito di uccidere Zod. La ragazza tenta di ucciderl,o ma questi distrugge il pugnale e aziona i satelliti in modo da modificare la conformazione del pianeta. Clark, grazie al sacrificio di Raya, riesce a fuggire dalla Dimensione Fantasma attraverso il portale progettato per gli El, ma insieme a lui fuggono anche alcuni detenuti. Clark salva Martha e Lionel e si dirige da Zod prima che uccida Lana e danneggiando il congegno che aziona i satelliti, fermando il suo piano. I due combattono e Clark viene facilmente sopraffatto, ma con l'inganno lo rispedisce nella Dimensione Fantasma grazie al cristallo di Raya. Clark spiega alla madre che la Fortezza, dove ha portato il cristallo, \u00e8 morta. Infine Lionel traduce i simboli e Lex trova un frammento della navicella.\nPer un soffio.\nTrama.\nClark, con uno starnuto, scardina la porta del fienile, che cade vicino a Lois; il ragazzo sembra presentare i sintomi del raffreddore mentre la ragazza decide di indagare. Lana va a vivere con Lex, che negli ultimi tempi viene pedinato. Dopo essersi confrontato col padre, Lex viene rapito da alcuni uomini interessati ai poteri che aveva quando Zod era in lui e Lionel chiede aiuto a Clark. Lana, dopo una visita di quest'ultimo, scopre che Lex ha delle telecamere in tutta la casa e che aveva assunto un investigatore privato perch\u00e9 pedinato. Lex confessa ai rapitori che la LuthorCorp sta realizzando un siero che aumenta la forza fisica e dice loro dove trovarlo. Lionel incontra Oliver Queen, un giovane imprenditore ex compagno di studi di Lex che Lionel crede coinvolto nel rapimento. Lana, alla ricerca di Lex, viene sequestrata anche lei, ma i due riescono a cavarsela e Clark, usando il super soffio, li aiuta. Lois pubblica un articolo sull'Inquisitor. Infine uno dei rapitori ritorna da Oliver, che gli ordina di trovare l'altro individuo dotato di poteri presente nel laboratorio di cui l'uomo gli parla; il giovane, inoltre, sembra essere uno straordinario arciere. \nRampicante.\nTrama.\nChloe e Jimmy, ancora intimi, trovano il cadavere di una ragazza in un bosco vicino ad una radura frequentata dalle coppie e assieme a Clark cominciano ad indagare. Lex e Lana hanno i primi problemi di coppia, legati soprattutto al trattamento riservato alla ragazza dai media. Clark ritrova il fidanzato della ragazza ma alcune frasche lo feriscono; indagando, il giovane Kent arriva alla serra di Lex e i due litigano. Lana chiede un consiglio a Chloe sulla sua relazione. Gloria, una guardia forestale incontrata da Clark, sembra riuscire a controllare la vegetazione e attacca Jimmy. Lois va a scusarsi con Oliver dopo il loro primo incontro e il magnate la invita al ballo in maschera di Lex. Chloe e Clark scoprono che le piante che hanno attaccato Jimmy non sono terrestri e il giovane Kent va da Gloria: scopre allora che la ragazza \u00e8 fuggita dalla Dimensione Fantasma, ma non riesce a fermarla. Chloe salva Clark e Jimmy e rivela all'amico la debolezza delle piante: Clark si reca alla serra di Lex e riesce a fermare Gloria. Oliver, facendo una scommessa con Lois, dimostra ancora una volta la sua abilit\u00e0 con l'arco mentre Lana e Lex, dopo essersi riappacificati, fanno l'amore.\nFreccia verde.\nTrama.\nAd una festa in onore di Martha un uomo mascherato le ruba la preziosa collana prestatale da Lionel, ma Lois riesce a prendergli un anello. Clark conosce Oliver per recuperare la collana della madre. Lex sta conducendo delle ricerche sul frammento di astronave usato da Zod. Il misterioso ladro-arciere recupera il suo anello addormentando Lois e Chloe. Lionel mette in guardia Lana sulla pericolosit\u00e0 delle ricerche di Lex. Clark, grazie ad una dritta di Lionel, riesce ad intercettare Freccia Verde, il ladro, ma questi riesce a fuggire. Lois viene rapita e Oliver, in risposta alle illazioni di Clark su Freccia Verde, gli rivela che tutti i cimeli che il bandito ha rubato erano stati acquistati illegalmente. Clark, vedendo l'araldo presente sull'anello rubato a Freccia Verde, capisce che la vera identit\u00e0 del bandito \u00e8 Oliver Queen. Freccia Verde salva poi Lois dai suoi rapitori: la ragazza lo attacca, ma Clark fa in modo che il bandito possa fuggire, per poi raggiungerlo e rivelargli di conoscere la sua vera identit\u00e0 e dicendogli di restituire a Lionel la sua collana. Oliver restituisce alcuni manufatti ai musei e Clark chiede a Chloe di smetterla di indagare su Freccia Verde. Clark e Oliver hanno poi un incontro, nel quale il miliardario gli propone di unirsi a lui per aiutare gli indifesi. \nFantasmi del passato.\nTrama.\nLex e Oliver partecipano alla riunione della loro classe quando frequentavano il prestigioso istituto Excelsior, ma durante la festa uno dei loro amici viene ucciso. L'episodio riporta alla mente di Lex le difficolt\u00e0 che ha vissuto nella scuola e del suo unico amico nell'istituto, Duncan. Clark scopre che assieme a lui sono evasi dalla Dimensione Fantasma anche alcuni prigionieri, che Chloe ribattezza \"zoners\", e decide di chiedere aiuto a Oliver per trovarli. Un altro amico di Oliver viene ucciso e questi, in cambio delle immagini del suo satellite, chiede a Clark di aiutarlo a incastrare Lex per l'omicidio dei due amici. Lana viene ferita in casa di Lex ma Lois dice a Clark che il bersaglio potrebbe essere stato in realt\u00e0 Lex. Clark ipotizza che sia Duncan il responsabile, ma Oliver gli dice che il ragazzo venne investito a causa sua e di Lex e che Lionel insabbi\u00f2 tutto; il magnate confessa di averlo salvato grazie a una cura alla kryptonite. Duncan, che ha ottenuto la capacit\u00e0 di compiere viaggi astrali, attacca Lex e Oliver, ma Clark li salva e Duncan muore. Grazie alle foto di Oliver, Clark riconosce in un cratere Raya. \nDestino.\nTrama.\nUno degli \"zoner\" entra nel corpo di un ragazzo donandogli alcuni poteri e mettendosi alla ricerca di Clark. Il dottor Groll, responsabile degli esperimenti della LuthorCorp, si incontra con Lana per dirle di allontanarsi da Lex e Jimmy li fotografa. Clark e Chloe scoprono i movimenti dello \"zoner\" quando Raya arriva alla fattoria. Jimmy mostra le sue foto a Chloe mentre lo \"zoner\" arriva al Daily Planet per scovare Clark, riuscendoci. Jimmy porta le foto a Lex, che lo caccia via minacciandolo, ma il fotografo riesce a immortalare i progetti della chiave dell'astronave di Zod. Raya parla a Clark di Jor-El, descrivendolo come la persona pi\u00f9 nobile che abbia mai conosciuto e che mand\u00f2 Clark sulla Terra per salvarla dall'estinzione. Clark \u00e8 confuso e Raya gli spiega che la civilt\u00e0 umana si autodistrugger\u00e0 come Krypton senza il suo aiuto. Clark si rende cos\u00ec conto che il destino di cui Jor-El gli ha sempre parlato era proprio questo: salvare la Terra. Lo \"zoner\", Baern, arriva alla fattoria, ma Raya lo mette in fuga. Jimmy mostra a Chloe i progetti della chiave e Raya e Clark li interpretano. Baern arriva da Lex e dopo aver assorbito l'energia del frammento di Zod l'oggetto va in cenere. Raya riesce a chiamare Baern alla Fortezza: Clark rimanda lo \"zoner\" nella Dimensione Fantasma grazie al cristallo di suo padre, ma Raya muore nello scontro. Il giovane Kent decide di farsi addestrare dal padre e di abbracciare il suo destino, ma non prima di aver rinchiuso o annientato tutti gli \"zoners\" e la Fortezza sembra riattivarsi.\nRabbia.\nTrama.\nOliver, nei panni di Freccia Verde, sventa una rapina ma viene gravemente ferito. Clark gli fa visita: il giovane miliardario non presenta ferite ma caccia Clark in malo modo; questi, usando la vista a raggi x, lo vede iniettarsi un siero, che ripara le ferite subite. Clark allora avverte Lois di una possibile tossicodipendenza di Oliver; questi viene messo in guardia sugli effetti collaterali della sostanza (scatti di rabbia e perdita di lucidit\u00e0) dalla dottoressa che l'ha creata, ma Oliver non la ascolta. Clark parla a Chloe della questione; Lana, facendo anche lei visita all'amica, ha un mancamento ma le chiede di non dire niente a nessuno. Lois trova Freccia Verde nell'ufficio di Oliver e lo attacca, ma il vigilante reagisce ferendola e scappa. Questi ritrova il bandito che lo aveva ferito e scopre che anche lui si serve del siero. La dottoressa a capo del progetto decide di distruggere la sostanza nonostante le richieste di Lex e Clark e Chloe la trovano morta. Oliver, dopo essere stato fermato da Clark un attimo prima di uccidere Lex, decide di rinunciare per sempre al siero. Lana confessa a Chloe di essere incinta. \nFrequenze.\nTrama.\nLex, colpito da uno strano fenomeno, scompare mentre Chloe e Clark rintracciano un altro \"zoner\". Lex scopre che il fenomeno \u00e8 causato dal potere di un uomo fuggito dal 33.1, Bronson, capace di muoversi e trasportare oggetti e persone in altre radiofrequenze; questi, successivamente, contatta Lana e le rivela tutto. Lei, Jimmy e Chloe scoprono cosa \u00e8 successo a Lex mentre Clark trova lo \"zoner\" ma scopre che il cristallo di Jor-El su di lui non ha effetto perch\u00e9 possiede ancora il suo corpo fisico. Lana confessa a Lex la sua gravidanza e Bronson la porta nella sua stessa frequenza. Clark combatte con lo \"zoner\", il quale dispone per\u00f2 di una forza molto superiore alla sua ed \u00e8 sul punto di ucciderlo, ma il kryptoniano viene salvato da un uomo misterioso che uccide lo \"zoner\" e subito dopo fugge volando. Lionel confessa a Lex, salvato da Jimmy e Chloe, di aver spostato il 33.1 e di voler diventare suo socio, mentre Clark parla a Chloe dell'uomo che lo ha aiutato. Lex infine chiede a Lana di sposarlo.\nLa storia di Javier.\nTrama.\nJavier, un giovane clandestino messicano, riesce a fuggire dalla fattoria dove veniva costretto a lavorare mentre il suo amico Francisco, durante la fuga, viene letteralmente inghiottito dalla terra. Il ragazzo viene trovato da Clark e questi, fattosi raccontare la sua storia, decide di aiutarlo, recandosi a parlare agli altri lavoratori della fattoria McNally. Martha scopre Javier e vorrebbe chiamare l'ufficio immigrazione, ma Clark le chiede un giorno di tempo per risolvere tutto: scopre cos\u00ec, grazie ad uno dei braccianti, i corpi sotterrati di coloro che avevano tentato la fuga. Clark chiede aiuto a Chloe e scoprono il coinvolgimento della LuthorCorp nella fattoria McNally, mentre Javier scappa per cercare Francisco. Il cimitero alla fattoria McNally viene scoperto e l'uomo arrestato, ma questi riesce a scappare sottoterra grazie ai suoi poteri. Clark ritrova Javier mentre Jimmy e Chloe trovano Esperanza, la madre del ragazzo. McNally attacca Javier e Clark ma questi riesce a fermarlo, mentre Martha si impegna a far regolarizzare Javier ed Esperanza. Lex infine fa internare Jed McNally al 33.1. \nIl potere dell'acqua.\nTrama.\nLinda Lake, reporter del Daily Planet, viene attaccata dall'ultima vittima dei suoi reportage scandalistici ma grazie al potere di trasformarsi in acqua lo uccide. Lana confessa a Chloe i suoi dubbi sulla proposta di matrimonio di Lex dicendo che se si fosse proposto Clark avrebbe accettato subito; Linda, grazie al suo potere, origlia la conversazione e il giorno dopo la notizia compare sui giornali, e Clark decide di far desistere Lana dallo sposare Lex. Questi e il giovane Kent si confrontano e il miliardario gli rivela la gravidanza di Lana per poi incaricare Linda di indagare su Clark e la ragazza. Lois scopre che Oliver ha un taglio nello stesso punto in cui \u00e8 stato ferito Freccia Verde e chiede a Clark di aiutarla a smascherarlo. Linda, origliando una conversazione tra Clark e Chloe, scopre il segreto del giovane Kent. Questi e Oliver elaborano un piano con cui convincono Lois che il miliardario e Freccia Verde sono due persone diverse e Lois convinta di baciare Oliver bacia invece Clark, travestito da Freccia Verde. Chloe mette in fuga Linda dopo che questa la attacca mentre Lana, dopo un confronto con Clark, sebbene riconosca di amare sia Lex che il giovane Kent accetta la proposta di matrimonio del miliardario. \nLa lega della giustizia.\nTrama.\nChloe cerca di incriminare il Dr. Caselli, un collaboratore della LuthorCorp, ma egli le punta contro una pistola. Tuttavia, viene salvata da un uomo super veloce che si rivela essere Bart Allen. Clark \u00e8 sospettoso e con Chloe comincia ad indagare, intanto Oliver e Lois decidono di prendersi una vacanza ma prima Oliver incontra Bart, infatti i due stanno lavorando insieme per distruggere tutte le basi del 33.1, ma durante una missione Bart viene catturato da Lex. Clark scopre che Oliver e Bart lavorano insieme e con loro ci sono anche Victor Stone e Arthur Curry. Chloe scopre la base dove Lex tiene Bart e Clark decide di andarci per salvarlo, ma finisce in una stanza piena di kryptonite, nel frattempo Freccia verde, Cyborg e Aquaman vanno a salvare Clark e Bart/Impulse. Oliver salva Clark che in seguito salva Bart da una macchina che lo costringe a continuare a correre per non morire folgorato; intanto AC e Victor rubano le informazioni riguardo alle altre basi del 33.1 per poi far esplodere la base raggiunti dagli altri compagni. Oliver decide di lasciare Lois per tenerla al sicuro. Infine Oliver e la sua squadra partono per colpire le altre basi di Lex e Clark decide che dopo aver risolto il suo problema principale (catturare gli zoner evasi) si unir\u00e0 alla squadra. Lex dice al padre che alcune guardie della base hanno fornito la descrizione di uno degli uomini di Freccia Verde che ricorda molto quella di Clark, ma Lionel copre il kryptoniano dicendo che era a cena con lui e Martha.\nLabirinti della mente.\nTrama.\nClark viene attaccato nel fienile e al suo risveglio si trova in una clinica psichiatrica in cui tutti gli dicono che le storie sui suoi poteri e sui suoi nemici sono solo delle allucinazioni. Clark incontra un uomo che dice di credergli e di provenire da Marte; subito dopo il giovane Kent riesce ad evadere e tornare a casa, dove trova Lana. Corso alla tenuta Luthor, Clark trova la madre, che ora \u00e8 sposata con Lionel e che lo costringe a fuggire di nuovo, venendo aiutato da Chloe. Clark va allora da Lex, convinto che ci sia lui dietro a tutto, ma scopre che nell'incidente sul ponte quando si conobbero il miliardario ha perso le gambe. Chloe viene uccisa e Clark ricondotto alla clinica. L'uomo che si dice un marziano dice a Clark che tutto quello che gli sta capitando \u00e8 dovuto all'attacco, opera di uno \"zoner\", al fienile e che per liberarsi deve uccidere il dottore che li ha in cura: Clark lo fa e l'uomo di Marte sigilla lo \"zoner\". \nIl rossetto.\nTrama.\nLois, il giorno di San Valentino, prova un rossetto alla kryptonite rossa, consigliatole come filtro d'amore, e perde la testa per Clark. Lana chiede a Chloe di farle da damigella mentre Clark le chiede aiuto per capire cosa stia succedendo a Lois, ma questa lo raggiunge al Daily Planet e, baciandolo, la kryptonite rossa fa effetto sul giovane Kent. Questi rivela a Lois che Oliver \u00e8 Freccia Verde e decide di rivelarle il suo segreto per dimostrarsi migliore di lui: arrivato in volo all'ufficio di Oliver, Clark trova l'invito alla festa di Lex e Lana e decide di parteciparvi. Jimmy, su richiesta di Chloe, si fa dare dalla ragazza che ha venduto a Lois il rossetto un filtro alla kryptonite verde per neutralizzarne gli effetti. Clark, alla festa di Lana e Lex, umilia Martha, Chloe e lo stesso Lex, per poi rivelare ai presenti la gravidanza di Lana e andarsene trascinandola con s\u00e9. Jimmy fa rinsavire Lois mentre alla fattoria Clark e Lana si baciano; Lex sopraggiunge e Clark arriva quasi al punto di ucciderlo, ma Martha lo ferma con un frammento di meteorite proprio mentre Lex lo colpisce con una sbarra di ferro che per\u00f2 si piega non trafiggendolo. Lana recupera l'oggetto e lo ripone in camera sua, riflettendo, mentre Jimmy chiede a Chloe una pausa dato che pensa che la ragazza provi ancora qualcosa per Clark. \nSotto i riflettori.\nTrama.\nLana, alla tenuta Luthor, si accorge di essere spiata; si reca quindi da Chloe, e le mostra la foto della sbarra piegata da Clark inviatale dal maniaco. Chloe dice a Clark di chiedere a Jimmy informazioni sul paparazzo dal cui cellulare la foto \u00e8 stata inviata, dicendogli inoltre che i due sono vicini a lasciarsi. Lana riceve un pacco dal maniaco mentre Jimmy e Clark, dopo essersi chiariti, collaborano per scoprire chi esso sia. Lana viene ospitata dai Kent ma il maniaco la contatta di nuovo e la ragazza ha un incidente domestico. Clark e Jimmy trovano il covo di Louie Esposito, il fotografo, che attacca Lana ma che viene fermato da Clark e ucciso da una guardia del corpo della ragazza. Questi infine rivela di essere lui l'uomo che la perseguita e di averlo fatto perch\u00e9 vuole salvarla da Lex; i due hanno poi uno scontro nel quale l'uomo muore e Lana viene salvata da Clark. Jimmy e Chloe tornano insieme mentre Lana scopre che la sbarra di ferro \u00e8 sparita e Lex invita Clark al matrimonio. \nBomba a orologeria.\nTrama.\nLana e Chloe festeggiano l'addio al nubilato della prima al bowling; il ragazzo che ci lavora le aiuta grazie al suo potere, ma un ragazzo cieco di nome Tobias lo identifica, grazie al suo potere, come un mutante da kryptonite e gli uomini che lo accompagnano rapiscono l'impiegato. Clark e Chloe lo ritrovano, ma questi non sembra ricordare niente; l'uomo che invece era con Tobias chiede a Lex di aiutare il ragazzo come pattuito, ma il miliardario si rifiuta. Clark e Chloe rintracciano Tobias, ma il ragazzo non collabora; il giovane Kent sente per\u00f2 poi Tobias informare un uomo che uno di loro due ha dei poteri. Clark riesce a prendere il computer del dottor Bethany, l'uomo che collabora con Tobias, ma Chloe viene rapita: Clark va da Tobias e il ragazzo gli dice che la reporter ha dei poteri. Chloe viene rilasciata e anche lei non si ricorda niente. Lana va da Tobias, dicendogli di smettere di usare il suo potere per mantenere il segreto di Clark, ma il ragazzo le dice che questi non \u00e8 contaminato dai meteoriti. Chloe, Clark e Jimmy scoprono che il dottor Bethany sta dando la caccia ai mutanti e Clark, usando i raggi x, vede che Chloe ha un microchip nella spalla, per poi rimuoverlo su richiesta della ragazza. Il dottor Bethany attacca Tobias e Lana ma Clark interviene e salva entrambi. Lex infine ordina agli uomini del 33.1 di tenere d'occhio Chloe.\nLa promessa.\nTrama.\nChloe, durante i preparativi del matrimonio, rimane chiusa nella cantina della tenuta Luthor e Clark la libera. Questi va da Lana e la ragazza gli dice che non sposer\u00e0 Lex e, dopo averlo baciato, gli d\u00e0 appuntamento al fienile. Precedentemente quella mattina, Lionel assicura a Lex la presenza di Lana all'altare; successivamente il giovane Luthor uccide involontariamente il dottor Langston, medico di Lana, e Chloe lo informa della sparizione della ragazza. La reclusione di Chloe nella cantina \u00e8 un'idea di Lana, grazie alla quale questa scopre il segreto di Clark e i suoi veri sentimenti; Lionel tuttavia scopre le intenzioni di Lana e minaccia la morte di Clark nel caso in cui lasci Lex. Lana \u00e8 quindi costretta a sposarsi e Clark assiste devastato alla cerimonia. I due si incontrano e Lana \u00e8 costretta a dirgli che vuole stare con Lex, nonostante il ragazzo dica di amarla ancora. Lionel va dal figlio dicendo di aver nascosto meglio il cadavere del dottor Langston e di sapere cosa ci sia dietro la gravidanza di Lana. Lex si dimostra pronto a concedergli qualsiasi cosa voglia, incluso il controllo della societ\u00e0, per il suo silenzio, ma Lionel risponde che sar\u00e0 lui a decidere come e quando riscuotere la ricompensa per il favore fattogli. \nCombattimento.\nTrama.\nClark, da quando Lex e Lana si sono sposati, si dedica interamente alla sua missione e investigando con Chloe nel mondo dei fight club illegali trova un altro \"zoner\", Titan. Lois trova il fight club ma viene rapita. Lana ha un malore e Lex, al suo risveglio in ospedale, le comunica che ha perso il bambino. Clark convince il padrone del fight club, impiegato del 33.1, a farlo partecipare e, nonostante inizialmente dovesse combattere contro Lois, sconfigge Titan, che rimane ucciso dalla sua stessa arma. Lana scopre la morte del dottor Langston e, sentendosi in colpa per aver perso il bambino, vuole esaminare la sua cartella, che Lex distrugge. \nControllo telepatico.\nTrama.\nLex viene mandato fuori strada e Chloe lo attacca rubandogli il cellulare; la ragazza tuttavia il giorno dopo ha un vuoto e ne parla con Clark. I due scoprono che \u00e8 stata proprio Chloe a mandare fuori strada Lex e che la madre della ragazza, Moira, ha il potere di controllare gli altri mutanti, come ha fatto con Chloe. Lex dice a Moira di riportarla da Chloe in cambio del suo aiuto: Moira usa il suo potere su un uomo per uccidere Lex, ma Clark lo ferma alla tenuta Luthor. Moira controlla di nuovo Chloe ordinandole di lasciare Smallville, ma la ragazza viene rapita e portata dalla madre. Le due tentano di evadere e Clark salva Lex da Chloe appena in tempo. La donna, lontana dai farmaci di Lex, cade di nuovo in stato catatonico. Il giovane Luthor minaccia Chloe in modo che non pubblichi un articolo contro la LuthorCorp. Lana infine scopre la verit\u00e0 sulla sua gravidanza. \nSegreti nel sottosuolo.\nTrama.\nLionel viene ferito nell'esplosione di uno dei nuovi laboratori segreti sotterranei di Lex, che viene rapito dalla donna responsabile dell'incidente; il magnate chiede allora aiuto a Clark per salvare il figlio e fermare il suo nuovo progetto, \"Ares\". La donna intima a Lex di dirle dov'\u00e8 suo marito, un sergente dell'esercito inserito nel nuovo progetto della LuthorCorp; Lex spiega che l'uomo \u00e8 morto dopo un tentativo disperato di salvarlo da parte della LuthorCorp. La donna fa saltare il posto dove si trovano coinvolgendo anche Clark, giunto l\u00ec per salvare Lex ma impossibilitato a utilizzare i suoi poteri a causa della kryptonite che \u00e8 presente ovunque nello stabile. Lionel confessa a Lana di averla costretta a sposare il figlio per proteggere Clark. Clark rivela a Lex che Lana voleva lasciarlo il giorno delle nozze e gli chiede di dirgli come l'abbia costretta a sposarlo, ma Lex non ne sa nulla e ne rimane molto turbato. I due hanno anche un confronto sulla loro amicizia, chiedendosi se lo siano mai stati. Ad un tratto, prima del crollo, Clark viene bloccato da dei detriti e Lex se ne va, abbandonandolo. Tuttavia, poco dopo, il giovane Luthor torna con una sbarra di ferro con cui riesce a liberare Clark, per poi aiutarlo a raggiungere una delle uscite. I due, collaborando, riescono a fuggire appena prima dell'esplosione finale. Clark inizia a pensare che, forse, si sia arreso troppo presto con Lex perch\u00e9 quando lo ha salvato ha rivisto per un attimo l'amico di un tempo, ma la madre gli risponde che Clark non perde mai la speranza con nessuno e che questa \u00e8 sempre stata la sua pi\u00f9 grande debolezza e allo stesso tempo la sua pi\u00f9 grande forza. \nNoir.\nTrama.\nJimmy e Chloe trovano Lana nell'ascensore del Daily Planet in una pozza di sangue. Jimmy viene attaccato e sogna una versione dell'attentato a Lana ambientato nel 1940, dove Clark \u00e8 un poliziotto e Lex sta con Lois. Una volta svegliatosi lui e Chloe risolvono il caso, e la reporter scopre che Lana ha sposato Lex per poter spiare dall'interno tutte le sue manovre (tra cui il Progetto Ares) e proteggere Clark.\nProgetto Ares.\nTrama.\nIl Progetto Ares giunge a maturazione. Il senatore Burke, che segretamente collabora con Lex, lo informa che c'\u00e8 una talpa nel progetto stesso e che intende sospendere le ricerche. Lois avvicina il senatore ma l'uomo e la sua scorta vengono uccisi dall'uomo del progetto Ares, che Lois identifica in Wes Keenan, un militare pluridecorato caduto durante una missione. Wes arriva alla fattoria e rapisce Lois dopo aver steso Clark. Questi e Chloe scoprono la storia di Wes e il giovane Kent chiede aiuto a Lana. Lois riesce a far rinsavire Wes ma gli uomini di Lex riescono a manipolarne di nuovo la mente; Clark infine lo ferma. Lionel propone a Martha di sostituire Burke a Washington. Wes Keenan era stato potenziato con i poteri combinati di diversi umani contaminati dalla kryptonite e mantenuti stabili nel suo corpo grazie al materiale genetico di Titan. Lex Luthor informa il dottore di essere gi\u00e0 al lavoro per procurargli altro DNA alieno per poter creare un intero esercito. \nBizzarro.\nTrama.\nL'uomo di Marte tenta di fermare l'ultimo \"zoner\" in Canada ma viene ferito; Lex e i suoi uomini tentano di imprigionare l'essere ma questi fugge. Lionel confessa al figlio di aver costretto Lana a sposarlo. Lex si dedica ancora pi\u00f9 pesantemente alla ricerca dello \"zoner\" in modo da potenziare l'esercito formato col progetto Ares. Lana dice a Clark di voler lasciare Lex e andar via da Smallville e il ragazzo le rivela il suo segreto; la ragazza allora gli rivela il ricatto di Lionel e Clark attacca il miliardario, accusandolo di averlo manipolato, mentre Lionel risponde di aver ricattato Lana per scoprire come fermare l'ultimo \"zoner\" che Lex sta cercando. Clark non gli crede, ma viene fermato dal marziano che gli dice che Lionel \u00e8 dalla loro parte nonch\u00e9 un emissario di Jor-El. Lana lascia Lex ma questi le dice che non la lascer\u00e0 andare. Lionel e il marziano rivelano a Clark la verit\u00e0. Tutta la conoscenza di Jor-El \u00e8 stata trasferita in Lionel dopo che Lex venne posseduto da Zod mentre il marziano lavorava con Jor-El catturando criminali alieni e per anni ha osservato a distanza Clark, intervenendo per aiutarlo solo se fosse stato inevitabile, poich\u00e9 Jor-El voleva che il figlio riuscisse a superare le prove da solo. Gli spiegano inoltre la natura dell'ultimo \"zoner\" (trovare un kriptoniano per prenderne il corpo) e il ragazzo, malgrado gli avvertimenti, si mette alla sua ricerca. Lois, seguendo le ultime rivelazioni di Wes, giunge al laboratorio nella diga ma viene seriamente ferita. Lionel raggiunge Lana ma l'auto della ragazza salta in aria non appena vi entra. Lana muore; il magnate informa poi Clark, che si mette a cercare Lex per vendicarsi. Chloe arriva da Lois: la reporter riesce a curare la cugina con una sua lacrima, ma subito dopo sviene. Clark raggiunge Lex alla diga; l'ultimo \"zoner\", grazie al DNA di Clark, assume il suo aspetto e i suoi poteri dopo averlo infettato, mentre Lex viene arrestato per l'omicidio di Lana. Lionel tenta di fermare lo \"zoner\" con la kryptonite, ma questa lo rende pi\u00f9 forte. Lo scontro tra lui e Clark causa la distruzione della diga, Clark viene sbalzato via, mentre lo \"zoner\" vola via. "}
{"id": "1116254", "revid": "83975967", "url": "https://it.wikipedia.org/wiki?curid=1116254", "title": "Floating charge", "text": "Una floating charge \u00e8 un'espressione con la quale, nell'ambito giuridico anglosassone o di Common law, viene indicato un contratto con il quale si istituisce una garanzia su tutti i beni di una societ\u00e0. \nLa particolarit\u00e0 di questo contratto \u00e8 nella possibilit\u00e0 delle parti di istituire una clausola costitutiva con l'effetto di posticipare gli effetti contrattuali. Si ha perci\u00f2 perfezionamento del contratto anche quando la compagnia dichiara lo stato d'insolvenza e si avvia verso un fallimento. Qualora avvenga uno dei due casi (verificarsi della condizione costitutiva o stato d'insolvenza) si assiste alla cristallizzazione della garanzia, con la possibilit\u00e0 di rivalsa da parte dei creditori."}
{"id": "1116257", "revid": "109972595", "url": "https://it.wikipedia.org/wiki?curid=1116257", "title": "Anatolij Timofeevi\u010d Fomenko", "text": "Biografia.\nCome matematico si occupa di topologia ed \u00e8 membro dell'Accademia russa delle scienze e autore di 180 pubblicazioni scientifiche, di 26 monografie e libri di testo.\nNuova cronologia.\nAnatolij Fomenko \u00e8 anche autore di libri scientifici in cui ha elaborato e promosso quella che lui ha chiamato la \"Nuova cronologia\", ovvero una sua teoria personale secondo la quale tutti gli avvenimenti della storia del mondo sarebbero avvenuti in tempi diversi da quelli comunemente riconosciuti."}
{"id": "1116261", "revid": "818367", "url": "https://it.wikipedia.org/wiki?curid=1116261", "title": "Phalaropus fulicarius", "text": "Il falaropo beccolargo (Phalaropus fulicarius, Linnaeus 1758) \u00e8 un uccello della famiglia degli Scolopacidae dell'ordine dei Charadriiformes.\nCaratteristiche.\nIl falaropo beccolargo \u00e8 un uccello con un leggero dimorfismo sessuale, ma \u00e8 la femmina ad avere i colori pi\u00f9 sgargianti, non il maschio, come accade nella maggioranza dei casi. La femmina ha un piumaggio marrone-rossastro sul collo e su tutta la parte inferiore del corpo; la coda \u00e8 grigia, il capo nero con due bende bianche attorno agli occhi; il dorso \u00e8 nero bordato color camoscio; il becco \u00e8 giallo con la punta nera, il sottoala bianco e grigio. I colori maschili sono simili ma pi\u00f9 scialbi, in cui \u00e8 il grigio a predominare. Il manto invernale \u00e8 pi\u00f9 discreto: grigio superiormente e di un bianco candido inferiormente; il capo \u00e8 bianco con una spruzzata di grigio in cima e una particolare virgola attorno agli occhi. Non \u00e8 un uccello di grandi dimensioni, raggiunge al massimo i 22 centimetri, con un peso che si aggira tra i 40 e gli 80 grammi. L'apertura alare misura 37-40 centimetri.\nDistribuzione.\n\u00c8 un uccello migratore: passa l'estate nelle regioni circumpolari tra l'estremo Nord America, la Groenlandia, l'Islanda e la Russia. In inverno migra a sud: lo si incontra sulle coste cilene e argentine, su quelle dell'Africa occidentale, specialmente quelle della Mauritania, dell'Angola, della Namibia e del Sudafrica. Di passo lo si osserva anche nel centro Europa (in Italia \u00e8 raro, con poche segnalazioni negli ultimi anni), ai Caraibi o in zone dell'Africa non costiere.\nHabitat.\nIl falaropo beccolargo passa la stagione estiva sul mare delle coste artiche o presso stagni fangosi della tundra artica. In inverno diventa fortemente pelagico e si allontana parecchio dalle coste, anche per lunghi periodi.\nNutrizione e riproduzione.\nSi ciba prevalentemente di crostacei e altri piccoli animali che trova in superficie, ma all'occorrenza riesce a procurarsi il cibo con un curioso espediente: ruotando su se stesso crea dei piccoli mulinelli nell'acqua, cos\u00ec coloro che vi incappano vengo portati in superficie divenendo facili prede del falaropo. Durante il periodo riproduttivo, i classici ruoli di maschio e femmina sono quasi totalmente invertiti. \u00c8 la femmina che prende l'iniziativa e si esibisce per attirare il maschio (se la popolazione maschile eccede in numero, la femmina pu\u00f2 accoppiarsi anche con due maschi). Una volta formata la coppia, la femmina depone dalle tre alle quattro uova verdi pallide macchiate di bruno, in un nido nascosto nella vegetazione paludosa della tundra. L'incubazione dura circa 19 giorni, durante i quali \u00e8 il maschio a prendersi cura delle uova. Successivamente sar\u00e0 ancora il maschio a badare ai piccoli fino a completo svezzamento."}
{"id": "1116268", "revid": "287204", "url": "https://it.wikipedia.org/wiki?curid=1116268", "title": "Gabriella Ferri (album 1970)", "text": "Gabriella Ferri \u00e8 il secondo album di Gabriella Ferri, il primo pubblicato dalla RCA nel giugno del 1970.\nIl disco.\nAlla sua registrazione hanno partecipato i Cantori moderni di Alessandroni; gli arrangiamenti sono di Piero Pintucci, che dirige anche l'orchestra, tranne per i brani \"...E niente\" (arrangiamento e direzione d'orchestra di Maurizio De Angelis), \"Scendi notte\" (arrangiamento e direzione d'orchestra di Luciano Michelini) e \"Sinno' me moro\", \"Non serve il mare\" e \"I close my eyes\" (arrangiamento e direzione d'orchestra di Paolo Ormi).\nDopo aver firmato il nuovo contratto discografico con la RCA Italiana, Gabriella Ferri partecipa nel 1969 al Festival della canzone italiana a Sanremo: ma, nonostante presentasse, in coppia addirittura con Stevie Wonder, una bella canzone con sonorit\u00e0 beat e rhythm'n'blues, scritta da Gabriella insieme al padre Vittorio e a Piero Pintucci, intitolata \"Se tu ragazzo mio\", l'artista viene eliminata al primo turno e a Sanremo non torner\u00e0 mai pi\u00f9.\nIl disco comunque \u00e8 un successo, e la canzone viene reinterpretata da molti altri artisti (come I Camaleonti e Nada): questo spinge la RCA a pubblicare a giugno del 1970 l'album \"Gabriella Ferri\", in cui canzoni pi\u00f9 moderne come il brano sanremese si affiancano a brani della tradizione come \"Ciccio Formaggio\"; il disco \u00e8 importante anche per il tentativo di creare una nuova canzone romanesca che si riallacci alla tradizione, ed emblematiche in questo senso sono \"Sor fregnone\", scritta dalla Ferri su una musica di Vittorio Nocenzi (il tastierista del Banco del Mutuo Soccorso), e \"Sinn\u00f2 me moro\", canzone scritta nel 1961 dal regista Pietro Germi su musica di Carlo Rustichelli per il film \"Un maledetto imbroglio\" e cantata dalla figlia di Rustichelli, Alida Chelli (Gabriella l'aveva gi\u00e0 incisa nel 1963 con Luisa De Sanctis).\nIl disco \u00e8 stato ristampato in CD nel 2003.\nTracce.\nLATO A\nLATO B"}
{"id": "1116269", "revid": "247222", "url": "https://it.wikipedia.org/wiki?curid=1116269", "title": "...Lassatece pass\u00e0", "text": "...Lassatece pass\u00e0 \u00e8 il terzo album di Gabriella Ferri, il secondo pubblicato dalla RCA.\nGli arrangiamenti sono di Giacomo Simonelli, che dirige anche l'orchestra.\nSul retro della copertina vi \u00e8 una presentazione del disco e della cantante, curata da Leoncarlo Settimelli.\nIl disco \u00e8 stato ristampato in CD nel 2004."}
{"id": "1116274", "revid": "93556", "url": "https://it.wikipedia.org/wiki?curid=1116274", "title": "Christy Walton", "text": "\u00c8 la vedova del miliardario John T. Walton (figlio di Sam Walton, il fondatore della catena di grande distribuzione Wal-Mart). Dopo la tragica morte del marito in un incidente aereo il 27 giugno 2005, Christy e i figli hanno ereditato tutte le ricchezze. \nForbes nel marzo 2018 stima il suo patrimonio in 7,3 miliardi di USD. Ci\u00f2 fa di lei la 211\u00aa persona pi\u00f9 ricca del pianeta, ed una delle donne pi\u00f9 ricche degli Stati Uniti. Negli anni precedenti invece, precisamente per otto anni consecutivi, \u00e8 stata indicata come la donna pi\u00f9 ricca del mondo. Attualmente vive a Jackson nel Wyoming."}
{"id": "1116277", "revid": "2104733", "url": "https://it.wikipedia.org/wiki?curid=1116277", "title": "Army of Me", "text": "Army of Me \u00e8 una canzone della cantante islandese Bj\u00f6rk ed il primo singolo tratto dall'album \"Post\".\nVideo musicale.\nNel video musicale, diretto da Michel Gondry, la cantante guida un enorme camion, c'\u00e8 un gorilla dentista ed una bomba in una galleria d'arte sveglia un fidanzato morto. \nCover.\nDi questa canzone sono state realizzate delle cover, una della band Helmet, una della band Many Machines On Nine, una della band tedesca Caliban inclusa nel loro album \"The Undying Darkness\" ed una della band Moonlight nell'album Inermis. Di recente \u00e8 stata realizzata un'ulteriore Cover in collaborazione con la Band Skunk Anansie per il film \"Sucker Punch\" (2011)."}
{"id": "1116286", "revid": "1543377", "url": "https://it.wikipedia.org/wiki?curid=1116286", "title": "Serpula vermicularis", "text": "Lo serpula (Serpula vermicularis Linnaeus, 1767) \u00e8 un anellide policheta della famiglia dei Serpulidae.\nDescrizione.\nVive in un tubo calcareo prodotto dall'animale stesso e aderente al substrato, da cui sporge il ciuffo branchiale, di colore rosa-arancio, a due lobi. Il tubo presenta sempre costolature evidenti, talvolta disposte a spirale. Fino a 7 centimetri di lunghezza per un diametro di 5 centimetri.\nAlimentazione e comportamento.\nSi nutre, tramite il ciuffo branchiale, di micro-organismi planctonici. Se avvicinato troppo velocemente si ritira all'interno del tubo calcareo.\nHabitat e distribuzione.\nDiffuso nell'Oceano Atlantico orientale, fino al Mare del Nord, e nel Mar Mediterraneo su substrati duri, generalmente coralligeni, da pochi metri di profondit\u00e0 fino a 1800 metri.\nSpecie affini.\n\"S. concharum\", da cui si distingue per le spirali del tubo, piuttosto evidenti."}
{"id": "1116293", "revid": "163838", "url": "https://it.wikipedia.org/wiki?curid=1116293", "title": "MuFight", "text": ""}
{"id": "1116309", "revid": "28592", "url": "https://it.wikipedia.org/wiki?curid=1116309", "title": "Minatore", "text": ""}
{"id": "1116314", "revid": "72396", "url": "https://it.wikipedia.org/wiki?curid=1116314", "title": "Giro della Toscana", "text": ""}
{"id": "1116319", "revid": "116250394", "url": "https://it.wikipedia.org/wiki?curid=1116319", "title": "Czapka", "text": " \nLa czapka \u00e8 un caratteristico copricapo a quadricorno, adottato in origine dagli ulani polacchi ed estesosi fra la fine del settecento e dell'Ottocento, con fogge simili, in varie forze armate europee.\nNella forma classica consiste in un alto elmo dotato di visiera e senza coprinuca, sormontato da una cima piatta a forma di losanga o rombo con la stessa funzione della cresta degli elmi della cavalleria pesante, cio\u00e8 di accrescere l'imponenza del cavaliere e proteggerlo dai fendenti di sciabola.\nMolto probabilmente fu concepito adattando allo sciacc\u00f2 la foggia del berretto del costume tradizionale polacco.\nPur se in uso negli eserciti prussiano e austriaco, la sua diffusione fu facilitata dalla creazione di reparti di ulani polacchi nelle armate napoleoniche, diventando una figura familiare nella iconografia militare francese.\nDi conseguenza quasi tutti gli eserciti europei e del Sudamerica del tempo crearono reparti di ulani o lancieri con uniformi di disegno polacco e, conseguentemente, ne adottarono il copricapo.\nIl suo uso declin\u00f2 dalla fine della prima guerra mondiale sopravvivendo in alcune uniformi da cerimonia.\nLa Polonia del primo dopoguerra adott\u00f2 per le sue truppe un berretto, la rogatywka, che univa al disegno del copricapo da fatica dell'esercito austro-ungarico la forma quadrangolare della calotta della czapka. \nNel Regno delle Due Sicilie questo caratteristico copricapo venne utilizzato dai Lancieri napoletani.\nPer un breve periodo del primo ottocento i carabinieri stessi, che nella classificazione dell'Armata Sarda erano considerati reparti montati, cio\u00e8 di cavalleria, adottarono, nell'uniforme da fatica, un berretto ispirato alla czapka."}
{"id": "1116320", "revid": "767487", "url": "https://it.wikipedia.org/wiki?curid=1116320", "title": "Temo", "text": "Il Temo (Temu in sardo) \u00e8 un fiume che scorre in Sardegna, nelle province di Sassari e di Oristano.\u00c8 l'unico fiume navigabile (6\u00a0km circa) della regione.\nPercorso.\nNasce a circa 500 m s.l.m. dalle falde del monte Calarighe, in comune di Villanova Monteleone in provincia di Sassari. Con il nome di rio Lacanu scorre verso il lago Temo, dove cambia il suo nome appunto in Temo.Successivamente, poco dopo aver attraversato la cittadina di Bosa sfocia nel mar di Sardegna.\nPortata.\nIl Temo ha una portata molto variabile prima dell'immissione nel lago omonimo; da quel punto in poi, il deflusso annuo diviene assai pi\u00f9 regolare."}
{"id": "1116328", "revid": "658361", "url": "https://it.wikipedia.org/wiki?curid=1116328", "title": "Abramo Ortelio", "text": "L'Ortelio fu col Mercatore il grande fondatore della cartografia fiamminga, ed \u00e8 ricordato per aver pubblicato il primo atlante moderno.\nBiografia.\nAbramo Ortelio nacque ad Anversa il 14 aprile 1527 da una famiglia originaria di Augusta. Rimasto orfano di padre a dieci anni, dopo alcuni anni di studi umanistici e particolarmente storici, trov\u00f2 lavoro in un laboratorio cartografico, dove fu iniziato agli studi geografici. Dal 1550 circa fece frequenti viaggi, specie a Parigi e pi\u00f9 ancora a Francoforte, la cui fiera aveva importanza sia per la ricerca sia per lo smercio delle carte, e dove nel 1554 conobbe il celebre Gerardo Mercatore. Nel 1560 segu\u00ec Mercatore in Francia; negli anni precedenti aveva visitato pi\u00f9 volte l'Italia, dove allacci\u00f2 amicizie e corrispondenze. Sin dal 1558 era entrato in relazione con Christophe Plantin, celebre editore di Anversa, del quale divenne intimo amico. Seguendo l'esempio di Mercatore si dedic\u00f2 alla elaborazione di carte geografiche.\nNel 1564 termin\u00f2 il suo mappamondo, \"Typus Orbis Terrarum\", per il quale egli, non esperto di matematica, imit\u00f2 la proiezione ovale di Benedetto Bordone; nel 1565 pubblic\u00f2 una carta dell'Egitto, nel 1567 una grande carta dell'Asia, attinta in parte a quella di Giacomo Gastaldi. Ma a quest'epoca Ortelio stava gi\u00e0 lavorando al suo \"magnum opus\", cui si era dedicato su consiglio del suo amico Jan Rademaker: un atlante moderno, che apparve nel 1570 col titolo di \"Theatrum Orbis Terrarum\" in 70 carte (su 53 fogli) incise dal pittore tedesco Frans Hogenberg. In esso, come nelle precedenti raccolte italiane, sono eliminate le carte tolemaiche e incluse soltanto carte di autori contemporanei, dei quali \u00e8 quasi sempre indicato il nome su ciascuna carta; le carte fatte dallo stesso Ortelio, all'infuori del mappamondo, sono pochissime. A differenza delle raccolte italiane, le carte sono ridotte tutte a formato uniforme e organicamente coordinate. Ci\u00f2 bast\u00f2 ad assicurare il successo dell'opera, la cui richiesta fu tale che l'anno stesso essa si dovette ristampare. \nNon meno di 25 edizioni si susseguirono nei vari paesi d'Europa, vivente l'autore, e molte di esse sono integrate da \"Additamenta\" (17 carte nuove nell'edizione 1573; 26 nell'edizione 1580; 24 in quella del 1590), mentre non di rado carte vecchie furono sostituite da nuove migliori. Anche dopo la morte dell'autore furono pubblicate fino al 1612 altre edizioni ampliate; un'edizione italiana fu curata da Filippo Pigafetta. Un \"Catalogus auctorum\" di carte geografiche note ad Ortelio \u00e8 premesso a ogni edizione. Nel 1578 Ortelio pubblic\u00f2 una \"Synonimia geographica\" (elenco di concordanze fra i nomi geografici classici e i moderni) seguita da un supplemento al \"Theatrum\" col titolo di \"Parergon sive veteris geographiae aliquot tabulae\" (1583), contenente carte storiche (10 nella 1\u00aa edizione, altre 10 in quella del 1595) e infine, nel 1587, un \"Thesaurus geographicus\", ampliamento della \"Synonimia\", in forma di vero e proprio dizionario di geografia storica. Ortelio pu\u00f2 perci\u00f2 essere considerato uno dei fondatori della geografia storica, alla quale ha contribuito anche con un suo \"Itinerarium per nonnullas Galliae Belgicae partes\" pubblicato nel 1584, mentre, come autore di carte moderne, la sua fama \u00e8 dovuta soprattutto al fatto che egli fu il primo a comporre un atlante vero e proprio, che sostitu\u00ec le meno organiche raccolte italiane di carte moderne.\nOrtelio mor\u00ec ad Anversa il 28 gennaio 1598."}
{"id": "1116334", "revid": "122629514", "url": "https://it.wikipedia.org/wiki?curid=1116334", "title": "Palazzo della Fraternita dei Laici", "text": "Il palazzo della Fraternita dei Laici \u00e8 uno dei monumenti pi\u00f9 importanti della citt\u00e0 di Arezzo e si trova in Piazza Grande, di fianco al grande loggato nella parte alta della piazza che porta il nome del suo progettista, Giorgio Vasari, illustre cittadino di Arezzo. La sua costruzione fu avviata nel 1375 e completata da Giorgio Vasari a met\u00e0 del XVI secolo. Sul finire del XVIII secolo, il palazzo fu ristrutturato grazie al sostegno del Granduca Pietro Leopoldo di Lorena. Divenuto sede del Tribunale della citt\u00e0 per molti anni, dal 2010 ospita il Museo e la sede della Fraternita, con il suo importante archivio storico.\nStoria.\nIl palazzo della Fraternita dei Laici, con la sua prestigiosa posizione nella piazza principale della citt\u00e0, tra l\u2019abside della Pieve di Santa Maria e le Logge Vasariane, rende evidente l'immagine di prestigio e l'importanza che ha avuto nel tempo l'istituzione della Fraternita. La realizzazione dell'edificio ha avuto varie fasi di costruzione, partendo da quella gotica (1375-1377), una fase rinascimentale (1433-1460), rappresentata dalla lunetta del portale con la \"Madonna della Misericordia\" di Bernardo Rossellino (1435) e il coronamento della facciata realizzato su progetto di Giorgio Vasari nel 1552.\nLa Fraternita dei Laici \u00e8 ancora oggi un'importante e benemerita istituzione laica aretina. \u00c8 stata fondata nel 1263 per decreto del vescovo condottiero Guglielmino degli Ubertini, con il nome di Pia Confraternita della Misericordia, nata dalla volont\u00e0 di un gruppo di persone desiderose di aiutare i poveri e gli infermi. Grazie ai numerosi lasciti e donazioni, la Fraternita ha svolto grandi imprese per la citt\u00e0, compreso il pagamento delle logge progettate da Giorgio Vasari nel palazzo adiacente a quello della Fraternita, in Piazza Grande e la realizzazione della Chiesa dei Santi Lorentino e Pergentino, edificata sulla tomba dei santi lungo l'antica via romana, oggi via Marco Perennio. Nella seconda met\u00e0 del XIV secolo, la compagnia aretina della Fraternita dei Laici vide crescere la sua importanza all'interno del tessuto cittadino cos\u00ec, grazie al sostegno di importanti benefattori, come l'orafo aretino Paolo Ghiselli e il mercante Lazzaro Bacci, fu deciso di costruire una nuova e prestigiosa sede, e nel 1375 fu avviato il cantiere nella piazza principale della citt\u00e0. La progettazione e costruzione del palazzo della Fraternita fu affidata ai maestri fiorentini Baldino di Cino e Niccol\u00f2 di Francesco.\nNel 1377 il primo registro della facciata era terminato e i rettori della Fraternita incaricarono Spinello Aretino di ornare la lunetta sopra il portale. Nel 1434 fu collocato al centro della facciata del palazzo il gruppo scultoreo della \"Madonna della Misericordia\" di Bernardo Rossellino, successivamente affiancato dalle statue dei santi Donato e Gregorio, opera dello stesso autore. Il 2 febbraio del 1546 la Fraternita chiese al Comune di Arezzo il dono di un'antica campana non utilizzata da tempo. L'idea era di far costruire un campanile sopra la loggetta realizzata da Giuliano e Algozzo da Settignano. I lavori furono diretti da Giorgio Vasari e si conclusero nel settembre del 1550. Nel 1552 fu realizzato l'orologio astronomico che, collegato alle tre campane, scandiva il tempo, ogni quarto d'ora. Oggi, il palazzo \u00e8 ancora sede della Fraternita dei Laici, e dopo gli interventi di restauro, all'interno del Museo dal 2017 ospita la mostra permanente \"Tesori di Arezzo\". Per molti anni, a partire dal 1786, l'edificio \u00e8 stato la sede del Tribunale di Arezzo, allora detto della Ruota Civile, fino al 2008 quando fu trasferito in un nuovo stabile fuori dalle mura, permettendo cos\u00ec alla Fraternita di tornare nella sede storica. Il palazzo offre sale per mostre temporanee, al primo piano \u00e8 conservato l'Archivio storico della Fraternita dei Laici, che conserva la memoria della citt\u00e0, ed \u00e8 sede della Casa della Musica di Arezzo (CAMU), un istituto di formazione e ricerca musicale che promuove anche attivit\u00e0 concertistiche. \nDescrizione.\nAl centro della facciata si apre un'enorme portale dalla forte strombatura, con due monofore ai lati e sovrastato da una lunetta con una copia dell'affresco \"Cristo in piet\u00e0\" di Spinello Aretino. L'opera originale fu traslata nel 1952 ed esposta presso il Museo Nazionale d'arte medievale e moderna di Arezzo, oggi si trova all'interno dello stesso Palazzo della Fraternita. Sopra la lunetta si trova il gruppo scultoreo in pietra della \"Madonna della Misericordia con i santi Lorentino e Pergentino\" realizzato da Bernardo Rossellino. Probabilmente, per dipingere la pala per la Chiesa dei Santi Lorentino e Pergentino, ora custodita al Museo Nazionale d'arte medievale e moderna e commissionata anch'essa dalla Fraternita, Parri di Spinello (o Parri Spinelli), pittore e figlio di Spinello Aretino, s'ispir\u00f2 proprio alla figura della Vergine del gruppo scultoreo di Rossellino, dove la Madonna \u00e8 in piedi con il bambino e con il manto retto da due angeli. Lo stesso gesto caratterizza la figura di Maria nel grande affresco della \"Madonna della Misericordia\" del 1448 di Parri di Spinello che si trova nella grande sala dell\u2019Udienza al piano terra del palazzo della Fraternita. Una curiosit\u00e0: per quest'opera il pittore ricevette un compenso di 42 lire e 10 soldi. La figura della Madonna \u00e8 presente in molte opere commissionate dalla Fraternita. Il potere secolare della Fraternita invoca di continuo la protezione della Vergine, e i personaggi importanti dell'epoca dovevano apparire sotto il suo manto protettivo, \u00e8 facile riconoscere nei dipinti personaggi influenti, ricchi mercanti e benefattori.\nLa loggetta con la balaustra dal motivo ad anfora fu aggiunta nel 1460 da Giuliano e Algozzo da Settignano. La vela sommitale disegnata da Vasari, il quale diresse anche i lavori della sua costruzione, che ospita l'orologio e le tre campane, chiude la struttura della facciata del Palazzo di Fraternita. Dietro la vela campanaria c'\u00e8 un terrazzo panoramico, accessibile ai visitatori del museo, che permette di ammirare i principali edifici del centro storico della citt\u00e0 e spingere lo sguardo sulle colline e le vallate circostanti. \nL'orologio astronomico.\n\u00c8 uno degli orologi pi\u00f9 rari d'Europa, unico in Italia per le sue dimensioni e il tipo di funzionalit\u00e0. Realizzato nel 1552 dal maestro orologiaio Felice di Salvatore da Fossato \u00e8 inserito nella vela campanaria progettata dal Vasari, al centro di un sistema di tre campane che l'orologio gestisce attraverso i suoi complessi meccanismi. Dopo una serie di interventi di restauro, il pi\u00f9 importante nel 1998 e poi nel 2002, l'orologio ha recuperato tutte le sue funzionalit\u00e0 e dopo quatto secoli ancora oggi mostra la sua bellezza e i suoi straordinari ingranaggi: \u00e8 di nuovo possibile non solo leggere l'ora ma anche avere dati e informazioni astronomiche, come la posizione del Sole durante il giorno e della Luna nel calendario lunare rispetto alla posizione della Terra posta al centro dell'Universo, secondo la concezione Tolemaica del '500. Per azionarlo \u00e8 necessario l'intervento manuale che attraverso un sistema di pesi e contrappesi innesca un moto perpetuo. La campana centrale, inserita nel 1578, suona le ore, con un ciclo di sei, e un rintocco alla mezza. Quella a sinistra, la pi\u00f9 antica, suona ogni quarto d'ora, e viene raddoppiata nel primo quarto da quella di destra. Il tutto \u00e8 completato da un raffinato sistema di meridiane che un tempo permetteva di riconfigurare l'ora. \nIl museo.\nIl percorso espositivo inizia con la \"Maest\u00e0\" o \"Madonna della Misericordia\" \"con i santi Donato e Gregorio\" di Parri di Spinello, e poi si trova l'affresco originale della \"Piet\u00e0\" di Spinello Aretino. Nella sala Torri \u00e8 collocato un altro affresco staccato della \"Madonna della Misericordia\" di Bartolomeo della Gatta. Dopo questa serie di opere pittoriche si accede alle sale dedicate alla mostra permanente i \"Tesori di Arezzo\" con numerosi gioielli, pezzi unici di artisti e grandi maestri del design, da Ettore Sottass a Gio Pomodoro, Dolce e Gabbana, Salvatore Fiume. La mostra \u00e8 stata inaugurata nel 2017 e per l'inaugurazione fu esposta anche la celebre statua bronzea della Minerva di Arezzo, rinvenuta nella chiesa di San Lorenzo di Arezzo nel 1541, passata nel 1551 alle collezioni granducali, \u00e8 attualmente conservata al Museo archeologico nazionale di Firenze. Tuttavia, una Minerva si trova ancora nel Palazzo, ai piedi della scalinata nella nicchia di fronte all'ingresso, si tratta di un dipinto con la \"Pallade Athena\" o \"Minerva italica\", opera di Angelo Ricci, realizzato nel 1782. Salito lo scalone si accede da un ballatoio al percorso museale, dove sono conservati dipinti, sculture, armature e disegni. Fra le opere pi\u00f9 importanti il \"San Rocco davanti al Palazzo di Fraternita\" di Bartolomeo della Gatta, dipinto commissionato in ricordo della fine della peste del 1477 e conservato nella grande sala centrale del museo.\nIl museo conserva anche le circa 6000 opere della Collezione Bartolini, che sono esposte a rotazione. Sono tutte opere appartenute allo scultore aretino Ranieri Bartolini (1794-1856) e donate alla Fraternita dopo la sua morte. Si tratta di opere di artisti neoclassici con un'importante serie di disegni nel quale \u00e8 conservato anche lo studio per la \"Allegoria della Hilaritas\" (1542) di Giorgio Vasari, un disegno di grande maestria, realizzato come studio preparatorio per l'affresco della sala del Palazzo della Cancelleria a Roma, primo incarico affidato a Vasari. Il disegno \u00e8 stato ritrovato durante gli ultimi lavori di catalogazione della collezione Bartolini. All'interno del museo, vicino al dipinto \"Veduta di Piazza Grande\" (XVIII) attribuito a Donato Conti, \u00e8 collocato un altro dipinto di grandi dimensioni che raffigura la \"Pianta del Condotto Vasariano di Arezzo e della Fonte di Piazza\", un'opera realizzata dal cartografo Giovan Battista Girelli nel 1696. Ancora oggi, nella Piazza Grande, dietro l'abside della chiesa di Santa Maria della Pieve, \u00e8 possibile vedere la fontana di piazza alimentata dall'antico acquedotto, anch'essa opera del Vasari."}
{"id": "1116351", "revid": "119755829", "url": "https://it.wikipedia.org/wiki?curid=1116351", "title": "Slogan pubblicitario", "text": "Lo slogan pubblicitario \u00e8 una breve frase capace di esprimere un concetto in modo efficace e sintetico, il che la rende particolarmente adatta alla propaganda e alla pubblicit\u00e0.\nDal punto di vista etimologico, \"slogan\" deriva dal gaelico \"sluagh-ghairm\", composto da \"sluagh\" (si traduce in inglese con \"'spirit multitude\", \"moltitudine di spiriti\") e \"ghairm\" (\"urlo\"), che originariamente, presso i Celti degli Highlands scozzesi, designava il grido di battaglia dei morti. In seguito il termine ha assunto il significato pi\u00f9 generico di frase distintiva di un gruppo di persone, passando infine ad acquisire anche l'accezione corrente di frase ad effetto e facilmente memorizzabile, in ambito propagandistico e pubblicitario.\nSignificato tecnico del termine.\nNel linguaggio pubblicitario italiano (spesso composto da termini tratti dal corrispondente anglo-americano, ma con significato non perfettamente corrispondente), non \u00e8 sempre chiaro quali componenti del messaggio possano essere propriamente definiti slogan; in genere, il termine viene considerato obsoleto, preferendogli espressioni pi\u00f9 tecniche e pi\u00f9 specifiche, come ad esempio \"headline\" (o pi\u00f9 raramente \"heading\"), \"claim\", \"pay-off\", \"baseline\" o \"tagline\".\nSecondo molti, l'uso pi\u00f9 appropriato del termine si ha quando \"slogan\" viene utilizzato per identificare una frase associata al marchio, che non \u00e8 specifica di un singolo messaggio o campagna pubblicitaria ma assume un significato pi\u00f9 generale e si estende a tutta la comunicazione della marca. Per esempio, \u00abKraft, cose buone dal mondo.\u00bb\nChi crea gli slogan.\nIn generale, tutti i testi usati nella comunicazione pubblicitaria sono creati da un copywriter (insieme al direttore artistico, uno dei professionisti responsabili della creativit\u00e0 pubblicitaria). In molti casi, la struttura del reparto creativo di una agenzia pubblicitaria pu\u00f2 essere molto pi\u00f9 articolata e complessa.\nIn passato, anche scrittori famosi hanno creato slogan per la pubblicit\u00e0. Un esempio \u00e8 Gabriele d'Annunzio."}
{"id": "1116352", "revid": "36426", "url": "https://it.wikipedia.org/wiki?curid=1116352", "title": "Ospedale di Sant'Antonio Abate (Arezzo)", "text": "L\u2019ospedale di Sant'Antonio Abate \u00e8 un monumento di Arezzo, situato in via della Madonna del Prato 55 angolo via Garibaldi.\nOriginariamente destinato ad ospitare lebbrosi e gestito dalla Compagnia omonima, costruito nel 1423, \u00e8 oggi ridotto ad un portale ad arco a sesto acuto e decorato con un affresco raffigurante il santo a mezzo busto affiancato da angeli. L'esecuzione della pittura ha avuto due tempi diversi. Gli angeli sono quattrocenteschi e attribuibili ad ambito aretino, mentre la figura di Sant'Antonio \u00e8 stata eseguita da Salvi Castellucci nella seconda met\u00e0 del Seicento in sostituzione della statua quattrocentesca in terracotta dipinta attribuita a Michele da Firenze e conservata oggi al Museo statale d'arte medievale e moderna."}
{"id": "1116355", "revid": "1776051", "url": "https://it.wikipedia.org/wiki?curid=1116355", "title": "Trasporti a Grenada", "text": "Questa voce raccoglie le principali tipologie di trasporti a Grenada.\nTrasporti su rotaia.\nReti ferroviarie.\nGrenada non dispone di ferrovie.\nReti metropolitane.\nIn Grenada non esistono sistemi di metropolitana.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nNelle isole costituenti lo Stato di Grenada si guida tenendo la mano sinistra.\nRete stradale.\nIn totale: 440\u00a0km.\nReti filoviarie.\nNon circolano filobus in questa nazione.\nAutolinee.\nNella capitale, Saint George's e in altre isole abitate e dotate di strade, operano aziende pubbliche e private che gestiscono trasporti esercitati con autobus, prevalentemente di tipo turistico.\nNell'isola di Grenada ci sono 9 linee di bus. Le linee 1, 2a (Saint George's - Wobourn), 3, 5, 7 e 8 fanno capolinea solo al \"Saint George's terminal\". La 2b, la 4 e la 6 partono da Saint George's e per vie diverse giungono a Grenville, citt\u00e0 sita sul lato nord est dell'isola. La 9 \u00e8 l'unica che non porta a Saint George's, perch\u00e9 parte da Grenville e arriva a Sauteurs. Il costo \u00e8 di 2.50 EC (Eastern Caribbean), che equivalgono a circa 0.80 \u20ac se si rimane nella stessa \"parrocchia\" (\"parish\"). Se si esce si pagano 5 EC, tranne la 6 che chiede 6 EC (perch\u00e9 \u00e8 pi\u00f9 rapida delle concorrenti). Sono tutti servizi privati, si paga a tratta, quando si sale o si scende.\nA Carriacou ci sono 2 linee bus, la 10 e la 11. Petit Martinique non prevede autobus.\nTrasporti aerei.\nAeroporti.\nIn totale: 3 (dati 2006), tutti con piste di rullaggio pavimentate:"}
{"id": "1116359", "revid": "1573940", "url": "https://it.wikipedia.org/wiki?curid=1116359", "title": "Convento di Sargiano", "text": "Il convento o monastero di Sargiano \u00e8 un convento dei Frati Minori della Toscana. L'edificio ha annessa la chiesa di San Giovanni Battista. Nel 1993 il convento \u00e8 stato abbandonato dai Frati Minori per mancanza di religiosi dell'Ordine. Dal 1996 al 1998 \u00e8 stato affidato all'Associazione dei Missionari \u201cIdentes\u201d.\nA seguito della legge per gli interventi sugli edifici storici per il Giubileo dell'anno 2000, l'edificio \u00e8 stato rinominato \u201cMonastero di Sargiano\u201d. Dal 1\u00ba aprile 1999 l'edificio e i rapporti con gli enti pubblici per il Bosco di Sargiano sono stati affidati dall'Ordine dei frati minori alla Onlus \u201cCentro dell'Uomo\u201d.\nStoria.\nFondazione.\nIl convento di Sargiano, situato a circa 2\u00a0km dalla citt\u00e0 di Arezzo, fu fondato nel 1405 a seguito di una donazione da parte dei fratelli Bonifazio e Giovanni della nobile famiglia Guasconi. Della sua fondazione fu partecipe il santo francescano Bernardino da Siena (1380-1444).\nSoppressione napoleonica.\nCon decreto imperiale del 13 settembre 1810 fu ordinata la soppressione di tutti gli ordini monastici della Toscana: i religiosi dovettero abbandonare il convento e tutti i suoi beni furono posti sotto sequestro. Dopo la caduta di Napoleone, nel 1816 il convento torn\u00f2 di propriet\u00e0 dell'Ordine. \nSoppressione del Regno d'Italia.\nA seguito della legge n. 3036 dell'8 luglio 1866 approvata dal Parlamento Nazionale, venivano soppresse le corporazioni religiose e i loro beni nazionalizzati, destinandoli ad uso pubblico o venduti all'asta. Tra il 1871 e il 1872 il convento di Sargiano e le sue pertinenze vennero riacquistati alle aste pubbliche dai frati stessi.\nRetrocessione all'Ordine.\nA seguito dei Patti Lateranensi e delle concessioni che ne seguirono, nel 1936 fu ufficialmente restituita la piena disponibilit\u00e0 del convento di Sargiano alla Provincia Toscana dell'Ordine dei frati minori di San Francesco Stimmatizzato, con sede a Firenze.\nOspiti illustri.\nNel settembre 1936 vi ha soggiornato Angelo Roncalli, papa Giovanni XXIII.\nEventi.\nAgosto 1999.\n\u201cPrima conferenza mondiale per la pace e la prosperit\u00e0 del popoli\u201d col patrocinio della Presidenza del Consiglio dei ministri e del Ministero per gli affari esteri italiani.\nGiugno-Luglio 2002.\n\u201cSeconda conferenza per la pace e la prosperit\u00e0 dei popoli\u201d col patrocinio della Commissione europea.\nGiugno 2005.\n\u201cTerza conferenza mondiale per la pace e la prosperit\u00e0 dei popoli\u201d col patrocinio dell'Organizzazione delle Nazioni Unite (O.N.U.).\nLa prima, seconda e terza edizione della \u201cConferenza mondiale per la pace e la prosperit\u00e0 dei popoli\u201d sono state organizzate dalla Onlus \u201cCentro dell'Uomo\u201d e presiedute da Pier Franco Marcenaro.\nOpere d'importanza artistica ora presenti nel convento o monastero di Sargiano.\nAffresco \"Ges\u00f9 servito dagli angeli nel deserto\" di Giovanni Mannozzi detto Giovanni da San Giovanni (1592-1636), nel chiostro maggiore. \nCrocifisso del XVII-XVIII secolo, nella chiesa."}
{"id": "1116362", "revid": "773636", "url": "https://it.wikipedia.org/wiki?curid=1116362", "title": "Santuario della Madonna del Giuncheto", "text": "Il santuario della Madonna del Giuncheto \u00e8 una chiesa di Arezzo che si trova in localit\u00e0 San Polo.\nStoria e descrizione.\nCostruito come piccola chiesetta all'inizio del Cinquecento e trasformato tra la fine del XVI e l'inizio del XVII secolo, il santuario \u00e8 sorto sul luogo di un'apparizione della Madonna ad una giovane fanciulla di nome Camilla di Antonio della Valle. La facciata \u00e8 rinascimentale. L'interno ad unica navata \u00e8 caratterizzato dal bicromismo dell'intonaco e della pietra serena. Seicenteschi sono gli altari laterali, qui trasportati insieme alle tele all'inizio del Novecento dalla basilica di San Francesco. In una nicchia \u00e8 conservata la \"Madonna col Bambino\" attribuita alla scuola di Andrea Sansovino che \u00e8 stata risistemata nel marzo 2014. La seicentesca \"Crocifissione\" dell'altare sinistro \u00e8 di Giacinto Brandi."}
{"id": "1116364", "revid": "767487", "url": "https://it.wikipedia.org/wiki?curid=1116364", "title": "Jordan Pruitt", "text": "Biografia.\nJordan Lynne Pruitt \u00e8 nata e cresciuta a Loganville, in Georgia, da Tim e Julie Pruitt. Ha un fratello pi\u00f9 piccolo, Jared. Ha iniziato a scrivere canzoni all'et\u00e0 di nove anni.\nFu scoperta quando aveva solo 13 anni dal produttore Keith Thomas della Levosia Entertainment che, sentendo una copia del suo demo decise di pubblicizzarla.\nIl suo primo singolo fu \"Outside Looking In\" che fu inserito anche nella colonna sonora del DCOM \"Scrittrice per caso\". Jordan ha anche realizzato una cover della celebre canzone dei Sister Sledge \"We Are Family\" per il film Air Bud e il singolo successivo, \"Jump to the Rhythm\" \u00e8 parte della colonna sonora del penultimo DCOM \"Jump In\".\nIl suo album di debutto \"No Ordinary Girl\" \u00e8 uscito negli Stati Uniti d'America i 6 febbraio 2007 via Hollywood Records, l'etichetta discografica produce anche coetanei di Jordan come Vanessa Hudgens o Corbin Bleu. L'album ha debuttato alla posizione numero 64 della durissima Billboard 200 con 14,000 copie vendute. .\nLa giovane cantante ha anche avuto esperienze live sul palco aprendo per venti date il \"\"The Party's Just Begun Tour\" delle The Cheetah Girls e l'\"High School Musical Tour\"\". Jordan \u00e8 anche compositrice infatti \u00e8 stata co-writer di tutto l'album \"No Ordinary Girl\" eccetto per la canzone \"Jump To The Rhythm\". A luglio \u00e8 uscito il suo ultimo album Permisson to fly Gli album della Pruitt non sono mai usciti in Europa."}
{"id": "1116365", "revid": "773636", "url": "https://it.wikipedia.org/wiki?curid=1116365", "title": "Chiesa dei Santi Lorenzo e Martino a Policiano", "text": "La chiesa dei Santi Lorenzo e Martino a Policiano \u00e8 una chiesa di Arezzo che si trova in localit\u00e0 Policiano.\nAll'interno della moderna chiesa parrocchiale intitolata ai Santi Martino e Lorenzo, consacrata nel 1956, sono conservate opere provenienti dalle due antiche chiese di Policiano, San Lorenzo e San Martino, entrambe di origine altomedievale. La prima \u00e8 andata distrutta. Dalla seconda, molto rovinata, \u00e8 giunto l'affresco con la \"Madonna del latte\" attribuito a Paolo di Stefano Badaloni detto Paolo Schiavo, seguace di Masolino."}
{"id": "1116374", "revid": "729019", "url": "https://it.wikipedia.org/wiki?curid=1116374", "title": "Antonella Del Lago", "text": "Biografia.\nDopo la maggiore et\u00e0 lavora come barista in una discoteca per 10 anni consecutivi. Entrata nel mondo del porno, sceglie il proprio nome d'arte ispirandosi al paese in cui si esib\u00ec per la prima volta dal vivo all'inizio degli anni novanta, Castiglione del Lago.\nNel 1997 ottiene il suo primo riconoscimento, venendo premiata a Pistoia per la miglior scena lesbo nel film \"Le due anime di Ursula\" con Ursula Cavalcanti del regista Silvio Bandinelli.\nDiviene celebre nel 2000 come ospite sull'allora Telemontecarlo di un talk-show femminile condotto da Anna Pettinelli d'introduzione alla serie americana \"Sex and the City\": qui mostra e spiega diverse tecniche sessuali. In seguito compare anche a \"I fatti vostri\", \"Ciao Darwin\" e \"8mm\", dove presenta un proprio film e partecipa a vari convegni universitari sulla pornografia e la sessualit\u00e0.\nBench\u00e9 abbia girato film con i pi\u00f9 importanti nomi del porno, tra cui Joe D'Amato, e abbia stipulato un contratto con la EPM, casa di distribuzione sammarinese che opera sia in Europa che in America, Antonella Del Lago sceglie di dedicarsi alle attivit\u00e0 dal vivo, quali spettacoli hard in e nelle chat line erotiche televisive."}
{"id": "1116379", "revid": "309289", "url": "https://it.wikipedia.org/wiki?curid=1116379", "title": "Bacino di Saratov", "text": "Il bacino di Saratov (russo \u0421\u0430\u0440\u0430\u0442\u043e\u0432\u0441\u043a\u043e\u0435 \u0432\u043e\u0434\u043e\u0445\u0440\u0430\u043d\u0438\u0301\u043b\u0438\u0449\u0435, \"Saratovskoe vodochranili\u0161\u010de\") \u00e8 un lago artificiale della Russia europea meridionale, formato dal fiume Volga, nel suo medio corso, in seguito allo sbarramento finito di costruire nel 1967 nei pressi della citt\u00e0 di Balakovo.\nIl bacino si estende per 1.831 km2, ha una profondit\u00e0 media di 7 m (massima di 28\u00a0m) ed \u00e8 lungo 357 km a monte della diga, fino ad arrivare a bagnare la citt\u00e0 di Togliatti."}
{"id": "1116381", "revid": "1104133", "url": "https://it.wikipedia.org/wiki?curid=1116381", "title": "Isobel", "text": "Isobel \u00e8 una canzone della cantante islandese Bj\u00f6rk ed \u00e8 il secondo singolo tratto dall'album \"Post\".\nDescrizione.\nLa canzone parla di una donna di nome Isobel, che vive da sola ed \u00e8 sposata con s\u00e9 stessa.\nIn occasione del Bj\u00f6rk Orkestral, serie di concerti del 2021 in cui ha celebrato la sua carriera, Bj\u00f6rk ha parlato della canzone, fornendo non soltanto l'interpretazione della storia, ma inserendola anche in un trittico all'interno del quale rappresenterebbe l'adolescenza \u2014 insieme a \"Human Behaviour\" (l'infanzia) e a \"Bachelorette\" (la maturit\u00e0):\nVideo musicale.\nIl surreale video musicale, girato in bianco e nero, \u00e8 stato diretto da Michel Gondry. La cantante suona il piano che \u00e8 completamente pieno di tubi da cui fuoriesce acqua. Bambini giocano in acqua indossando maschere. Successivamente la cantante viene mostrata distesa lungo le sponde di un fiume, con addosso un vestito pieno di bulbi luminosi. Ad un certo punto inizia a prendere i bulbi dal suo vestito e piantarli nel terreno. I bulbi iniziano a crescere producendo degli incubatori che contengono degli aeroplani giocattolo. Quando gli aeroplani diventano abbastanza grandi, rompono gli incubatori e volano via. Allo stesso tempo dal terreno nascono grattacieli."}
{"id": "1116383", "revid": "34002", "url": "https://it.wikipedia.org/wiki?curid=1116383", "title": "Prefissi internazionali", "text": ""}
{"id": "1116386", "revid": "124123", "url": "https://it.wikipedia.org/wiki?curid=1116386", "title": "Jim Walton", "text": "\u00c8 il pi\u00f9 giovane dei figli di Sam Walton, il fondatore della catena di supermercati Wal-Mart, oltre ad essere proprietario di una quota dell'azienda di famiglia \u00e8 anche una figura importante all'interno della Arvest Bank. A causa di questa doppia occupazione Forbes stima che egli sia leggermente pi\u00f9 ricco di tutti gli altri eredi di Sam Walton, infatti il suo patrimonio \u00e8 valutato 16,8 miliardi di USD contro i 16,7 degli altri membri della famiglia Walton ed occupa la posizione numero 10 della classifica degli uomini pi\u00f9 ricchi del mondo.\n\u00c8 sposato con Lynne McNabb Walton e ha 3 figli: Alice Anne Walton, Thomas Layton Walton e Stewart Lawrence Walton, la famiglia vive a Bentonville in Arkansas."}
{"id": "1116390", "revid": "773636", "url": "https://it.wikipedia.org/wiki?curid=1116390", "title": "Chiesa di Santa Maria Assunta a Puglia", "text": "La chiesa di Santa Maria Assunta a Puglia \u00e8 una chiesa di Arezzo che si trova in localit\u00e0 Puglia.\nStoria e descrizione.\nNel 1095 la chiesa, di origine altomedievale, risultava dipendente dalla pieve di San Paolo. A questi anni risale il rifacimento romanico dell'edificio, documentato anche dalla data 1109 presente nelle campane che, ancora conservate, sono da ritenersi le pi\u00f9 antiche della diocesi aretina. L'edificio \u00e8 ad un'unica navata con copertura a capriate. All'interno sono conservate tele seicentesche di ambito aretino."}
{"id": "1116403", "revid": "775372", "url": "https://it.wikipedia.org/wiki?curid=1116403", "title": "Opinionista", "text": "Si definisce opinionista chi disserta su fatti relativi a costume, societ\u00e0, politica, sport. Tale termine \u00e8 stato tuttavia esteso a tutti coloro che esprimono le proprie opinioni come ospiti fissi in trasmissioni televisive o radiofoniche, senza riguardo alla professione esercitata, o alle competenze sulle materie e gli argomenti oggetto di opinioni. Pu\u00f2 anche essere un esponente di una particolare professione, chiamato a esprimere opinioni tecniche, in particolare nello sport (ex calciatori, arbitri, allenatori, eccetera).\nNon deve essere necessariamente iscritto all'Ordine dei giornalisti.\nEtimologia.\nIl termine \u00e8 un neologismo, coniato dall'unione di \"opinione\" (derivante a sua volta da \"opinare\", dal verbo latino \"\u014fp\u012bn\u0101ri\") e \"-ista\", suffisso derivante dal greco e indicante colui che ha una particolare competenza in una certa dottrina.\nCon l'avvento di internet questa figura ha avuto una evoluzione, con la nascita di commentatori (per lo pi\u00f9 giornalisti, ma non necessariamente) che hanno trasferito nelle pagine dei loro blog personali i commenti ai fatti del giorno.\nOpinionista televisivo.\nSi definisce opinionista televisivo chi disserta su fatti relativi a costume, societ\u00e0, politica, sport tramite media televisivo. Tale termine \u00e8 stato tuttavia esteso a tutti coloro che esprimono le proprie opinioni come ospiti fissi in trasmissioni televisive, senza riguardo alla professione esercitata, o alle competenze sulle materie e gli argomenti oggetto di opinioni. Pu\u00f2 anche essere un esponente di una particolare professione, chiamato a esprimere opinioni tecniche, in particolare nello sport (ex calciatori, arbitri, allenatori, eccetera).\nNon deve essere necessariamente iscritto all'Ordine dei giornalisti."}
{"id": "1116407", "revid": "2187918", "url": "https://it.wikipedia.org/wiki?curid=1116407", "title": "Alberto Cl\u00f2", "text": "Biografia.\nLaureato a Bologna in Scienze politiche, \u00e8 stato \"Ministro dell\u2019Industria\" e del \"Commercio con l\u2019Estero\" della Repubblica Italiana nel Governo tecnico presieduto da Lamberto Dini (1995-96) e presidente del Consiglio dei Ministri dell\u2019Industria e dell\u2019Energia dell\u2019Unione Europea nel primo semestre 1996 di presidenza italiana. Per il servizio reso in qualit\u00e0 di Ministro gli \u00e8 stata conferita dal presidente Scalfaro l\u2019Onorificenza di Cavaliere di Gran Croce al merito. Ha pubblicato numerosi saggi nei campi dell\u2019economia industriale ed economia dell\u2019energia. \n\u00c8 professore Ordinario di Economia Applicata presso l'Universit\u00e0 degli Studi di Bologna, ove ha tenuto Corsi di Economia Industriale e Economia dei servizi pubblici. In precedenza aveva insegnato alla Facolt\u00e0 di Economia nell'Universit\u00e0 di Trento e in seguito in quella dell'Universit\u00e0 di Modena. \u00c8 in quiescenza dal 2014. Ha fondato nel 1980 con Romano Prodi la rivista \"Energia\", di cui dal 1984 \u00e8 direttore responsabile.\n\u00c8 stato Consigliere di Amministrazione indipendente di varie societ\u00e0 quotate (tra cui: Eni, Finmeccanica, Italcementi, Iren e ASM Brescia, Atlantia, Snam.) e non quotate (Cineteca di Bologna). Dal 1998 al 2004 \u00e8 stato Presidente della Societ\u00e0 Aeroporti Bologna che gestisce l'Aeroporto di Bologna, \u00e8 stato anche Consigliere di amministrazione indipendente del Gruppo Editoriale GEDI S.p.A. e De Longhi S.p.A.\nHa pubblicato numerosi saggi nei campi dell\u2019economia industriale ed economia dell\u2019energia. Da ultimo, ha pubblicato i volumi \"Economia e politica del petrolio\" nel 2000, Editrice Compositori, Bologna, tradotto dalla \"Kluwer Academic Publichers\" col titolo \"Oil Economics and Policy\"; \"Il rebus energetico\" nel 2008, il Mulino, Bologna; \"Si fa presto a dire nucleare\" nel 2010, il Mulino, Bologna; \"Riforme elettriche tra efficienza ed equit\u00e0\" (curatore con S. Cl\u00f4 e F. Boffa) nel 2014, Il Mulino; \"Energia e clima. L\u2019altra faccia della medaglia\" nel 2017.\n\u00c8 infine noto alla cronaca anche per aver ospitato nella sua casa di campagna nel 1978 la discussa seduta spiritica a cui parteciparono Romano Prodi e Mario Baldassarri (oltre al fratello di Cl\u00f2) dove venne rivelato il nome \"Gradoli\", dove sarebbe stato tenuto prigioniero Aldo Moro. Furono mandati Carabinieri ed esercito a rastrellare il comune di Gradoli senza risultati. Si ritiene che Moro o i suoi rapitori potessero essere stati per un periodo in un appartamento a Roma in Via Gradoli, che si scopr\u00ec successivamente essere usato dalle Br."}
{"id": "1116409", "revid": "1963361", "url": "https://it.wikipedia.org/wiki?curid=1116409", "title": "Disturbo evitante di personalit\u00e0", "text": "Il disturbo evitante di personalit\u00e0 (nei paesi di lingua inglese abbreviato in AvPD dalla definizione inglese \"Avoidant Personality Disorder\") anche detto \"disturbo ansioso (evitante) di personalit\u00e0\", \u00e8 un disturbo di personalit\u00e0 caratterizzato da uno schema di comportamento penetrante di inibizione sociale, sentimenti di inadeguatezza, estrema sensibilit\u00e0 a valutazioni negative nei propri confronti e la tendenza a evitare le interazioni sociali. Le persone affette da disturbo evitante di personalit\u00e0 spesso si considerano socialmente incapaci o non attraenti a livello personale ed evitano le interazioni sociali per timore di essere ridicolizzati, umiliati oppure oggetti di antipatie. Nonostante le difficolt\u00e0 e le forti inibizioni, chi ha questo disturbo vuole avere rapporti sociali; a differenza di altri disturbi di personalit\u00e0 in cui la persona evita l'interazione ma allo stesso tempo non ne \u00e8 interessata.\nIl disturbo evitante di personalit\u00e0 viene diagnosticato all'inizio dell'et\u00e0 adulta ma solitamente i sintomi esistono dall'infanzia. I clinici tendono a non fare una diagnosi in et\u00e0 troppo giovanile in quanto queste caratteristiche possono essere normali per l'et\u00e0. Sono state trovate forti associazioni con la trascuratezza emotiva, in particolare rifiuto da parte di uno o entrambi i genitori, oppure rigetto percepito da parte del gruppo dei pari. Se il sentimento di rigetto sia dovuto al severo monitoraggio dei comportamenti interpersonali attribuito alle persone affette dal disturbo, \u00e8 cosa ancora da dimostrare.\nStile evitante di personalit\u00e0 contro disturbo evitante di personalit\u00e0.\nSi consideri che in molti pi\u00f9 casi si presenta uno \"stile evitante\" piuttosto che un vero e proprio disturbo della personalit\u00e0. La differenza sostanziale tra le due condizioni si determina valutando quanto profondamente queste intacchino il normale \"funzionamento\" ed il rendimento dell'individuo nella vita quotidiana. Si pensi ad un \"ponte\" tra il sano ed il patologico. Lo stile evitante si trova sull'estremit\u00e0 della parte sana, mentre il disturbo evitante di personalit\u00e0 giace su quella non sana.\nCaratteristiche dello stile evitante di personalit\u00e0:\nCaratteristiche del disturbo evitante di personalit\u00e0:\nSintomi.\nLe persone affette da disturbo evitante della personalit\u00e0 sono preoccupate dei propri deficit e formano relazioni con gli altri solo se credono che non saranno respinti. La perdita e il rigetto sono cos\u00ec dolorosi che queste persone sceglieranno di restare sole piuttosto che rischiare di tentare di mettersi in relazione con gli altri. Inoltre questo disturbo a lungo andare tende a causare stress, depressione e ansia (l'ultima pu\u00f2 generare patologie differenti da soggetto a soggetto quali pancia gonfia, nodo alla gola, mancanza di fiato, stanchezza, cicli variabili dell'umore, gesti continui, fobie ingiustificate, attacchi di panico e infine disturbi ossessivo-compulsivi).\nI sintomi principali di un affetto dal disturbo sono:\nCriteri diagnostici (DSM-IV TR).\nIl DSM-IV TR dell'Associazione Psichiatrica Americana (APA), un manuale largamente utilizzato per la diagnosi dei disturbi mentali, classifica il Disturbo evitante di personalit\u00e0 tra i disturbi di personalit\u00e0 del Cluster C, definendolo come un \"quadro pervasivo di inibizione sociale, sentimenti di inadeguatezza, ipersensibilit\u00e0 a valutazioni negative, che compare entro la prima et\u00e0 adulta, ed \u00e8 presente in una variet\u00e0 di contesti, come indicato da quattro (o pi\u00f9) dei seguenti elementi\":\n1. evita le attivit\u00e0 lavorative in significativo contatto interpersonale, e teme di essere criticato, disapprovato o rifiutato; \n2. \u00e8 riluttante nell'entrare in relazione con persone, a meno che non sia certo di piacere; \n3. mostra limitazioni nelle relazioni intime per timore di essere umiliato o ridicolizzato; \n4. si preoccupa di essere criticato o rifiutato in situazioni sociali; \n5. \u00e8 inibito in situazioni interpersonali nuove e prova sentimenti di inadeguatezza; \n6. si vede come socialmente inetto, personalmente non attraente o inferiore agli altri; \n7. \u00e8 insolitamente riluttante ad assumere rischi personali o ad ingaggiarsi in qualsiasi nuova attivit\u00e0, poich\u00e9 questo pu\u00f2 rivelarsi imbarazzante.\nIl disturbo evitante di personalit\u00e0 \u00e8 spesso confuso con il disturbo antisociale di personalit\u00e0; in realt\u00e0 si tratta di un errore assolutamente da non commettere in quanto, in termini clinici, il termine \"antisociale\" denota sociopatia, non inibizioni sociali. Non \u00e8 da confondere nemmeno con la fobia sociale, il disturbo schizoide di personalit\u00e0, o il disturbo narcisistico di personalit\u00e0 di tipo covert, in cui \u00e8 presente evitamento con bassa autostima e paura del rifiuto altrui uniti a egocentrismo e alta sensibilit\u00e0 alle critiche.\nComorbilit\u00e0.\nLa ricerca suggerisce che le persone affette da disturbo evitante di personalit\u00e0, in comune con persone affette da altre fobie sociali, monitorano eccessivamente le proprie reazioni interiori quando sono coinvolti in interazioni sociali. Comunque, al contrario invece di persone affette da altre fobie sociali, monitorano eccessivamente anche le reazioni delle persone con cui stanno interagendo. L'estrema tensione creata da questo monitoraggio pu\u00f2 giustificare il modo di parlare titubante e la taciturnit\u00e0 di molte persone affette da disturbo evitante della personalit\u00e0. Sono cos\u00ec preoccupati di monitorare se stessi e gli altri che produrre un discorso fluente diventa difficile.\nViene riportato che il disturbo evitante di personalit\u00e0 \u00e8 prevalente nelle persone con disturbi d'ansia, sebbene stime di comorbit\u00e0 variano largamente a causa di differenze (tra le altre) negli strumenti diagnostici. La ricerca suggerisce che approssimativamente il 10-50% delle persone che hanno una sindrome da attacchi di panico con agorafobia hanno anche il disturbo evitante di personalit\u00e0, cos\u00ec come il 20-40% che hanno una fobia sociale (disturbo d'ansia sociale). Alcuni studi riportano tassi di prevalenza fino al 45% tra le persone affette da un disturbo d'ansia generalizzato e fino al 56% delle persone con un disturbo ossessivo-compulsivo (Van Velzen, 2002). Sebbene non sia menzionato nel DSM-IV, teorici precedenti hanno proposto un disturbo della personalit\u00e0 che ha una combinazione di caratteristiche derivanti dal disturbo borderline di personalit\u00e0 e dal disturbo evitante di personalit\u00e0, chiamato \"personalit\u00e0 mista evitante-borderline\" (APD/BPD). Pu\u00f2 anche essere confuso con il disturbo schizoide di personalit\u00e0, col disturbo schizotipico o il disturbo dipendente con quest'ultimo vi pu\u00f2 anche essere comorbidit\u00e0.\nCause.\nLa causa del disturbo evitante di personalit\u00e0 non \u00e8 chiaramente definita, e pu\u00f2 essere influenzata da una combinazione di fattori sociali, genetici e biologici. Specificamente, vari disturbi d'ansia nell'infanzia e nell'adolescenza sono stati associati a un temperamento caratterizzato da inibizione comportamentale, includendo caratteristiche di timidezza, timore e introversione nelle situazioni nuove.\nMolte persone cui \u00e8 stato diagnosticato il disturbo evitante di personalit\u00e0 hanno avuto precedenti esperienze croniche dolorose di critica e rigetto da parte dei genitori o da parte dei coetanei, per proprie caratteristiche psicologiche (timidezza, disturbi della condotta, disturbo oppositivo-provocatorio, disturbo da deficit di attenzione/iperattivit\u00e0) o difetti fisici che non vengono accettati.\nIn particolare, il bisogno di legare con i genitori \"inclini al rifiuto\" rende la persona affetta dal disturbo \"affamata\" di relazioni, ma il suo gran desiderio gradualmente si sviluppa in una \"corazza\" difensiva di autoprotezione contro le critiche ripetute dei genitori.\nMolti altri, al contrario, affermano di aver avuto problemi di genitori ultra-protettivi che gli hanno impedito di sviluppare una propria personalit\u00e0.\nTrattamento.\nIl trattamento del disturbo evitante di personalit\u00e0 pu\u00f2 servirsi di varie tecniche, come ad esempio allenamento delle abilit\u00e0 sociali, terapia cognitiva, trattamento di esposizione per aumentare gradualmente i contatti sociali, terapia di gruppo per far pratica con le abilit\u00e0 sociali e a volte terapia farmacologica. Una questione-chiave nel trattamento \u00e8 guadagnare e mantenere la fiducia del paziente, dal momento che le persone affette da DEP spesso iniziano ad evitare le sessioni di terapia se non hanno fiducia nel terapista o temono un rigetto. Lo scopo principale sia della terapia individuale sia della terapia di gruppo \u00e8, per le persone affette dal disturbo, iniziare a \"sfidare\" le proprie credenze esageratamente negative sulla propria personalit\u00e0. Anche se non approvati dalla comunit\u00e0 psicologica, \u00e8 apparso un certo numero di siti web sull'argomento e tali siti hanno la pretesa di offrire suggerimenti alle persone affette dal disturbo. L'idea principale che corre attraverso questi siti, un'idea che sarebbe condivisa anche dalla comunit\u00e0 psicologica, \u00e8 che le persone affette dal disturbo hanno visioni negative su loro stesse non realistiche e che lo \"sfidare\" queste credenze \u00e8 il primo passo per superare questo disagio."}
{"id": "1116410", "revid": "486946", "url": "https://it.wikipedia.org/wiki?curid=1116410", "title": "Ermanno di Reichenau", "text": ""}
{"id": "1116414", "revid": "287204", "url": "https://it.wikipedia.org/wiki?curid=1116414", "title": "Eone (teologia)", "text": "Gli eoni, in molti sistemi gnostici, rappresentano le varie emanazioni del Dio primo, noto anche come \"l'Uno\", la \"Monade\", \"Aion Teleos\" (l\"Eone Perfetto\"), \"Bythos\" (greco per Profondit\u00e0), \"Proarkhe\" (greco per \"Prima dell'Inizio\"), \"Arkhe\" (greco per \"Inizio\"). Questo primo essere \u00e8 anch'esso un eone e contiene in s\u00e9 un altro essere noto come \"Ennoia\" (greco per Pensiero), o \"Charis\" (greco per Grazia), o \"Sige\" (greco per Silenzio). L'essere perfetto, in seguito, concepisce il secondo ed il terzo eone: il maschio \"Caen\" (greco per Potere) e la femmina \"Akhana\" (Verit\u00e0, Amore).\nGli Eoni, ad uno sguardo superficiale potrebbero essere equiparati agli angeli ebraico-cristiani, ma in quanto emanazioni (e non \"creazioni\") del Dio primo, l'Uno, il Principio, l'Origine, e quindi in quanto esseri divini a tutti gli effetti e non semplicemente spirituali (quali sono gli angeli ebraico-cristiani) sono in realt\u00e0 equiparabili pi\u00f9 correttamente agli D\u00e8i Ipercosmici (cio\u00e8 \"al di l\u00e0 del Cosmo\", quindi D\u00e8i risiedenti nell'Iperuranio, l'insieme dei Mondi superiori, il \"Paradiso\") o Iperuranici del Neoplatonismo. Lo stesso nome \"Aion\" o \"Aeon\" era il nome di un'antica divinit\u00e0 microasiatica del Tempo e dell'Eternit\u00e0, fu usato anche come nome della divinit\u00e0 leontocefala del Mithraismo che aveva lo stesso significato. Platone usa il termine \"Aion\" per denotare l'Eternit\u00e0 del Mondo delle Idee, nel suo Mito della caverna.\nGli eoni erano spesso rappresentati in coppie maschio/femmina dette sizigie, il cui numero frequentemente raggiungeva le 20-30. Due degli eoni pi\u00f9 comunemente citati erano Cristo e \"Sophia\". Gli eoni, nel loro insieme, costituivano il \"pleroma\", la \"regione della luce\". Le regioni pi\u00f9 basse del \"pleroma\" erano anche quelle pi\u00f9 vicine all'oscurit\u00e0, ovvero al mondo fisico.\nQuando un eone chiamato \"Sophia\" eman\u00f2 senza il suo eone partner, il risultato fu il \"Demiurgo\", o mezzo-creatore (nei testi gnostici a volte chiamato \"Yalda Baoth\"), una creatura che non sarebbe mai dovuta esistere. Questa creatura non apparteneva al \"pleroma\", e l'Uno eman\u00f2 due eoni, \"Cristo\" e lo \"Spirito Santo\", per salvare l'umanit\u00e0 dal Demiurgo. Cristo prese poi la forma della creatura umana \"Ges\u00f9\" in modo da poter insegnare all'umanit\u00e0 la via per raggiungere la gnosi: il ritorno al \"pleroma\".\nAnche il Vangelo di Giuda, recentemente scoperto, tradotto e poi acquistato dalla National Geographic Society menziona gli eoni e parla degli insegnamenti di Ges\u00f9 al loro riguardo [\"vedi\"\nThe Lost Gospel - versione online dal National Geographic, contenente testi copti, traduzioni inglesi e fotografie.].\nValentino.\nSecondo l'opera di Quinto Settimio Fiorente Tertulliano \"Contro i Valentiniani\" (latino: \"Adversus Valentinianos\"), capitolo VII e VIII, lo gnostico Valentino parlava di 30 eoni diversi che si erano emanati l'un l'altro in sequenza. I primi otto di questi eoni (corrispondenti alle generazioni da uno a quattro riportate sotto) venivano chiamati \"Ogdoad\".\nTolomeo e Colorbaso.\nSecondo l'opera di Sant'Ireneo di Lione \"Contro le eresie\" (Latino: \"Adversus Haereses\"), libro 1, capitolo 12, i seguaci degli gnostici Tolomeo e Colorbaso parlavano di eoni diversi da quelli di Valentino. \"Logos\" nacque quando \"Anthropos\" impar\u00f2 a parlare. I primi quattro erano chiamati \"Tetrade\" e gli otto \"Ogdoad\".\n\"Logos\" e \"Zoe\" sono elementi caratteristici di questo sistema che, se comparato al precedente, pu\u00f2 esserne considerato una versione evoluta comprendente 34 eoni. Non \u00e8 chiaro, comunque, se questi due fossero davvero considerati eoni."}
{"id": "1116415", "revid": "1610933", "url": "https://it.wikipedia.org/wiki?curid=1116415", "title": "Falaropo beccolargo", "text": ""}
{"id": "1116434", "revid": "697352", "url": "https://it.wikipedia.org/wiki?curid=1116434", "title": "Pumping Iron", "text": ""}
{"id": "1116440", "revid": "1543377", "url": "https://it.wikipedia.org/wiki?curid=1116440", "title": "Collotipia", "text": "La collotipia \u00e8 una tecnica di stampa artigianale, ideata nel 1855 da Louis-Alphonse Poitevin e diffuso commercialmente nel mondo col nome di \"Albertype\".\nLa tecnica.\nLa tecnica prevede che su di una matrice, costituita da una lastra di cristallo, venga steso uno strato uniforme di emulsione fotosensibile, che deve essere successivamente sottoposta a cottura per alcune ore per poter essere impressionata dal negativo fotografico dell'immagine da stampare.\nSegue poi l'inchiostratura manuale a spatola, che permette di mantenere un costante aggiornamento sulla quantit\u00e0 e sui toni del colore. L'intensit\u00e0 e i contrasti di colore sono determinati invece dal diverso grado di sviluppo della lastra, modificabile anche durante il procedimento di stampa.\nLa collotipia permette di stampare da ciascuna matrice soltanto un numero limitato di copie (la tiratura ottimale \u00e8 tra le 300 e le 500 copie da ciascuna lastra). Dopo una certa quantit\u00e0 di passaggi, infatti, la gelatina si deteriora facendo perdere all'immagine la sua incisivit\u00e0.\nCaratteristiche.\nLe collotipie non presentano la sgranatura tipica dei retini delle stampe a colori tradizionali.\nImpieghi.\nCon la tecnica della collotipia, oggi, vengono stampate immagini fotografiche antiche e moderne: dalla dagherrotipia alla moderna fotografia.\nFino agli anni '50, comunque, veniva utilizzata anche per riprodurre cartoline postali."}
{"id": "1116442", "revid": "28592", "url": "https://it.wikipedia.org/wiki?curid=1116442", "title": "Contea di Vexin", "text": ""}
{"id": "1116445", "revid": "79520", "url": "https://it.wikipedia.org/wiki?curid=1116445", "title": "Gangbang", "text": ""}
{"id": "1116446", "revid": "39224", "url": "https://it.wikipedia.org/wiki?curid=1116446", "title": "Cristiana ortodossa", "text": ""}
{"id": "1116447", "revid": "525063", "url": "https://it.wikipedia.org/wiki?curid=1116447", "title": "Dipartimento francese delle Alpi Marittime", "text": ""}
{"id": "1116454", "revid": "399", "url": "https://it.wikipedia.org/wiki?curid=1116454", "title": "Statistiche", "text": ""}
{"id": "1116458", "revid": "30610", "url": "https://it.wikipedia.org/wiki?curid=1116458", "title": "Sviluppo umano (biologia)", "text": "Lo sviluppo umano \u00e8 il processo di crescita di un essere umano nel corso della vita. Con il termine et\u00e0 si indica il tempo trascorso dal momento della misurazione a quello della sua nascita. Durante il suo sviluppo l'individuo passa attraverso diversi stadi di maturazione, caratterizzate da diverse fasi di sviluppo fisico e di abilit\u00e0.\nSviluppo biologico.\nLo sviluppo comincia con la fecondazione, il processo per il quale il gamete maschile (spermatozoo) e il gamete femminile (ovocita), si uniscono formando una cellula zigote. \u00c8 l'inizio della vita umana.\nLa gravidanza in una donna inizia quando uno zigote si impianta nell'utero. Con successive divisioni cellulari lo zigote si sviluppa in embrione. Questa \u00e8 la definizione data dall'OMS ma non \u00e8 del tutto scientificamente fondata poich\u00e9 esistono le cosiddette \"gravidanze ectopiche\" (o \"extra-uterine\") in cui lo zigote si impianta su altri organi dell'addome materno (le tube, nella maggioranza dei casi). \"Gravidanza\" \u00e8, quindi, l'intero processo dalla fecondazione di un ovocita nelle tube di Falloppio al parto.\nDopo circa nove mesi dalla fecondazione avviene il parto; la nascita \u00e8 considerata l'inizio della vita di un individuo umano.\nStadi dello sviluppo umano.\nPrima della nascita.\nDopo il parto la lingua italiana usa le seguenti espressioni per indicare le fasi della vita, anche se non \u00e8 possibile stabilire una classificazione rigida, visto che la loro lunghezza varia a seconda delle condizioni soggettive e della mentalit\u00e0 del tempo. I termini sono accompagnati da alcuni dei cambiamenti di ordine fisico, psicologico e sociale che gli esseri umani tendenzialmente affrontano nel corrispondente stadio dello sviluppo, ma, vista l'estrema variabilit\u00e0 tra gli individui, la loro collocazione non pu\u00f2 che avere carattere indicativo.\nPreadolescenza (dagli 11 ai 14 anni).\nInizio della produzione degli ormoni sessuali \nAdolescenza (dai 15 fino ai 19 anni).\nAccelerazione del ritmo di crescita (8-10 centimetri all'anno); aumento della massa muscolare e diminuzione di quella grassa; rallentamento del ritmo respiratorio e diminuzione dei battiti cardiaci al minuto; maturazione dei caratteri sessuali primari e secondari; crescita dell'importanza del ruolo del gruppo dei pari rispetto alla famiglia di origine; diminuzione del numero di neuroni e sinapsi; aumento della guaina mielinica.\nEt\u00e0 adulta o et\u00e0 matura.\nFase di stabilit\u00e0 dello sviluppo."}
{"id": "1116483", "revid": "287204", "url": "https://it.wikipedia.org/wiki?curid=1116483", "title": "Capo Downpatrick", "text": "Capo Downpatrick (in inglese, spesso non tradotto, \"Downpatrick Head\") \u00e8 un promontorio raggiungibile da una stradina non particolarmente agevole che parte dal villaggio di Ballycastle, nel Mayo. Chiude a ovest la baia di Bunatrahir che termina dall'altra parte con le scogliere dei C\u00e9ide Fields ed \u00e8 un punto particolarmente visitato da osservatori di uccelli e di naturalisti in generale: la zona \u00e8 ricca di varie razze di gabbiani e di corvi, ma spesso \u00e8 facile trovare anche cormorani e uccelli migratori.\nL'attrazione turistica principale di Downpatrick Head \u00e8 comunque il \"Dun Briste\" (in gaelico, il \"forte rotto\"), singolare e drammatico pezzo di scogliera rimasto isolato in mezzo al mare. Leggenda vuole che in questo sperone di roccia si fosse rifugiato quando ancora era tutt'uno col resto della costa un re pagano di nome \"Crom Dubh\" che rifiutava la conversione al cristianesimo ad opera di san Patrizio. Dopo vani tentativi il santo patrono d'Irlanda avrebbe toccato terra col bastone facendo crollare parte del promontorio e lasciando a morire da solo sul \"Dun Briste\" il re disobbediente.\nTuttavia la leggenda \u00e8 smentita da parecchie fonti e cronache di secoli fa che asseriscono con certezza che fino al 1393 lo sperone di roccia era attaccato alla terraferma, e che in quell'anno parte della scogliera non resse pi\u00f9 l'incessante forza dell'Oceano Atlantico e croll\u00f2. La gente rimasta isolata sarebbe stata salvata con delle funi per barche.\nAnche l'impressione che si ha vedendo la scogliera dal punto pi\u00f9 esterno, che corre parallelo al Dun Briste, \u00e8 che l'Oceano stia divorando l'interno promontorio con l'incessante azione delle onde e del vento: lo spettacolo che offre la parte del capo pi\u00f9 esposta, mostra come l'acqua stia entrando per centinaia di metri all'interno del terreno, scavando gallerie e grotte suggestive e drammatiche. Inoltre, affrontando la salita che porta in cima alla scogliera e davanti al Dun Briste, si apre un burrone proprio in mezzo al prato che mostra l'acqua dell'oceano all'interno."}
{"id": "1116489", "revid": "767487", "url": "https://it.wikipedia.org/wiki?curid=1116489", "title": "So che mi ucciderai", "text": "So che mi ucciderai \u00e8 un film del 1952 diretto da David Miller. La pellicola \u00e8 liberamente ispirata al romanzo \"Sudden Fear\" di Edna Sherry (1948).\nTrama.\nMyra Hudson, ricca ereditiera di San Francisco e commediografa di successo, incontra su un treno un bravo attore che aveva precedentemente scartato a Broadway poich\u00e9 non corrispondente a canoni estetici tradizionali, Lester Blaine. L'attore si dimostra insolitamente galante, e Myra si innamora di lui e finisce per sposarlo. Ben presto l'uomo incontra casualmente la sua ex-moglie, Irene Neves, della quale \u00e8 ancora innamorato, e con lei progetta l'omicidio di Myra, che ha sposato solo per interesse.\nDopo la luna di miele nella villetta al mare di Myra infatti, mentre i due amanti avevano frugato fra le carte della donna, avevano scoperto che l'avvocato di Myra le aveva redatto un testamento secondo cui quasi tutto il suo patrimonio andrebbe alla fondazione artistica intitolata al padre, mentre al marito spetterebbero solo i diritti d'autore sulle commedie pi\u00f9 una rendita di 10.000 dollari all'anno, con la clausola per\u00f2 che non si risposi, poi abolita da Myra, ma a loro insaputa. Lester e Irene avevano discusso e deciso per l'omicidio nello studio di Myra, non accorgendosi che la loro intera conversazione veniva registrata da un dittafono che la donna usa solitamente per incidere i suoi soggetti e che era rimasto inavvertitamente acceso.\nDopo avere cos\u00ec scoperto il complotto e trascorsa una notte insonne, Myra sconvolta si reca nell'appartamento di Irene e le ruba una pistola, meditando vendetta. Lester tenta di uccidere la moglie ma fallisce restando vittima del suo stesso piano. Sia Myra che Irene infatti stanno correndo per strada al buio, con Lester che in auto stava inseguendo Myra ma investe invece Irene; quando l'uomo se ne rende conto tenta di evitarla ma muore anche lui. Dopo l'incidente Myra ritorna a casa, sola ma finalmente salva.\nProduzione.\nFu l'unica produzione della Joseph Kaufmann Productions, una compagnia indipendente creata da Joe Kaufmann. Joan Crawford - pur se il suo nome non appare nei crediti - gest\u00ec il film come produttore esecutivo.\nRiconoscimenti.\nPremi Oscar 1953:"}
{"id": "1116493", "revid": "125493554", "url": "https://it.wikipedia.org/wiki?curid=1116493", "title": "Distretto dello Shuf", "text": "Sh\u016bf (arabo \u062c\u0628\u0644 \u0627\u0644\u0634\u0648\u0641, \"Jabal al-Sh\u016bf\") \u00e8 una regione storica del Libano nonch\u00e9 distretto del governatorato del Monte Libano con capoluogo Beiteddine.\nSito a SE di Beirut, questa storica regione comprende una stretta striscia costiera con l'importante citt\u00e0 cristiana di Damour e le vallate e le montagne che si ergono a ovest del Jabal Bar\u016bk ( \"Monte Benedetto\" ), il nome locale del massiccio della Montagna Libanese. Lo Sh\u016bf \u00e8 il cuore della comunit\u00e0 libanese drusa, e il leader druso Wal\u012bd Jumblatt vi ha la propria residenza, nello storico Palazzo della famiglia Jumblatt (lett. Janbul\u0101\u1e6d), nella cittadina di al-Mukht\u0101ra ( \"La Prescelta\" ).\nGli Emiri del Libano erano adusi ad eleggere la propria residenza ufficiale nello Sh\u016bf. Il pi\u00f9 importante di loro, Bashir Shehab II costru\u00ec il magnifico palazzo di Bayt al-D\u012bn (Beiteddine, \"Casa della religione\" ) nel corso della prima met\u00e0 del XIX secolo. Un'altra storica cittadina \u00e8 Dayr al-Qamar ( \"Il Monastero della Luna\" ).\nUn altro ampio centro abitato dello Sh\u016bf si chiama Ba\u02bfaql\u012bn. La maggioranza della popolazione \u00e8 drusa, . Quelle dei \u1e24am\u0101deh, \u1e24arf\u016bsh, Khodor, Ghussayn\u012b sono le pi\u00f9 grandi famiglie. Ci sono pi\u00f9 di 7 scuole a Ba\u02bfaql\u012bn, la pi\u00f9 importante delle quali \u00e8 il College Nazionale dello Sh\u016bf. Vi \u00e8 un castello a Ba\u02bfaql\u012bn, chiamato \"\u02beAsr el-\u1e24am\u0101deh\" (Castello di \u1e24am\u0101deh).\nLo Sh\u016bf ha conosciuto nel corso dell'et\u00e0 contemporanea violenti scontri all'interno della sua popolazione drusa e cristiana (per lo pi\u00f9 maronita), nel 1848, 1860 e, pi\u00f9 pesantemente, nel corso della guerra civile libanese nel 1983-1984 (Guerra della Montagna, ossia \"\u1e24arb al-Jabal\" ). Numerosi residenti cristiani sono stati costretti ad abbandonare la regione in seguito a tali eventi e non sono ancora ritornati, malgrado alcuni di loro siano tornati e abbiano ricostruito le loro abitazioni nei vari villaggi, distrutti dalle milizie del Partito Socialista Progressista. Solo il villaggio di Kfar Matta rimane senza i suoi abitanti cristiani. La riconciliazione fra le comunit\u00e0 druse e cristiane (artefici, si ricordi, dei processi indipendentistici nel corso del XIX secolo) ha mosso i suoi primi passi l'8 agosto 2001, allorch\u00e9 il Patriarca maronita di Antiochia, il Cardinal Mar Nasrallah Boutros Sfeir ha effettuato una storica visita nello Sh\u016bf e si \u00e8 incontrato col leader druso Wal\u012bd Jumblatt. Oggi, i cristiani e i drusi del Libano si sono uniti e alleati per fronteggiare le interferenze esterne nel loro Paese, specialmente quelle della Siria e dell'Iran.\nMalgrado una storia sanguinosa, lo Sh\u016bf \u00e8 uno dei distretti libanesi meglio conservati e i suoi aspetti naturalistici sono stati in genere risparmiati dalla frenetica opera di edificazione e di cementificazione conosciuta invece dalle confinanti regioni del Metn e del Kesrouan |Qasraw\u0101n). La pi\u00f9 estesa foresta di cedri del Libano si trova sulle pendici del Monte Bar\u016bk."}
{"id": "1116495", "revid": "1957733", "url": "https://it.wikipedia.org/wiki?curid=1116495", "title": "High-Speed Packet Access", "text": "In telecomunicazioni High Speed Packet Access (HSPA) \u00e8 una famiglia di protocolli per la telefonia mobile cellulare che estendono e migliorano le prestazioni del 3G al 3.5G. Include l'HSDPA per la trasmissione dati in downlink (verso l'utente) e l'HSUPA per la trasmissione dati in uplink (verso la rete).\nCaratteristiche.\nI protocolli HSPA sono una evoluzione dell'UMTS 3G che, in termini di prestazioni, apporta migliorie analoghe a quelle introdotte dall'EDGE sullo standard GPRS.\nRecentemente l'HSPA \u00e8 stato ulteriormente migliorato, introducendo nuove versioni indicate come HSPA Evolution (HSPA+) in grado di offrire velocit\u00e0 di download comprese fra 42,2 e 56 Mbps.\nLe prestazioni pi\u00f9 evolute rispetto all'UMTS standard sono in gran parte dovute all'uso di modulazioni numeriche pi\u00f9 performanti ovvero con pi\u00f9 alto numero di simboli.\nSul telefono una connessione HSPA viene identificata dal simbolo H."}
{"id": "1116497", "revid": "237256", "url": "https://it.wikipedia.org/wiki?curid=1116497", "title": "Anatolij Timofejevi\u010d Fomenko", "text": ""}
{"id": "1116499", "revid": "105826", "url": "https://it.wikipedia.org/wiki?curid=1116499", "title": "Francisco Xim\u00e9nes de Cisneros", "text": ""}
{"id": "1116500", "revid": "124687278", "url": "https://it.wikipedia.org/wiki?curid=1116500", "title": "Helen Walton", "text": "Dopo la morte del marito eredit\u00f2 la sua quota dell'azienda insieme ai quattro figli Samuel Robson Walton, John T. Walton (morto nel 2005), Jim Walton, e Alice Walton. Tuttavia a causa dell'et\u00e0 avanzata non occup\u00f2 mai nessuna poltrona nell'azienda. Insieme agli altri eredi figurava costantemente nella classifica delle persone pi\u00f9 ricche del mondo, il suo patrimonio al momento della morte era stimato in 16,4 miliardi di USD.\nHelen Walton era la quarta donna pi\u00f9 ricca del mondo dopo Liliane Bettencourt, la moglie del defunto John Christy Walton e la figlia Alice.\nHelen si laure\u00f2 all'universit\u00e0 dell'Oklahoma, in seguito conobbe il marito mentre egli lavorava in una fabbrica di munizioni, i due si sposarono il 14 febbraio 1943. Helen a differenza del marito proveniva da una famiglia agiata, infatti suo padre L.S. Robson era un affermato banchiere e possidente terriero."}
{"id": "1116501", "revid": "404449", "url": "https://it.wikipedia.org/wiki?curid=1116501", "title": "Castello di Colle Massari", "text": "Il castello di Colle Massari \u00e8 un edificio situato nel territorio comunale di Cinigiano, in provincia di Grosseto.\nLa sua ubicazione \u00e8 sulla cima di un colle, poco a sud-est della frazione di Poggi del Sasso.\nStoria.\nIl complesso sorse come castello in epoca medievale ed era originariamente un possedimento dell'abbazia di San Galgano presso Siena, che controllava contemporaneamente anche il non lontano castello della Sabatina.\nIn seguito, la struttura venne trasformata in un convento, che and\u00f2 sviluppandosi presso un'antica pieve rimasta in funzione almeno fino alla fine del XIV secolo.\nSuccessivamente, la struttura divenne propriet\u00e0 privata e, nel tardo XVII secolo, venne ristrutturata dai marchesi Patrizi che la trasformarono in una caratteristica fattoria fortificata.\nDescrizione.\nIl castello di Colle Massari, che attualmente \u00e8 sede di una rinomata e prestigiosa azienda agricola, si presenta come una struttura rurale fortificata, il cui aspetto \u00e8 stato prevalentemente conferito dai lavori di restauro avvenuti durante il XVII secolo.\nIl complesso si sviluppa su tre corpi di fabbrica disposti su altrettanti lati attorno ad un cortile interno a pianta quadrangolare, a cui si accede attraverso una caratteristica porta ad arco che si apre lungo la cortina muraria che chiude il lato privo di corpi di fabbrica.\nAd ogni angolo \u00e8 presente una torre, che in passato svolgeva funzioni di avvistamento. Delle quattro torri, due si sono ben conservate, mentre le altre due hanno subito alterazioni: della torre sud-orientale, che croll\u00f2 nel corso del XIX secolo a causa di uno smottamento del terreno, si conservano soltanto le tracce.\nLa cappella di Santa Marta costituisce la cappella gentilizia ed \u00e8 situata all'interno del castello; la sua costruzione avvenne nel XVII secolo, andando a sostituire la pi\u00f9 antica e scomparsa pieve di Sant'Ippolito a Martura."}
{"id": "1116504", "revid": "767487", "url": "https://it.wikipedia.org/wiki?curid=1116504", "title": "Anna Calemme", "text": "Biografia.\nA 15 anni dopo essere entrata come speaker a \"Radio Tutta Napoli\", una radio libera partenopea, conobbe Roberto Murolo; nello stesso periodo, influenzata dalla musica di Massimo Ranieri, intraprese la carriera musicale.\nNel 1980 ha cantato in polacco col gruppo dei \"Carismatici\" al concerto per il papa Karol Wojty\u0142a.\nLa conoscenza di Murolo, che la incoraggiava a proseguire nel canto napoletano, la port\u00f2 nel 1982 a teatro, dove affianc\u00f2 il cantante nel recital \"Me pu\u00f2 sunn\u00e0\".\nNel 1994 ha tenuto un'esibizione per il presidente statunitense Bill Clinton, in occasione del G7 di Napoli. L'anno successivo, e di nuovo nel 1997, ha cantato con Austin Forte la tromba d'oro italiana.\nDi nuovo in teatro nel 1998 con lo spettacolo \"Napoli poesia e musica\", \u00e8 tornata al microfono nel 2000, alla manifestazione legata al festival di Sanremo \"Vivi il festival Palafiori\". Nello stesso anno si \u00e8 esibita al \"Festival di Napoli\" con la rielaborazione di brani tradizionali napoletani e con la sigla della manifestazione.\nHa pubblicato nel 2001 l'album \"Infiniti amori\" e si \u00e8 esibita come \"guest star\" al Concerto di Primavera con Mario Merola, Francesco Merola, Little Tony e Mino Reitano, tenutosi al casin\u00f2 Taj-Mahal di Atlantic City.\nIl suo brano \"Napule 'n funno \u00f4 core\" \u00e8 stata la sigla della trasmissione \"Tifosi\", trasmessa sulla rete locale Tele A, e da lei presentata.\nNel 2002 accanto al gruppo sardo degli Istentales, ha vinto il Festival di Napoli con il brano \"Vorrei\", a cui \u00e8 seguito un tour che l'ha impegnata anche l'anno successivo. Nel 2013 recita nel primo \"web\" radiodramma italiano, \"Passioni senza fine\" di Giuseppe Cossentino, dando la sua voce ad una sensuale baronessa della Napoli bene, Matilde Contini."}
{"id": "1116506", "revid": "19933", "url": "https://it.wikipedia.org/wiki?curid=1116506", "title": "PSTwo", "text": ""}
{"id": "1116531", "revid": "697352", "url": "https://it.wikipedia.org/wiki?curid=1116531", "title": "Il mercato dei limoni", "text": "The Market for Lemons: Quality Uncertainty and the Market Mechanism \u00e8 un articolo del 1970 scritto dall'economista statunitense George Akerlof. Nel suo contributo, l'autore esemplifica le condizioni di asimmetria informativa nel mercato, in particolare quando il venditore gode di una maggiore quantit\u00e0 d'informazioni sul bene proposto all'acquirente.\nAkerlof, Michael Spence e Joseph Stiglitz hanno ricevuto, congiuntamente, il Premio Nobel per l'economia nel 2001 per la loro ricerca sull'asimmetria d'informazioni.\nIntroduzione: l'asimmetria informativa.\nL'articolo di Akerlof descrive come l'interazione fra una qualit\u00e0 eterogenea dei prodotti offerti e un'asimmetria informativa tra gli attori coinvolti conduca alla scomparsa di un mercato, le cui garanzie non sono definite. Nel modello descritto, presupposto che la qualit\u00e0 dei prodotti non possa essere valutata dall'acquirente (a causa dell'asimmetria informativa), il venditore \u00e8 incentivato a proporre beni di bassa qualit\u00e0 spacciandoli come di qualit\u00e0 elevata.\nL'acquirente, d'altro canto, tiene in considerazione questo comportamento del venditore e stabilisce che l'effettiva qualit\u00e0 del bene proposto resti sconosciuta. Sar\u00e0 valutata solo la qualit\u00e0 media del bene. Ci\u00f2 sta a significare che tutti quei prodotti il cui livello qualitativo \u00e8 sopra la media saranno esclusi dal mercato. Questo comportamento si ripete finch\u00e9 non si raggiunge un equilibrio del non scambio.\nLa conseguenza del meccanismo descritto nell'articolo \u00e8 che i mercati, nelle situazioni in cui la qualit\u00e0 \u00e8 un dato incerto, cessano definitivamente di esistere. Fra gli esempi rientra quello del mercato delle auto usate, la mancanza di mercati ufficiali di credito per i paesi in via di sviluppo e l'indisponibilit\u00e0 di assicurazioni sanitarie per gli anziani (in assenza di programmi governativi).\nGli attori di un dato mercato non seguono, tutti, le stesse regole per valutare la qualit\u00e0 dei prodotti. I venditori, quindi, godono di un netto vantaggio, perch\u00e9 possono offrire prodotti di bassa qualit\u00e0 ai segmenti di clientela meno informati nonostante, complessivamente, il mercato riconosca livelli soddisfacenti di qualit\u00e0 ed abbia ragionevoli garanzie di certezza. Questo comportamento rientra nell'espressione latina Caveat emptor, che significa \"Il compratore stia attento!\".\n\u00c8 ironico pensare che non esista il pericolo reciproco di un mercato che collassi in questo modo quando l'asimmetria \u00e8 in favore del compratore, vale a dire quando il cliente \u00e8 in grado di valutare in modo pi\u00f9 accurato la qualit\u00e0 dei prodotti rispetto al venditore. In questo caso prevalgono le normali forze della domanda e dell'offerta, i venditori saranno pagati al prezzo pi\u00f9 alto mentre il mercato tender\u00e0 ad eliminare quei prodotti il cui prezzo \u00e8 superiore alla qualit\u00e0 effettiva. Ci\u00f2 \u00e8 quanto sta alla base della massima: \"un consumatore informato \u00e8 un consumatore migliore\". Un esempio di quanto illustrato pu\u00f2 essere la percezione soggettiva della qualit\u00e0 dell'alta cucina e dei vini (al di l\u00e0 dei problemi di salubrit\u00e0 dei cibi e della loro freschezza). Il singolo consumatore sa bene cosa preferisce mangiare e la qualit\u00e0, nei locali di classe, \u00e8 quasi sempre valutata da assaggi concessi prima del consumo e del pagamento. Comunque, una definizione di 'massima qualit\u00e0' attribuita al cibo e al vino elude i ristoratori, per cui esiste una grande variet\u00e0 di ristoranti che offre una migliore qualit\u00e0 ed un prezzo pi\u00f9 elevato.\nAuto usate: un \"mercato dei Bidoni/limoni\".\nAkerlof esemplifica le conseguenze dell'asimmetria informativa con il caso del mercato delle auto usate. Il mercato offre sia auto usate in buono stato sia auto in cattive condizioni (dei \"bidoni\" o, nel gergo americano, \"limoni\"). La persona interessata all'acquisto non conosce nulla in anticipo, n\u00e9 se l'auto \u00e8 buona, n\u00e9 se l'auto \u00e8 un bidone. L'ipotesi migliore sulla quale si baser\u00e0 l'acquirente \u00e8 che l'auto sia di media qualit\u00e0, per cui sar\u00e0 disposto a pagarla il giusto prezzo per un'auto di media qualit\u00e0.\nIl proprietario di un'auto di qualit\u00e0 elevata, quindi, non riuscir\u00e0 a venderla ad un prezzo cos\u00ec elevato da ritenere conveniente la vendita. Di conseguenza, i proprietari di auto in buono stato non cercheranno di piazzare i propri beni sul mercato delle auto usate. Il ritiro dei mezzi buoni riduce il livello qualitativo medio delle auto presenti nel mercato, determinando una revisione al ribasso delle aspettative sulla qualit\u00e0 delle auto da parte dei compratori. A loro volta, i proprietari di auto moderatamente buone decideranno di abbandonare il mercato, e via discorrendo. Il risultato \u00e8 che in un mercato nel quale si riscontra asimmetria informativa nei confronti della qualit\u00e0, mostra caratteristiche simili a quelle descritte dalla Legge di Gresham: il cattivo costringe il buono ad allontanarsi.\nGeorge E. Hoffer e Michael D. Pratt dicono che la letteratura economica \u00e8 divisa sull'effettiva esistenza di un mercato dei bidoni (limoni) per le auto usate. La ricerca degli autori supporta l'ipotesi che provvedimenti come i \"fondi per difetti noti\" (\"known defects provisions\"), introdotti da alcuni Stati del Nord America (es. Wisconsin) per regolare le vendite delle auto usate sono risultati inefficaci, in quanto la qualit\u00e0 dei veicoli usati in questi stati non si \u00e8 dimostrata migliore di quella negli stati vicini dove non si \u00e8 adottata questa particolare politica di protezione per il consumatore.\nImportante sottolineare inoltre che Akerlof indica anche dei correttivi possibili per ripristinare il buon funzionamento del mercato o meglio per contrastare gli effetti dell'incertezza nella qualit\u00e0, essi sono quattro: le garanzie, il buon nome del marchio, le catene (catene di hotel o ristoranti per esempio), le licenze e/o le abilitazioni (medici, avvocati, ingegneri, ecc.)."}
{"id": "1116533", "revid": "79968", "url": "https://it.wikipedia.org/wiki?curid=1116533", "title": "Random early detection", "text": "Il Random early detection (o RED), in italiano \"rilevazione casuale anticipata\" \u00e8 un meccanismo utilizzato per prevedere e prevenire l'insorgere della congestione nelle reti informatiche a pacchetto.\nSegue l'approccio di aggiungere ai router poche funzionalit\u00e0 che assistono il nodo terminale nella previsione della congestione. Ogni router viene programmato perch\u00e9 tenga sotto controllo le proprie code e, quando si accorge che una congestione \u00e8 imminente, segnala alle sorgenti di modificare la propria finestra di congestione. L'approccio RED \u00e8 stato inventato da Sally Floyd e Van Jacobson nei primi anni ottanta. RED viene realizzato in modo da segnalare implicitamente alla sorgente la congestione, eliminando uno dei suoi pacchetti. Il router elimina alcuni pacchetti prima di esaurire completamente il suo spazio di memorizzazione nei buffer, per rallentare la sorgente con la speranza di non dover eliminare un numero maggiore di pacchetti in seguito.\nLa probabilit\u00e0 con cui un pacchetto pu\u00f2 essere scartato \u00e8 definita dalla lunghezza media della coda del router e da due soglie. Quando il router riceve un pacchetto decide se inserirlo in coda o meno secondo i seguenti criteri:"}
{"id": "1116535", "revid": "599013", "url": "https://it.wikipedia.org/wiki?curid=1116535", "title": "Giovanni Federico (calciatore)", "text": "Carriera.\nNella stagione 2006-07, vestendo la maglia del , ha vinto la Zweite Bundesliga e il titolo di capocannoniere con 19 reti messe a segno. Dal luglio 2007 \u00e8 del , con cui ha firmato un contratto della durata di tre anni. Il 19 dicembre del 2008 torna in prestito al , giocando la Bundesliga 2008-2009. Nell'estate si trasferisce al ."}
{"id": "1116537", "revid": "53673", "url": "https://it.wikipedia.org/wiki?curid=1116537", "title": "Proc", "text": ""}
{"id": "1116541", "revid": "287204", "url": "https://it.wikipedia.org/wiki?curid=1116541", "title": "Maurice Andr\u00e8", "text": ""}
{"id": "1116544", "revid": "1104133", "url": "https://it.wikipedia.org/wiki?curid=1116544", "title": "It's Oh So Quiet", "text": "It's Oh So Quiet \u00e8 una canzone di Bj\u00f6rk ed \u00e8 il terzo singolo tratto dall'album \"Post\". \u00c8 una cover della canzone di Betty Hutton dallo stesso titolo, a sua volta cover di \"Und jetzt ist es still\", brano del 1948 eseguito da Harry Winter e scritto da Hans Lang ed Erich Meder.\nAd ottobre 2018 e a febbraio 2019 la Kinder utilizz\u00f2 questa canzone per la campagna pubblicitaria delle merendine Colazione Pi\u00f9 e viene utilizzata a partire dal settembre 2019 dalle pubblicit\u00e0 della Renault.\nAlcuni frammenti del riff di fiati che introduce il ritornello del brano vengono usati da Radio Capital come bumpers pubblicitari."}
{"id": "1116545", "revid": "131358", "url": "https://it.wikipedia.org/wiki?curid=1116545", "title": "FK Vojvodina", "text": ""}
{"id": "1116546", "revid": "4175", "url": "https://it.wikipedia.org/wiki?curid=1116546", "title": "Stadio Pacevecchia", "text": "Lo stadio Pacevecchia di Benevento \u00e8 il campo sportivo dedicato al rugby di propriet\u00e0 del comune di Benevento. Ospita le gare interne dell'U.S. Rugby Benevento. Il nome deriva dal rione in cui sorge, Rione Pacevecchia.\nRisulta uno degli stadi italiani interamente dedicati al rugby.\nStoria.\nCostruito sul finire degli anni 70 \u00e8 stato inaugurato nel settembre 1982, la prima partita giocata fu Benevento-Parma, gara valevole per il campionato dell'allora Serie A 1982-83.\nSin dalla sua costruzione sul campo Pacevecchia si \u00e8 sempre e solo giocato rugby, unica eccezione \u00e8 stata il 5 maggio 2007, quando ha ospitato un quadrangolare di calcio di beneficenza tra Nazionale Italiana Parlamentari, Rappresentativa Amministratori del Sannio, Rappresentativa Giornalisti sportivi, e artisti Campani e Carpisa Napoli.\nNel 2006 \u00e8 l'impianto ha subito piccole modifiche di adeguamento agli standard di sicurezza e comfort e in occasione delle XXX Universiade a Napoli ha subito altri interventi di recupero e adibito a centro di allenamento per rappresentative di rugby a 7 impegnate nel torneo.\nDal 2009 al 2012 ha ospitato le partite della franchigia sannita di rugby dei .\nCapienza e caratteristiche.\nL'impianto ha una capienza totale di 4000 spettatori ed \u00e8 dotato di una tribuna coperta sul lato ovest da 2500 posti e di ulteriori 1500 posti scoperti.\nNei locali dello stadio \u00e8 situata la sede societaria del che gestisce l'intera struttura."}
{"id": "1116547", "revid": "1793900", "url": "https://it.wikipedia.org/wiki?curid=1116547", "title": "Tallero di Danzica", "text": "Il tallero (\"Thaler\" o \"Taler\" in tedesco o \"taler\" in polacco) era la moneta di Danzica (in polacco \"Gda\u0144sk\") fino al 1772 e poi di nuovo dal 1807 al 1814. \nEra suddiviso in 4 \"Gulden\" (\"z\u0142otych\", sing. \"z\u0142oty\"), ognuno dal valore di 30 \"Groschen\" (\"groszy\", sing. \"grosz\") oppure 90 \"Schilling\" (\"solidus\"). Sia nel 1772 che nel 1814, la moneta fu sostituita dal Tallero prussiano."}
{"id": "1116551", "revid": "1654832", "url": "https://it.wikipedia.org/wiki?curid=1116551", "title": "Andrea Bosca", "text": "Biografia.\nSi diploma nel 2003 presso la Scuola del Teatro Stabile di Torino diretta da Mauro Avogadro e nel 2004 frequenta il corso di perfezionamento diretto da Luca Ronconi.\nDal 2005 lavora in produzioni cinematografiche e televisive nazionali e internazionali, interpretando ruoli in cui si distingue per versatilit\u00e0 fisica, linguistica e creativa. Recita in inglese, francese e spagnolo.\nCarriera.\nDopo aver recitato in varie produzioni del Teatro Stabile di Torino tra cui \"Il benessere\", \"La donna del mare\" regia di Mauro Avogadro con Elisabetta Pozzi, nel 2004 debutta in inglese con la miniserie TV \"Don Bosco\" per la regia di Lodovico Gasparini.\nDal 2006 al 2008 \u00e8 impegnato col ruolo di co-protagonista nella serie TV \"Raccontami\" diretto da Tiziana Aristarco e Riccardo Donna, e durante questo periodo recita anche nella serie TV \"Zodiaco\" per la regia di Eros Puglielli, in cui interpreta un assassino seriale, ruolo per cui si prepara isolandosi in una casa di campagna dove si dedica allo studio dell\u2019astrologia e dei profili psicologici. Sar\u00e0 protagonista anche della seconda stagione, diretto questa volta da Tonino Zangardi.\nIl 2007 segna l\u2019inizio della carriera cinematografica di Bosca che recita nella commedia \"Amore, bugie &amp; calcetto\" di Luca Lucini. Nel 2008 e nel 2009 arrivano i primi ruoli che saranno una svolta nella carriera di Bosca: interpreta Gigio nella commedia \"Si pu\u00f2 fare\" diretto da Giulio Manfredonia, film che otterr\u00e0 numerosi riconoscimenti tra cui il David di Donatello per la \"Regia\" e il Nastro d\u2019Argento per il \"Miglior soggetto\". Il cast vince il Premio LARA e ci\u00f2 vale a Bosca l\u2019attenzione del mondo del Cinema. L\u2019anno seguente recita insieme a Pier Francesco Favino nella miniserie televisiva \"Pane e libert\u00e0\" diretto da Alberto Negrin. \u00c8 coprotagonista di \"Noi credevamo\" diretto da Mario Martone, film che vince nel 2010 il Nastro d\u2019Argento al cast. Per l\u2019interpretazione del rivoluzionario cilentano \"Angelo Cammarota\", Bosca vince il Premio Giovani al Festival Primavera del Cinema Italiano di Cosenza. Nel 2010 ha il ruolo di protagonista nell\u2019opera prima della regista Laura Luchetti \"Febbre da fieno\", mentre per la Tv viene diretto da Riccardo Donna nella miniserie \"Fuoriclasse\" ed \u00e8 coprotagonista della produzione internazionale \"L'Olimpiade nascosta\", in cui recita in inglese.\nIl 2012 \u00e8 un anno molto intenso per Bosca: \u00e8 protagonista del film \"Gli sfiorati\" diretto da Matteo Rovere e coprotagonista di \"Magnifica presenza\" di Ferzan \u00d6zpetek: per l\u2019interpretazione di Mete e Luca vince il Premio Guglielmo Biraghi.\nNel 2011 e 2012 torna a teatro con \"Jakob von Gunten\" per la regia di Lisa Ferlazzo Natoli; nel 2012 e 2013 \u00e8 interprete e co-regista in \"Come vivo d\u2019acciaio\" tratto dal romanzo \"Una questione privata\" di Beppe Fenoglio. \u00c8 coprotagonista dello spettacolo \"L\u2019arma\" di Aureliano Amadei. Recita poi al fianco di Luca Barbareschi in \"Una tigre del Bengala allo zoo di Baghdad\" in occasione della riapertura del Teatro Eliseo di Roma.\nNel 2014 interpreta Andrea Fago di Petrolio in \"Pasolini\" del regista statunitense Abel Ferrara con protagonista Willem Dafoe, film che ha partecipato alla 71\u00aa Mostra internazionale d'arte cinematografica di Venezia e al Toronto International Film Festival. Recita in \"Nemiche per la pelle\" di Luca Lucini.\nNel 2015 vince il Nastro d\u2019Argento Speciale per l\u2019Impegno Sociale per \"A tutto tondo\", cortometraggio che scrive, dirige e interpreta.\nSeguono i progetti televisivi internazionali in lingua inglese tra cui \"Romeo e Giulietta\" di Riccardo Donna, \"Medici \u2013 Master of Florence\" di Sergio Mimica-Gezzan e la serie \"Quantico\" di Russell Lee Fine, prodotta da ABC USA, al fianco di Priyanka Chopra. In Italia si distingue per la serie \"Romanzo Famigliare\" di Francesca Archibugi, \"La dama velata\", \"Grand Hotel\", \"Non dirlo al mio capo\" e la fortunata serie noir-fantastica \"\"La Porta Rossa\" in cui interpreta il ruolo di Jonas. Arriva sulle piattaforme di streaming video interpretando Davide Frangi nella serie \"Made in Italy\" di Ago Panini e Luca Lucini per Prime Video di Amazon; \u00e8 coprotagonista nella serie \"La guerra \u00e8 finita\" per la regia di Michele Soavi.\nRiscrive e adatta per il teatro, insieme a Paolo Briguglia che lo dirige, il monologo di cui \u00e8 interprete tratto da \"La luna e i fal\u00f2\" di Cesare Pavese, prodotto da BAM Teatro, con cui debutta nel 2020 al Teatro Alfieri di Asti.\nNel 2020 \u00e8 il protagonista italiano della serie internazionale \"3 Caminos\" di Prime video (Amazon Exclusive), storia di un\u2019amicizia ventennale ambientata nel Cammino di Santiago: tre passaggi di tempo nella vita di cinque amici provenienti da diverse parti del mondo.\n\u00c8 coprotagonista della commedia cinematografica internazionale \"Toscana\" del regista danese Mehdi Avaz.\nNel 2021 interpreta il padre di Sofia nella serie \"Nudes\" diretta da Laura Luchetti per Bim Produzione e Rai Fiction.\nImpegno sociale.\nNel 2017 fonda insieme ad altri artisti italiani la ONLUS #EVERYCHILDISMYCHILD che si occupa di garantire futuro e istruzione ai bambini costretti a vivere in condizioni di profondo disagio a causa di guerre, calamit\u00e0, povert\u00e0, emarginazione e malattia."}
{"id": "1116554", "revid": "729019", "url": "https://it.wikipedia.org/wiki?curid=1116554", "title": "Relazione diagonale", "text": "La relazione diagonale consiste in una similitudine delle propriet\u00e0 chimiche e chimico-fisiche esistente tra alcune coppie di elementi diagonalmente adiacenti tra il secondo e il terzo periodo della tavola periodica. Ad esempio, boro e silicio sono entrambi semiconduttori, formano alogenuri suscettibili di idrolisi e ossidi dal carattere acido. Altri esempi di relazioni diagonali legano il litio e il magnesio e il berillio e l'alluminio.\nLa relazione diagonale \u00e8 legata agli opposti effetti derivanti dall'incrocio e dal discendere lungo un gruppo. Spostandosi lungo un periodo della tavola periodica il raggio atomico decresce, mentre discendendo lungo un gruppo tale grandezza tende ad aumentare. Similmente, muovendosi lungo un periodo tende ad aumentare il carattere covalente degli elementi, che divengono anche meno riducenti e pi\u00f9 elettronegativi; di contro scendendo lungo un gruppo gli elementi assumono maggior carattere ionico, maggiore basicit\u00e0 e minore elettronegativit\u00e0. Quindi, in pratica, quando gli elementi si incrociano discendendo lungo un gruppo vanno incontro a cambiamenti delle propriet\u00e0 che tendono a controbilanciarsi tra loro, per cui questi elementi possiedono propriet\u00e0 e reattivit\u00e0 simili. L'effetto della relazione diagonale \u00e8 maggiormente significativo per i primi quattro gruppi della tavola periodica."}
{"id": "1116555", "revid": "115837574", "url": "https://it.wikipedia.org/wiki?curid=1116555", "title": "Episodi di Angel (prima stagione)", "text": "La prima stagione di \"Angel (serie televisiva)\" \u00e8 stata trasmessa dal canale The WB. Essendo lo stesso canale che trasmetteva anche \"Buffy l'ammazzavampiri\" compaiono alcuni \"cross-over\" fra le due serie. In Italia \u00e8 stato presentata nel 2003 sulla rete satellitare Fox e successivamente, nel 2005, in chiaro su Italia 1.\nGli antagonisti principali sono gli avvocati della Wolfram &amp; Hart.\nLos Angeles.\nTrama.\nDopo aver lasciato Sunnydale, Angel si \u00e8 trasferito a Los Angeles cercando di dimenticare la cacciatrice. Qui incontra Doyle, un mezzo demone, che si rivela un messaggero delle Forze dell'Essere. Viene cos\u00ec indirizzato da una sua visione ad aiutare Tina, una cameriera di fast food che si \u00e8 messa in affari con un uomo pericoloso che le ha promesso aiuto ma che in realt\u00e0 la minaccia. Durante un party in cui si ritrova, Angel incontra Cordelia, anche lei a Los Angeles nel tentativo di diventare un'attrice. I tre scoprono di formare una bella squadra e, su idea di Cordelia, aprono un'agenzia investigativa per proteggere gli innocenti.\nCuori solitari.\nTrama.\nDoyle ha una visione in cui una ragazza \u00e8 in pericolo e, insieme a Angel e Cordelia si recano in un bar per single per cercare indizi. Qui Angel conosce Kate, una poliziotta, che sospetta di Angel riguardo alle misteriose uccisioni che stanno avvenendo a Los Angeles. Il vampiro, in seguito, scopre che il colpevole \u00e8 un demone Scavatore che attraverso il rapporto sessuale passa da un corpo ad un altro. Angel riesce a uccidere il demone che si era impossessato del corpo del barista.\nL'anello di Amarra.\nTrama.\nA Los Angeles arriva Oz, incaricato da Buffy di consegnare ad Angel l'anello di Amarra, un anello dotato di poteri che rendono il vampiro che lo indossa invincibile. In citt\u00e0 giunge per\u00f2 anche il vampiro Spike, che intende sottrarre l'anello ad Angel. Dopo il loro primo incontro, Angel decide di nascondere l'anello in un posto sicuro, nei canali delle fogne sotto il suo appartamento per evitare che il vampiro possa impossessarsene; in seguito per\u00f2 viene catturato dallo stesso Spike, che per fargli confessare il luogo dove ha nascosto l'anello lo fa torturare da un altro vampiro chiamato Marcus, specializzato in sistemi di tortura. Mentre Angel \u00e8 prigioniero, Doyle e Cordelia riescono a trovare l'anello e si presentano per effettuare lo scambio con Spike dove Angel \u00e8 in custodia; con l'aiuto di Oz fanno irruzione nel magazzino con il furgone, riescono a liberare l'amico e a scappare. L'anello di Amarra \u00e8 per\u00f2 trafugato da Marcus che scappa imbrogliando anche Spike. Angel, nonostante sia gravemente ferito, decide di tornare indietro per recuperare l'anello e ingaggia una lotta con Marcus, al termine della quale riesce a strappargli il monile e a ucciderlo. Cos\u00ec per la prima volta da centinaia di anni Angel rimane a contemplare la luce del sole, indossando il gioiello che lo rende indistruttibile. Alla fine decide per\u00f2 di distruggerlo, perch\u00e9 sente di dover scontare ancora la pena per tutto il male commesso quando era malvagio e senz'anima.\nIl chirurgo medianico.\nTrama.\nUn'altra visione di Doyle porta tutta la gang ed Angel ad aiutare una ragazza di nome Melissa che viene tormentata dal suo neurochirurgo che si \u00e8 innamorato perdutamente di lei. La polizia non \u00e8 di aiuto perch\u00e9 non lascia mai prove a suo carico. Angel scopre che il neurochirurgo \u00e8 in grado di separare parti del suo corpo, in questo modo riesce ad sorvegliare la ragazza e a spaventarla. Angel riesce a eliminarlo per sempre impedendo al dottore di riunire tutti i suoi pezzi.\nIl fantasma di Maude.\nTrama.\nCordelia \u00e8 stanca del suo appartamento orribile e infestato dagli scarafaggi. Si trasferisce a casa di Angel, che non \u00e8 molto contento. Cos\u00ec chiede a Doyle di trovarle un nuovo appartamento, in cambio lui aiuter\u00e0 l'amico a risolvere un suo problema con un usuraio. L'appartamento che Doyle trova per Cordelia \u00e8 perfetto ma \u00e8 infestato dal fantasma di Maude Pearson, che cerca in tutti i modi di far suicidare la ragazza. Cordelia riesce a resistere al fantasma e in un attimo di possessione scopre il cadavere ormai scheletrico di Dennis, figlio di Maude che la donna aveva murato vivo nell'appartamento. Il fantasma di Dennis sconfigge quello della madre e da quel momento convive pacificamente con Cordelia interagendo con lei e con Angel quando si trovano nell'appartamento.\nIl controllo dell'aggressivit\u00e0.\nTrama.\nAngel aiuta Kate a catturare Little Tony, un boss mafioso e cliente della Wolfram&amp;Hart. Kate viene accusata di essere troppo dura nel suo lavoro e viene costretta a seguire un corso di sensibilit\u00e0 diretto dallo stregone Allen Lloyd e organizzato dallo studio Wolfram&amp;Hart. L'insegnante, attraverso un incantesimo, rende troppo sensibili i poliziotti che seguono il corso. In questo modo la polizia non riesce pi\u00f9 a intervenire contro il male. Anche Angel finisce sotto l'incantesimo dello stregone. Intanto un poliziotto, sotto l'effetto dell'incantesimo, libera tutti i carcerati. Ma alla fine Angel e Kate risolveranno la situazione.\nAddio al celibato.\nTrama.\nTra Doyle e Cordelia inizia a nascere qualcosa. Alla Angel Investigation si presenta Harry, ex moglie di Doyle, con il suo nuovo fidanzato, Richard, per chiedere all'ex marito di firmare i documenti del divorzio per potersi sposare. Doyle chiede a Angel di indagare su Richard, e scopre che anche lui \u00e8 un mezzo demone. Richard invita Doyle alla sua festa di addio al celibato. Doyle si presenta alla festa con Angel. Richard chiede a Doyle la sua benedizione per il matrimonio. Lui accetta. A questo punto la sua vita \u00e8 in pericolo, perch\u00e9, accettando, ha consentito di farsi mangiare il cervello dal futuro sposo. Angel riesce a salvare Doyle e Harry lascia Richard. Tornati a casa, Doyle ha una visione di Buffy in pericolo.\nIl ritorno di Buffy.\nTrama.\nAngel \u00e8 appena tornato da Sunnydale, quando Buffy, irritata per ci\u00f2 che \u00e8 successo, compare nel suo ufficio. Iniziano a parlare e, improvvisamente, un demone Mora entra dalla finestra e li attacca, dopo di che fugge. I due lo vanno a cercare nei cunicoli fognari di Los Angeles, poi si dividono, il demone ricompare e attacca Angel, che rimane ferito alla mano. Il suo sangue entra per\u00f2 in contatto con quello del demone e il vampiro torna ad essere umano. Angel, inizialmente, rimane sorpreso e allo stesso tempo incredulo; cos\u00ec si reca dagli Oracoli insieme a Doyle, dove scopre che rimarr\u00e0 umano per sempre. Corre subito da Buffy informandola della situazione e i due iniziano a parlare. Sopraffatti dalla passione finiscono per fare l'amore. Vengono svegliati da Doyle quando quest'ultimo scopre che il demone non \u00e8 morto, anzi, \u00e8 pi\u00f9 forte di prima. Angel decide di combatterlo da solo senza coinvolgere Buffy, che poi interverr\u00e0 dato che lui, essendo umano, non \u00e8 pi\u00f9 abbastanza forte. Angel scopre dagli Oracoli che il suo cambiamento causer\u00e0 col tempo la morte di molti umani e per prima quella di Buffy, dato che la conseguenza \u00e8 l'avvento di numerosi e potenti demoni Mora. Decide cos\u00ec di voler tornare ad essere un vampiro per evitare di mettere in pericolo la vita della donna che ama e quella di persone innocenti. Buffy, dopo averlo scoperto, rimane sconvolta. Scoprir\u00e0 poi che torneranno indietro nel tempo: sar\u00e0 come se la giornata che hanno appena trascorso non fosse mai esistita e solo Angel ne avr\u00e0 memoria.\nMorte di un eroe.\nTrama.\nDoyle ha una visione di un gruppo di mezzo-demoni in pericolo. La Angel Investigation interviene in loro aiuto. I mezzi demoni sono inseguiti dal Flagello, un esercito di demoni puri che hanno come scopo lo sterminio dei mezzo-demoni. Il Flagello, in passato, aveva sterminato un gruppo di mezzo-demoni Brakken, della stessa specie di Doyle. Uno di loro chiese aiuto a Doyle, ma lui rifiut\u00f2 e poco dopo ricevette la prima visione dalle forze dell'essere che gli mostrarono il gruppo di Brakken sterminato. Questa volta Doyle non vuole commettere lo stesso errore. Angel riesce a infiltrarsi nel Flagello e a scoprire il loro piano: hanno intenzione di utilizzare uno strumento che, attraverso la luce, bruci tutti coloro che hanno un po' di umanit\u00e0 all'interno del raggio luminoso. Angel dice a Cordelia di far imbarcare il gruppo di demoni in un mercantile, ma il Flagello riesce a trovarli e ad accendere il loro strumento. Angel decide si sacrificarsi per salvare tutti, ma Doyle lo colpisce e, dopo aver scoperto che Cordelia \u00e8 disposta a uscire con lui, la bacia e spegne lo strumento sacrificandosi.\nL'asta diabolica.\nTrama.\nAngel si reca dagli Oracoli per far riportare in vita l'amico Doyle. Gli Oracoli si rifiutano anche se Angel ha perso il suo contatto con le Forze dall'Essere. Cordelia scopre di avere ereditato le visioni di Doyle grazie al bacio con l'amico prima che si sacrificasse. Intanto un demone di nome Barney chiede aiuto a Angel dicendo che un uomo gli sta dando la caccia. Lavorando al caso, il vampiro scopre che il cacciatore \u00e8 Wesley Wyndam-Pryce, ex Osservatore di Buffy e Faith, che \u00e8 stato licenziato dal Consiglio degli Osservatori. Wesley \u00e8 sulle tracce di un demone che ruba le parti magiche di altri demoni, ma anche di umani che hanno sviluppato poteri. Cordelia, rimasta sola con Barney, parla con lui di Doyle e del fatto che ora lei possiede il dono delle visioni. Scopre che il demone che colleziona poteri \u00e8 proprio Barney, che la rapisce e la mette in vendita in un'asta. Angel e Wesley trovano il posto in cui si sta svolgendo l'asta e salvano Cordelia.\nIl pupillo.\nTrama.\nAngel \u00e8 tormentato da incubi in cui lui uccide esseri umani. Pensa che siano solo sogni, ma al suo risveglio scopre che \u00e8 veramente successo. Wesley dice ad Angel che il killer utilizza il modus operandi di Angelus. Credendo di essere sonnambulo, il vampiro si fa legare da Cordelia e Wesley al suo letto. Anche quella notte sogna di uccidere un'altra persona ma il mattino dopo si ritrova ancora legato al letto e capisce che non pu\u00f2 essere lui il colpevole. Scopre che il colpevole \u00e8 Penn, un ragazzo vampirizzato da Angelus molto tempo prima. Riesce a rintracciarlo e ucciderlo ma al caso lavora anche Kate, la detective, che, nello scontro con Penn, scopre la vera natura di Angel e non riesce ad accettarla.\nIn attesa.\nTrama.\nCordelia esce con un ragazzo, Wilson, dopo una serata in locale per vip; i due passano la notte insieme a casa di lei. Al risveglio Cordelia si ritrova incinta di nove mesi. Angel e Wesley, non vedendola arrivare in ufficio, corrono da lei e la trovano terrorizzata. Sospettando una causa demoniaca, Wesley la porta a fare un'ecografia e scoprono che dal suo ventre stanno per nascere sette gemelli o pi\u00f9. Nel frattempo Angel scopre che Cordelia non \u00e8 l'unica donna ad essere stata fecondata.\nJhiera.\nTrama.\nAngel sta indagando sulla morte di un magazziniere, bruciato vivo. Durante le sue ricerche si ritrova a combattere con una donna, Jhiera, che dice di provenire da un'altra dimensione, nella quale le donne sono trattate come schiave. Lei ha una missione, portare in salvo le sue compagne dai demoni che le stanno inseguendo per privarle della loro personalit\u00e0, e Angel \u00e8 intenzionato ad aiutarla.\nL'indemoniato.\nTrama.\nCordelia ha la visione di un bambino che sembra in pericolo. Angel dopo aver evitato che il bambino venga investito, comincia ad avere dei sospetti riguardanti la famiglia del bambino. Alcuni loro conoscenti sono morti in incendi misteriosi. Wesley pensa che in quella casa ci sia qualcuno posseduto da un demone. Angel conferma la teoria di Wesley facendo mangiare a tutti una torta al cioccolato con all'interno una sostanza, che spinge il demone a manifestarsi. Il demone si trova nel corpo del bambino che Angel aveva salvato. Angel e Wesley cercano di far uscire il demone con un esorcismo. Ci riescono, ma poi scoprono che non era il demone la causa degli incendi, ma il bambino stesso. Quella sera stessa egli tenta di uccidere sua sorella, ma Angel lo impedisce.\nL'amore non muore.\nTrama.\nAngel ha continui flashback del suo passato, di quando era ancora in vita, del disprezzo del padre nei suoi confronti e di come Darla lo abbia trasformato in vampiro. Angel si ritrova a combattere in una metro, con un demone avente una forza straordinaria, pur essendo una razza di natura pacifica. Angel, dopo aver ucciso il demone, assieme a Wesley e Cordelia cerca di capire il perch\u00e9 di tanta forza e rabbia, in un demone pacifico. Wesley riesce a rilevare una sostanza (una droga) all'interno del demone, che ha causato la sua aggressivit\u00e0. Il padre di Kate, Trevor, si trova coinvolto in questa faccenda, di cui neanche lui \u00e8 consapevole. Un demone e dei vampiri suoi servitori la usano come corriere inconsapevole. I vampiri si catapultano a casa di Trevor Lokley e lo uccidono nonostante Angel tenti di fermarli. Kate, volendosi vendicare, si dirige nel luogo in cui si trovano i vampiri che hanno ucciso suo padre e il demone spacciatore e, assieme ad Angel, li uccide.\nIl bracciale misterioso.\nTrama.\nNella Angel Investigation un uomo, piuttosto malandato, chiede l'aiuto di Angel, per il ritrovamento del fratello. Angel, durante le ricerche, viene attaccato dal suo cliente e dal fratello. I due uomini catturano demoni, per poi farli combattere. Ogni sera organizzano delle lotte all'ultimo sangue e scommesse su chi vince o muore. Angel viene preso, perch\u00e9 sono a conoscenza della sua straordinaria forza. I demoni e Angel vengono rinchiusi in varie celle, con al polso un braccialetto, che non permette la fuga di nessuno di loro. Cordelia e Wesley trovano la chiave e liberano i demoni e Angel dalla tortura della lotta.\nL'eterna giovinezza.\nTrama.\nAngel durante il suo ritorno a casa con Wesley e Cordelia salva una celebrit\u00e0 di grandissima fama, Rebecca, che stava per essere investita. Qualcuno la vuole morta e quindi richiede l'aiuto di Angel che inizialmente rifiuta. Rebecca \u00e8 tutta sola in casa, quando un uomo fa irruzione e tenta di ucciderla, ma Angel interviene. Rebecca scopre che Angel \u00e8 un vampiro, ma nonostante questo continua ad accettarlo come suo eventuale protettore. Angel si scontra con l'aggressore di Rebecca durante una prima. L'aggressore viene arrestato. Il manager di Rebecca confessa ad Angel che la donna non otterr\u00e0 la parte in un film, perch\u00e9 non pi\u00f9 giovane come una volta. Rebecca amareggiata, vuole avere a tutti i costi la giovinezza eterna, che avrebbe potuto ottenere diventando un vampiro. Rebecca decide cos\u00ec di usare Angel per raggiungere il suo scopo, ma Angel non avrebbe mai accettato: Rebecca decide quindi di somministrargli di nascosto un potente tranquillante che d\u00e0 un senso di beatitudine, portandolo cos\u00ec a diventare malvagio. Fino al momento in cui l'effetto \u00e8 cessato, permettendogli di tornare buono, Angel ha tentato di uccidere Rebecca. Wesley e Cordelia riescono comunque a colpirlo e poi ad incatenarlo, fino al momento in cui l'effetto della sostanza fosse cessato. Una volta ripresosi e messo a conoscenza della situazione, Angel si scus\u00f2 con loro per aver tentato di ucciderli.\nLa forza dell'odio.\nTrama.\nFlashback di Angel che raccontano del suo stato d'animo dopo aver ricevuto la maledizione degli zingari in Romania. Faith dopo essersi risvegliata dal coma, scappa a Los Angeles, dove picchia un uomo per rapinarlo e sottrargli l'appartamento, dopodich\u00e9 va in una discoteca dove provoca una rissa per divertimento. La Wolfram &amp; Hart \u00e8 a conoscenza del potenziale di Faith e le viene fatta una proposta: uccidere Angel in cambio di denaro. Faith accetta la proposta e, per rendere furioso Angel, prende in ostaggio Wesley torturandolo. Angel scopre il luogo in cui Faith tiene in ostaggio Wesley e da l\u00ec ha inizio un duro scontro che vedr\u00e0 come protagonisti lo stesso Angel e Faith. Angel, tuttavia, non sembra coinvolto nello scontro e a stento risponde ai colpi della ragazza, che lo istiga a reagire. Angel, per\u00f2, le dice di aver gi\u00e0 capito cosa voglia da lui e di non volerlo fare. Faith, sotto la pioggia, continua ad attaccarlo urlandogli di essere malvagia e un'assassina, ma nel vedere Angel sempre meno disposto a combattere seriamente, ha un crollo e, sconvolta e angosciata, lo supplica di ucciderla perch\u00e9 il senso di colpa la sta distruggendo. Wesley, che si era liberato e armato di un coltello per farla finita con Faith, nel vedere la ragazza piangere tra le braccia di Angel esprimendo il suo desiderio di morire, lascia cadere a terra la lama sconvolto.\nVendetta.\nTrama.\nAngel accetta di aiutare Faith e la prende a casa con s\u00e9. Wesley \u00e8 molto risentito, a causa delle torture di Faith ed \u00e8 contrario nell'aiutarla. Cordelia e Wesley decidono cos\u00ec di tenersi alla larga da Faith. Faith tenta di scappare, perch\u00e9 convinta che nessuno possa aiutarla, ma Angel riesce a farla ragionare e la ragazza gli chiede apertamente aiuto. Wesley \u00e8 in un locale, quando quattro uomini che dicono far parte del Consiglio, gli chiedono di aiutarli a prendere Faith per la riabilitazione. Wesley finge di volerli aiutare, facendosi dare una droga che avrebbe dovuto somministrare a Faith, per farla addormentare e portarla cos\u00ec in Inghilterra. Mentre Angel \u00e8 intento a consolare Faith, Buffy fa irruzione, vedendoli abbracciati. Buffy sconvolta dalla scena, chiede a Angel cosa stessero facendo. Angel gli risponde che vuole solo aiutarla a trovare la redenzione, ma Buffy non crede alle intenzioni della ragazza. Wesley, dopo il dialogo con gli uomini, si reca subito da Angel, avvertendolo che gli uomini stanno arrivando per uccidere Faith. Buffy avr\u00e0 il compito di proteggere Faith, pur essendo risentita per quello che le aveva fatto. Buffy si ritrova a combattere e Faith improvvisamente scompare. Angel viene arrestato da Kate per aiuto e protezione di una criminale (Faith). Una volta arrivati nella stazione di polizia Kate, Angel e Buffy, sorpreso, notano Faith gi\u00e0 l\u00ec, pronta a costituirsi e ad andare in prigione. Buffy torna a Sunnydale dopo aver avuto una dura discussione con Angel. Wesley, parlando con Angel, gli dice che ha fatto la cosa giusta ad aiutare Faith ed entrambi si augurano che quest'ultima riesca a trovare la pace interiore.\nZona di guerra.\nTrama.\nMentre Angel sta investigando su alcuni criminali che stanno ricattando un suo cliente, si imbatte in una gang di ragazzi cacciatori di vampiri, guidata da Charles Gunn.\nIl gruppo ultimamente sta subendo gravi perdite e un gruppo di vampiri sta per tendere loro un agguato. Angel offre a Gunn il suo aiuto ma l'offerta viene rifiutata: Gunn non riesce a fidarsi di un vampiro, seppur con un'anima. Il loro rapporto per\u00f2 subir\u00e0 una svolta quando i vampiri gli rapiscono la sorella...\nAppuntamento al buio.\nTrama.\nAngel si imbatte in una donna cieca accusata di omicidio e difesa dalla Wolfram &amp; Hart. La donna, giudicata incapace di commettere l'omicidio a causa del suo handicap, viene scagionata. Tuttavia, quando lo studio di avvocati senza scrupoli la assolda per uccidere dei bambini ciechi ma dotati come lei di grandi abilit\u00e0 nella lotta, lo stesso Lindsey si rivolge ad Angel, tradendo il suo studio, per fermare questo crimine. Egli collabora allora con il vampiro per entrare di nascosto nella W&amp;H e sottrarre alcuni file sulla donna. Ma questi file non sono l'unica cosa verso la quale Angel mostrer\u00e0 un certo interesse...\nShanshu a L.A..\nTrama.\nWesley si d\u00e0 da fare per cercare di tradurre una pergamena di profezie, ma gli risulta particolarmente difficile tradurre una parola: Shanshu.\nNel frattempo gli avvocati della Wolfram &amp; Hart invocano un demone di nome Voca per effettuare un rituale. Voca decide di rubare la pergamena e uccidere gli Oracoli. Il rituale inizia intorno a una misteriosa cassa; Angel interviene e riesce a eliminare il demone, ma non a interrompere il rito. A fine episodio, alla W&amp;H, gli avvocati si avvicinano alla cassa e danno il benvenuto alla persona contenuta in essa e riportata in vita dal rituale, un volto noto: quello di Darla, colei che ha trasformato Angel in un vampiro."}
{"id": "1116593", "revid": "1442080", "url": "https://it.wikipedia.org/wiki?curid=1116593", "title": "Joseph Noel Paton", "text": "Nato in una famiglia di tessitori che lavorava in particolare sete e damaschi, Joseph prosegu\u00ec gli interessi della famiglia per un breve periodo finch\u00e9 le forti inclinazioni artistiche lo portarono a studiare, seppur per un breve periodo, alla Royal Academy di Londra nel 1843. \nIl suo stile pittorico \u00e8 stato preraffaellita, riproducendo nella sua pittura soggetti storici, fiabeschi, allegorici e religiosi."}
{"id": "1116600", "revid": "180559", "url": "https://it.wikipedia.org/wiki?curid=1116600", "title": "Serie C (pallacanestro maschile)", "text": "La Serie C Gold, \u00e9 il quarto livello cestistico nazionale, nota dal 2011 al 2014 come Divisione Nazionale C, dal 2008 al 2011 come Serie C Dilettanti, e dal 1979 al 2008 come Serie C1 \u00e8 stata fino alla stagione 2014/15. \nFormula.\nLa serie C per l'a.s. 2014/15 ha previsto la partecipazione di 138 squadre, di cui 12 promosse in serie B.\nPromozione.\nAlla seconda fase che succede alla prima, vengono ammesse 32 squadre (tabella) suddivise in 8 gironi da 4 squadre ciascuna (tabella), che si incontreranno in tre giornate di andata e ritorno. Le prime classificate di ogni girone si qualificano in serie B (8 squadre), cui si aggiungono 4 squadre, selezionate dalle seconde classificate che disputeranno uno spareggio promozione secondo il criterio:"}
{"id": "1116601", "revid": "697352", "url": "https://it.wikipedia.org/wiki?curid=1116601", "title": "Serie B d'Eccellenza", "text": ""}
{"id": "1116602", "revid": "1543377", "url": "https://it.wikipedia.org/wiki?curid=1116602", "title": "Elette 1960-1961", "text": "Il campionato Elette 1960-1961 ha rappresentato la trentanovesima edizione del massimo campionato italiano di pallacanestro.\nLe 12 squadre di massima serie si incontrano in un girone all'italiana con partite d'andata e ritorno. La prima in classifica vince lo scudetto e le ultime due retrocedono direttamente; al termine della stagione si rende necessario uno spareggio per stabilire la seconda retrocessione. L'Ignis Varese vince il suo primo scudetto, superando Idrolitina Bologna (seconda) e Simmenthal Milano (terza)."}
{"id": "1116603", "revid": "44638", "url": "https://it.wikipedia.org/wiki?curid=1116603", "title": "Idrolitina Bologna", "text": ""}
{"id": "1116606", "revid": "232134", "url": "https://it.wikipedia.org/wiki?curid=1116606", "title": "Libertas Biella", "text": ""}
{"id": "1116607", "revid": "196390", "url": "https://it.wikipedia.org/wiki?curid=1116607", "title": "Migar Roma", "text": ""}
{"id": "1116608", "revid": "44638", "url": "https://it.wikipedia.org/wiki?curid=1116608", "title": "Lovari Bologna", "text": ""}
{"id": "1116611", "revid": "125166650", "url": "https://it.wikipedia.org/wiki?curid=1116611", "title": "Odoardo II Farnese", "text": "Biografia.\nInfanzia.\nNacque da Ranuccio II Farnese e da Isabella d'Este (1635-1666), seconda moglie di Ranuccio, che mor\u00ec 9 giorni dopo averlo dato alla luce.\nMatrimonio.\nSpos\u00f2 Dorotea Sofia di Neuburg, figlia dell'Elettore palatino del Reno Filippo Guglielmo, il 17 maggio 1690.\nMorte.\nOdoardo premor\u00ec al padre, pertanto non govern\u00f2 mai il Ducato di Parma e Piacenza. \nLa sua vedova, Dorotea Sofia di Neuburg spos\u00f2 in seconde nozze, l'8 dicembre 1695 il fratello di Odoardo, Francesco Farnese, che divenne duca alla morte del padre nel 1694.\nDiscendenza.\nOdoardo e Dorotea Sofia di Neuburg ebbero due figli:"}
{"id": "1116613", "revid": "228587", "url": "https://it.wikipedia.org/wiki?curid=1116613", "title": "Christian Gottlob Gmelin", "text": "Gmelin insegn\u00f2 chimica e farmacia all'Universit\u00e0 di Tubinga. Nel 1818 fu il primo a osservare che i sali di litio colorano la fiamma di un colore rosso brillante. Nel 1828 fu uno dei primi a ottenere artificialmente il pigmento colorante blu oltremare."}
{"id": "1116617", "revid": "287204", "url": "https://it.wikipedia.org/wiki?curid=1116617", "title": "Claudio Lopez", "text": ""}
{"id": "1116628", "revid": "1573940", "url": "https://it.wikipedia.org/wiki?curid=1116628", "title": "Sphaerechinus granularis", "text": "Il riccio di prateria (Sphaerechinus granularis ()) \u00e8 un riccio di mare della famiglia Toxopneustidae. \u00c8 l'unica specie nota del genere Sphaerechinus.\nDescrizione.\nAl pari degli altri ricci di mare presenta un guscio calcareo a simmetria pentaraggiata, che pu\u00f2 raggiungere i 12\u00a0cm di diametro, con degli aculei fitti e corti, violacei alla base e con la punta bianca, ma a volte anche completamente bianchi, bruni o rossicci.\nDistribuzione e habitat.\n\u00c8 diffuso nel Mar Mediterraneo e nell'Atlantico orientale.\nVive su fondali rocciosi e praterie di \"Posidonia oceanica\", ad una profondit\u00e0 tra 3 e 30 metri."}
{"id": "1116630", "revid": "29727", "url": "https://it.wikipedia.org/wiki?curid=1116630", "title": "Riccio di prateria", "text": ""}
{"id": "1116632", "revid": "599013", "url": "https://it.wikipedia.org/wiki?curid=1116632", "title": "Acclaim", "text": ""}
{"id": "1116637", "revid": "28592", "url": "https://it.wikipedia.org/wiki?curid=1116637", "title": "Occitanico", "text": ""}
{"id": "1116639", "revid": "1592097", "url": "https://it.wikipedia.org/wiki?curid=1116639", "title": "Kuban", "text": ""}
{"id": "1116643", "revid": "1508096", "url": "https://it.wikipedia.org/wiki?curid=1116643", "title": "Geometry shader", "text": ""}
{"id": "1116650", "revid": "1305772", "url": "https://it.wikipedia.org/wiki?curid=1116650", "title": "Serie A 1960-1961 (pallacanestro femminile)", "text": "Il campionato di pallacanestro femminile 1960-1961 \u00e8 stato il trentesimo organizzato in Italia.\nLa formula della massima serie subisce un profondo cambiamento. Le partecipanti passano da 10 a 26, divise in quattro gironi da 7, 7, 7 e 5 squadre. Le prime due di ogni girone vengono ammesse ai quarti di finale e le vincenti al girone finale. L'Udinese vince il suo terzo scudetto consecutivo, prevalendo nella finale contro Fiat Torino, Standa Milano e Fontana Bologna.\nEliminatorie.\nGirone D.\nSpareggi per la qualificazione.\nLe gare si sono disputate a Perugia.\nOmsa Faenza qualificata per i quarti di finale, per migliore differenza canestri."}
{"id": "1116658", "revid": "30297", "url": "https://it.wikipedia.org/wiki?curid=1116658", "title": "GUF Palermo", "text": ""}
{"id": "1116659", "revid": "1522738", "url": "https://it.wikipedia.org/wiki?curid=1116659", "title": "Tala (personaggio)", "text": "Tala \u00e8 un personaggio dei fumetti appartenente all'universo della DC Comics. Apparsa per la prima volta come avversaria dello Straniero Fantasma, tuttavia il suo personaggio \u00e8 anche apparso nella serie animata Justice League.\nTala \u00e8 una Dea di una parte dell'Inferno, dedita a corrompere i mortali inducendoli a compiere azioni malvagie e a operare per la diffusione del male sulla terra. \u00c8 stata alleata occasionale dei malvagi Signori del caos o dello stregone oscuro Tannarak con il quale ha anche avuto una relazione sentimentale. Nemica giurata dello Straniero Fantasma che ha cercato pi\u00f9 volte di sconfiggere e di ammaliare."}
{"id": "1116660", "revid": "1728", "url": "https://it.wikipedia.org/wiki?curid=1116660", "title": "Reichsthaler", "text": ""}
{"id": "1116667", "revid": "628767", "url": "https://it.wikipedia.org/wiki?curid=1116667", "title": "Mathias Rust", "text": "Studente e aviatore per passione, intraprese il volo illegale dalla Germania Ovest al cuore della Russia al fine di eseguire \u00abun gesto simbolico, un volo come un ponte ideale: per comunicare ai leader dei due blocchi che la gente dalle due parti della Cortina di ferro voleva solo vivere in pace\u00bb.\nIl volo di Rust attraverso un sistema di difesa aerea ritenuto teoricamente impenetrabile ebbe un grande effetto sull'esercito sovietico e port\u00f2 al licenziamento di molti alti ufficiali, tra cui il ministro della difesa e maresciallo dell'URSS Sergei Sokolov e del comandante in capo delle truppe di difesa aerea, l'ex pilota asso della seconda guerra mondiale e maresciallo di corpo Alexander Koldunov. L'incidente forn\u00ec il pretesto a Mikhail Gorbaciov per l'attuazione delle sue riforme, permettendogli di licenziare numerosi ufficiali militari contrari alle sue scelte. Rust venne condannato a quattro anni di lavori forzati da scontare in un campo di lavoro con l'accusa di violazione dello spazio aereo, vandalismo e per aver generato una situazione di emergenza al suo atterraggio. Dopo 14 mesi di prigione, ricevette la grazia ad opera di Andrej Gromyko, presidente del Presidium del Soviet Supremo, e fu rilasciato.\nDuramente condannato al suo rientro come autore di un'impresa folle anzich\u00e9 essere considerato, come lui si aspettava, alla stregua di un giovane coraggioso, Rust suscit\u00f2 clamore quando nel 1992 dichiar\u00f2 di voler nuovamente tornare in Russia. Il tedesco torn\u00f2 al centro della cronaca quando nel 1994 fu accusato di tentato omicidio ai danni di una donna, quando nel 2001 venne accusato di furto e quando nel 2004 dovette risarcire i danni causati da una truffa da lui ideata. Rust ha deciso di impegnarsi nel sociale lanciando nel 2003 il sito internet \"Orion &amp; Isis\", in cui discutere di strategie per risolvere i conflitti internazionali, e nel 2015, quando si \u00e8 dichiarato in un'intervista attivista per la pace.\nBiografia.\nPrimi anni.\nNato nel 1968 a Wedel, nella Germania Ovest, Mathias Rust frequent\u00f2 la scuola secondaria Ernst Barlach nella sua citt\u00e0 natale. Appassionatosi al mondo dell'aeronautica, ottenne la licenza dall'Aero Club Hamburg dopo aver completato le 40 ore di volo richieste dal settembre 1985 all'agosto 1986. L'esame fu superato senza particolari problemi.\nIl volo.\nVerso l'Estonia.\nRust non possedeva un aereo ma aveva un brevetto di volo, per cui il 13 maggio 1987 noleggi\u00f2 a Uetersen un piccolo monomotore Cessna 172. Con l'aereo si diresse verso l'Islanda, per poi passare dalla Norvegia e dalla Finlandia.\nQui deposit\u00f2 un falso piano di volo, dichiarando che avrebbe proseguito verso la Svezia: part\u00ec da Helsinki il 28 maggio in direzione ovest, salvo poi cambiare rotta in mare aperto, dirigendosi illegalmente verso l'Estonia. Rust aveva fatto molta pratica di volo strumentale sul mare aperto, vista la difficolt\u00e0 dell'operazione. Una volta data l'ultima comunicazione con l'aeroporto di Helsinki, spense la radio e si diresse verso la Russia. Il fatto che si trovasse nei pressi del corridoio aereo Helsinki-Mosca suscit\u00f2 allarme nelle autorit\u00e0 svedesi, che non riuscirono per\u00f2 a prendere contatto con Rust.\nRust si abbass\u00f2 a una quota media di 600 metri, finendo per scomparire dal radar finlandese presso Sipoo. Le autorit\u00e0 finlandesi organizzarono una missione di salvataggio con delle navi guardacoste, pensando ad un incidente. A quell'epoca, per via della guerra fredda e delle recenti crisi internazionali (Ronald Reagan e Michail Gorba\u010d\u00ebv avevano appena tenuto un meeting a Reykjav\u00edk, risolto con una nuova ripresa del gelo tra i due blocchi), entrare in Russia senza permessi costituiva un atto di estrema gravit\u00e0, oltre ad assumere rilevanza sul piano penale per la commissione dei reati di spionaggio e tradimento.\nSolo pochi anni prima l'aviazione russa aveva abbattuto il Volo KAL 007, un volo civile colpevole di aver sconfinato nello spazio aereo russo: in seguito a questo incidente le forze armate avevano optato per una politica di intercettazione meno aggressiva nei confronti degli aerei civili, ma un sorvolo non autorizzato appariva ancora un atto decisamente pericoloso.\nIl volo sulla Russia.\nRust comparve sui radar russi alle 14:29 del 28 maggio. La strumentazione dell'aereo non rispose al segnale IFF, per cui venne classificato come potenzialmente ostile e gli venne attribuito il numero di contatto 8255 (il comandante della 60\u00aa Armata rifer\u00ec, non avendo identificato il mezzo aereo, che si trattasse di uno stormo di uccelli). Tutte le difese aeree si misero comunque in stato di allerta e vennero mandati due caccia MiG a identificare l'intruso.\nUno dei due caccia venne a contatto con Rust alle 14:48 sopra la cittadina di Gdov, ma il pilota che chiese il permesse di abbatterlo ricevette un rifiuto. Il secondo caccia perse il contatto con Rust presso Staraja Russa, suscitando grande timore nel giovane pilota. Il tedesco dichiar\u00f2 in seguito: \u00abMi \u00e8 passato sul lato sinistro cos\u00ec vicino che ho potuto vedere i due piloti seduti nella cabina di pilotaggio e ho scorto ovviamente la stella rossa dell'ala dell'aereo\u00bb.\nRust venne rilevato nuovamente diverse volte, ma le autorit\u00e0 non riuscirono a tracciarne la rotta. La Vojska PVO, la difesa aerea russa, aveva appena subito una riorganizzazione che l'aveva suddivisa in diversi distretti, che per\u00f2 erano mal collegati tra loro. Nei pressi di Pskov inoltre si stava tenendo un'esercitazione di addestramento all'uso dell'IFF, per cui i controllori di volo assegnarono a tutti i mezzi in transito sull'area lo status di \"amici\".\nPresso Tor\u017eok, dove il giorno prima si era verificato un incidente aereo, venne di nuovo identificato erroneamente come \"amico\", in quanto si immaginava che si trattasse di uno degli elicotteri impiegati per il soccorso. Il sistema difensivo sovietico, ritenuto tra i pi\u00f9 sofisticati al mondo anche a livello aereo, sembr\u00f2 in quel frangente tentennare di fronte al piccolo Cessna che volava a bassa quota da centinaia di chilometri.\nNel cuore della Russia.\nRust fu fortunato ed ebbe un'incredibile serie di coincidenze a favore nel suo volo. Quando arriv\u00f2 nei pressi dell'Aeroporto Internazionale \u0160eremet'evo, non venne identificato perch\u00e9 l'intero sistema di difesa aerea del distretto centrale era stato disattivato senza preavviso per un'operazione di manutenzione straordinaria. Proprio per questo motivo, nei venti minuti in cui Rust sorvol\u00f2 lo spazio aereo dell'aeroporto, nessun volo fu autorizzato a percorrere l'area, per cui Rust pass\u00f2 inosservato, senza contatti visivi.\nIl Cessna arriv\u00f2 sopra Mosca alle 19.00. Rust volava a vista, e per dirigersi verso il Cremlino si orient\u00f2 cercando l'Hotel Rossiya, un enorme edificio bianco nei pressi della Piazza Rossa. Arrivato sul Cremlino si rese conto di non avere spazio sufficiente per atterrare, per cui riprov\u00f2 l'operazione sulla Piazza Rossa. La folla per\u00f2 inseguiva l'aereo, incuriosita, rendendo l'atterraggio molto pericoloso: Rust prov\u00f2 per tre volte consecutive, poi vide il ponte Bol'\u0161oj Kamennyj, un enorme ponte stradale a sei corsie. Diresse l'aereo verso il ponte e atterr\u00f2, rull\u00f2 nei pressi della Cattedrale di San Basilio e arriv\u00f2 sulla piazza del Cremlino.\nRust fu accolto con stupore, ma non con ostilit\u00e0, dai passanti e inizialmente scambiato per un cittadino della DDR per via della bandiera tedesca sull'impennaggio di coda dell'aereo. A coloro che gli chiedevano da dove provenisse, Rust rispose con titubanza che era finlandese, ma quando gli fu fatta notare la bandiera egli confess\u00f2 di essere della Germania Ovest; una simile risposta non rese i moscoviti minacciosi. Gli vennero anzi offerti pane e sale, un gesto di benvenuto russo.\nL'arrivo delle autorit\u00e0.\nEssendo il 28 maggio giorno di riposo, solo dopo un'ora arriv\u00f2 la \u010cajka nera della polizia, che controll\u00f2 i documenti del giovane. Le operazioni si svolsero con tranquillit\u00e0, venne perquisito l'aereo, finch\u00e9 arriv\u00f2 un'altra auto, una Volga, del KGB e un camion della Milizia. Rust venne portato in commissariato per esaminare la faccenda, aggravata dalla mancanza del visto turistico sul suo passaporto. Rust non riconobbe gli ufficiali come agenti del KGB, complice la traduzione in tedesco del nome dell'Agenzia. Spieg\u00f2 ai militari le sue intenzioni, ma venne accolto con incredulit\u00e0. Infine, venne trasferito al carcere centrale di Lefortovo.\nDurante l'interrogatorio, Rust si mantenne tranquillo, cosa che, afferm\u00f2 in seguito, non sarebbe accaduta se avesse davvero compreso chi fossero gli ufficiali che lo interrogavano e cosa fosse \"Lefortovo\". Accusato ripetutamente di essere una spia imperialista e di avere un complice, considerando la sequela inenarrabile di eventi fortunosi che lo avevano spinto fino alla capitale, venne interrogato fino alle 4 del mattino per poi rimanere trattenuto nel carcere. In prigione Rust entr\u00f2 in crisi psicologica, dimagr\u00ec pericolosamente di 10 chili e rischi\u00f2 la depressione. Messo in isolamento con un altro detenuto, prese l'abitudine di farsi tradurre da questo le notizie pubblicate sulla Pravda.\nRust venne processato a Mosca il 2 settembre 1987, ricevendo una condanna a quattro anni di prigionia in un campo di lavoro per vandalismi, infrazioni alle leggi sull'aviazione e varco di confine non autorizzato. In seguito a una visita, entr\u00f2 in confidenza con il direttore del carcere, Petrenko. Quest'ultimo fece in modo che Rust non fosse spedito in Siberia, dove oltre ad avere condizioni di vita pi\u00f9 dure avrebbe potuto essere minacciato da uno dei numerosi militari della Difesa condannati ai campi di lavoro per via dell'incapacit\u00e0 di reagire al sorvolo illegale. Considerata infatti la magra figura a livello internazionale, la risposta dell'esecutivo sovietico non tard\u00f2 ad arrivare; si imposero le dimissioni al ministro della difesa e al comandante delle Forze di difesa aerea, oltre a procedere al licenziamento di 300 ufficiali.\nDopo 432 giorni di prigionia, Rust fu rilasciato con un'amnistia firmata da Andrej Gromyko, ex ministro degli esteri e presidente ad interim del Soviet Supremo.\nConseguenze politiche dell'impresa di Rust.\nIn seguito al volo, Gorba\u010d\u00ebv estromise il ministro della difesa Sergej Sokolov e il ministro della difesa aerea Aleksandr Koldunov, formalmente per l'incapacit\u00e0, ma in realt\u00e0 pi\u00f9 prosaicamente per sostituirli con altri ufficiali meno conservatori e pi\u00f9 vicini alla nuova politica della \"glasnost\" e della \"perestroika\".\nGorba\u010d\u00ebv dichiar\u00f2 che la vicenda aveva provato l'inefficienza della difesa sovietica e ne approfitt\u00f2 per licenziare dai posti chiave i generali ostili alla sua linea politica sostituendoli con persone di sua fiducia.\nPertanto il ministro della difesa Sergej Leonidovi\u010d Sokolov fu rimpiazzato da Dmitrij Timofeevi\u010d Jazov, e furono licenziati pure il Capo dello Stato Maggiore, i capi di tutti i circondari militari nonch\u00e9 i comandanti delle forze sovietiche di stanza nei Paesi del Patto di Varsavia; praticamente l'unica figura importante a conservare il suo posto fu il responsabile della difesa contraerea di Mosca Sergej Carkov, insediatosi pochi giorni prima del fatto.\nLa vicenda avrebbe costituito anche uno degli argomenti a favore alla successiva riduzione delle forze armate sovietiche. Diversi ex militari sostengono che i licenziamenti furono spesso ingiusti e che rovinarono il prestigio delle Forze Armate. Il generale Petr Dejnekin, il comandante della difesa contraerea russa negli anni 1991-1997, arriv\u00f2 addirittura a sostenere che \u00abnon ci sono dubbi che il volo di Rust abbia rappresentato una provocazione meticolosamente pianificata da servizi segreti occidentali e che la cosa pi\u00f9 importante stia nel fatto che essa fu portata a segno d'accordo con taluni membri della dirigenza sovietica di allora\u00bb.\nDopo il volo.\nTornato in Germania Ovest il 3 agosto 1988, gli venne contestata una multa di circa dollari per l'inutile missione di soccorso causata dal suo comportamento. Assediato dai mass media, invece di apparire un eroe come sperava, venne messo al centro di una violenta campagna stampa che lo presentava come un pazzo, un irresponsabile e un pericolo per la pace mondiale.\nPerse il brevetto di pilotaggio e venne formalmente accusato di \"minacce alla pace\" e tradimento; l'inchiesta fin\u00ec in nulla. Solo pochi anni dopo, durante il servizio civile obbligatorio in un ospedale tedesco, Rust accoltell\u00f2 una collega che aveva respinto le sue \"avances\". Le ferite furono molto gravi e Rust venne condannato a quattro anni di prigione per tentato omicidio, scontando solo quindici mesi ma danneggiando per sempre la sua immagine pubblica.\nNell'aprile del 1994 Rust annunci\u00f2 a sorpresa di voler tornare in Russia per visitare un orfanotrofio, dopodich\u00e9 scomparve per due anni. Si susseguirono voci infondate secondo le quali egli era morto in Russia, ma in seguito si scopr\u00ec che aveva lavorato nel settore calzaturiero a Mosca. Nel 2001 venne di nuovo arrestato e processato per il furto di un maglione di cashmere: fu condannato a pagare marchi di multa, poi ridotta a 600.\nNel 2003 lanci\u00f2 un sito internet in cui cercava di costituire un think tank, \"Orion &amp; Isis\", in cui discutere di strategie per risolvere i conflitti internazionali, aperto solo a persone che ricoprissero alte cariche pubbliche o forti influenze politiche. L'esperimento fall\u00ec dopo poco tempo. Nel 2004 spos\u00f2 Athena, conosciuta a Trinidad durante il suo viaggio intorno al mondo. Nell'anno seguente fu arrestato per truffa e condannato a rimborsare \u20ac per aver rubato della merce.\nL'aereo venne venduto nel frattempo a un uomo d'affari giapponese, che lo tenne in un hangar sperando in un suo aumento di valore. Successivamente \u00e8 stato esposto nel Deutsches Technikmuseum di Berlino.\nNel 2009 si avvicin\u00f2 al mondo del poker. Nel 2012, Mathias Rust si definiva analista finanziario di una banca svizzera di Zurigo. Se a \"Repubblica\" nel 2009 aveva confessato che avrebbe rifatto il suo gesto, nel 2012 al \"Guardian\" asser\u00ec l'opposto: \u00abCerto che non lo rifarei pi\u00f9. \u00c8 stato un gesto irresponsabile\u00bb.\nAttivista per la pace.\nNell'ottobre 2015, il periodico \"The Hindu\" ha pubblicato un'intervista a Rust in occasione del 25\u00ba anniversario della riunificazione tedesca. L'uomo ha ipotizzato che i fallimenti istituzionali nei paesi occidentali per preservare gli standard morali e sostenere il primato degli ideali democratici stessero generando sfiducia nel rapporto tra i popoli e i rispettivi governi. Intravedendo lo spettro di una nuova guerra fredda tra la Russia e le potenze occidentali, Rust ha suggerito all'India di procedere con cautela ed evitare di affiliarsi a uno dei due partiti: \u00abAll'India converrebbe perseguire una politica di neutralit\u00e0, in quanto interagendo con i Paesi membri dell'UE rischia di seguire la stessa sorte delle grandi potenze europee, ovvero una pedissequa osservazione dei dettami della politica estera degli Stati Uniti\u00bb. Ha affermato inoltre: \u00abI governi stanno patendo l'ingerenza delle realt\u00e0 imprenditoriali e i cittadini hanno cessato di avere importanza nelle politiche pubbliche\u00bb."}
{"id": "1116683", "revid": "123457094", "url": "https://it.wikipedia.org/wiki?curid=1116683", "title": "Ras Mulughiet\u00e0", "text": "Fu pi\u00f9 volte governatore di varie province etiopiche, fu dignitario di Menelik II e ricopr\u00ec negli anni diversi incarichi ministeriali.\nRicopr\u00ec la carica di Ministro della Guerra durante il regno del negus Hail\u00e9 Selassi\u00e9.\nGuerra d'Etiopia.\nDurante la guerra italo-etiope, Mulughiet\u00e0 guid\u00f2 un'armata (la pi\u00f9 imponente del fronte nord) nella regione dell'Endert\u00e0 e venne sconfitto in una celebre battaglia contro le divisioni italiane dirette dal maresciallo Pietro Badoglio, il 19 febbraio 1936, dopo giorni di bombardamenti.\nMor\u00ec dieci giorni dopo, durante la ritirata, ucciso dai guerriglieri Azebo Galla mentre vegliava il figlio, che era stato ucciso poco prima dagli stessi."}
{"id": "1116684", "revid": "124945546", "url": "https://it.wikipedia.org/wiki?curid=1116684", "title": "F\u00e0brica Nacional de Motores", "text": "La F\u00e1brica Nacional de Motores, meglio nota con l'acronimo FNM) \u00e8 stata una casa automobilistica brasiliana attiva dal 1942 al 1988.\nLa FNM nacque per iniziativa statale, al fine di trasformare il Brasile in un'economia industrializzata. I suoi stabilimenti si trovavano nella citt\u00e0 di Duque de Caxias, vicino a Rio de Janeiro. I suoi primi prodotti furono motori aeronautici costruiti sotto licenza della statunitense Curtiss-Wright.\nCon la fine della seconda guerra mondiale la FNM fu obbligata a diversificare la produzione: nel 1949 stipul\u00f2 con l'italiana Isotta Fraschini un accordo per costruire gli autocarri della Casa milanese. Con il fallimento dell'Isotta Fraschini la FNM stipul\u00f2 nel 1952 un nuovo accordo con l'Alfa Romeo con cui la FNM acquist\u00f2 la licenza per costruire gli autocarri della Casa del Biscione. Tra il 1956 e il 1960 vennero costruiti 15\u00a0000 veicoli pesanti (tra cui anche diversi telai per autobus), riscontrando un discreto successo.\nNel 1960 inizi\u00f2 la produzione automobilistica, con il modello FNM JK (il nome derivava dalle iniziali dell'allora presidente della Repubblica brasiliano Juscelino Kubitschek), versione brasiliana dell'Alfa Romeo 2000, equipaggiata con lo stesso motore 4 cilindri bialbero di 1975 cc in una versione depotenziata a 95 CV. La 2000 sar\u00e0 costruita anche in versione coup\u00e9 (la \"On\u00e7a\", dall'estetica diversa da quella della \"2000 Sprint\" italiana, disegnata dallo stilista Rino Malzoni), e anche in una versione (la \"TiMB\", ovvero \"Turismo Internazionale Modello Brasile\") capace di 130\u00a0CV (per un confronto, le \"2000\" costruite in Italia avevano una potenza di 105 o 115\u00a0CV).\nNel 1968 l'Alfa Romeo acquis\u00ec il controllo della FNM. L'anno seguente la JK, ribattezzata nel frattempo \"2000\", fu rimpiazzata dalla FNM 2150, versione ristilizzata del modello precedente (specie nel frontale): montava il 4 cilindri bialbero portato a 2132\u00a0cm\u00b3 e 125\u00a0CV e un nuovo cambio a 5 marce. La 2150 venne costruita sino al 1973.\nNel 1974 la FNM 2150 venne rimpiazzata dall'Alfa Romeo 2300, sulla cui calandra non compariva pi\u00f9 il marchio FNM, ma quello Alfa Romeo. Nell'estetica la 2300 ricalca l'Alfetta, ma con differenze sostanziali nelle dimensioni (la 2300 era pi\u00f9 lunga di 41\u00a0cm e pi\u00f9 larga di 7), mentre il motore era un 4 cilindri bialbero di 2310\u00a0cm\u00b3 e 140\u00a0CV SAE, con il cambio in blocco (anzich\u00e9 il transaxle dell'Alfetta). La velocit\u00e0 massima era di 170\u00a0km/h.\nCon il 1978 fu affiancata alla 2300 \"base\" la versione Ti, con motore potenziato a 149\u00a0CV e 175\u00a0km/h di velocit\u00e0 massima. La carriera della 2300 fu duratura, e durante la sua produzione fu sottoposta a diversi aggiornamenti estetici.\nAlla fine degli anni settanta la FIAT rilev\u00f2 lo stabilimento FNM, cessando la produzione dei camion nel 1985; la \"2300\", la cui produzione fu spostata negli stabilimenti Fiat di Betim, rest\u00f2 invece in produzione fino al 1986.\nNel 1998, la Fiat riprende la produzione di autocarri leggeri (Fiat Ducato e Iveco Daily) e pesanti (Eurocargo, Eurotech e Eurotrakker) in una nuovissima fabbrica costruita appositamente."}
{"id": "1116685", "revid": "547034", "url": "https://it.wikipedia.org/wiki?curid=1116685", "title": "Isacco Levi", "text": "Biografia.\nLa famiglia, commercianti ebrei da generazioni, gestiva banchi ambulanti nelle piazze della provincia di Cuneo, e venne fortemente ostacolata dal fascismo di Saluzzo negli anni della seconda guerra mondiale, prima dell'arresto e dell'internamento nel campo raccolta di Don Viale a Borgo San Dalmazzo.\nFu comandante partigiano nel distaccamento Squadra volante della 181\u00aa Brigata Garibaldi \"Mario Morbiducci XI Divisione Saluzzo\", scelse la montagna e la valle Varaita l'8 settembre 1943 ed evit\u00f2 cos\u00ec la deportazione nazista che colp\u00ec invece i tredici membri della sua famiglia nel lager di Auschwitz.\nNel periodo della resistenza partecip\u00f2 a numerose azioni, spostandosi spesso nella pianura cuneese per recuperare le provviste per il nucleo partigiano; nell'inverno 1944 si rifugi\u00f2 per alcuni mesi in una grotta nel comune di Rossana assieme a suoi compagni. La nonna, Anna Segre Levi, venne rinchiusa nelle carceri nuove a Torino con la staffetta della brigata, poi diventata scrittrice, Lidia Beccaria Rolfi.\nMembro dell'Associazione Nazionale Partigiani di Verzuolo, milit\u00f2 nella brigata garibaldina sino al 27 aprile 1945 quando Cuneo e Saluzzo vennero liberate e visse a Saluzzo sino al 1948. Sposatosi, si trasfer\u00ec a Moretta e prosegu\u00ec nelle scuole l'opera di divulgazione della memoria e del dramma del nazismo.\nNel maggio 2005 l'avvocato Alessio Ghisolfi che \u00e8 autore del saggio che ne raccoglie le memorie \u00e8 stato ricevuto in udienza privata al Quirinale dal Presidente della Repubblica Carlo Azeglio Ciampi durante la festa dell'Europa con il protagonista Isacco Levi.\nIn occasione della celebrazione della Giornata della Memoria del gennaio 2009 \u00e8 stato invitato da Presidente della Repubblica Giorgio Napolitano al Quirinale.\n\u00c8 nel salone dei corazzieri del Quirinale che ha consegnato al Capo dello Stato il Collare della Memoria, ritirato ad Auschwitz col Treno della Memoria e personalizzato con il nome Giorgio Napolitano.\nIl Capo dello Stato ha apprezzato e ha indossato il collare in segno di rispetto per l'iniziativa.\nSempre in tale occasione ha incontrato l'avvocato romano Renzo Gattegna, Presidente delle Unioni Comunit\u00e0 Ebraiche Italiane.\nNel gennaio 2010 \u00e8 stato insignito della cittadinanza onoraria di Rossana, centro della valle Varaita in cui Levi trascorse l'inverno in una caverna vicino alla cava del paese. Tutti conoscevano il luogo dove era rifugiato ma nessuno lo trad\u00ec.\nMessaggio di congratulazioni a Levi dalla Presidenza della Provincia di Cuneo.\nNel gennaio 2011 \u00e8 stato insignito del titolo di \"Custode della Memoria\" dal Comune di Magliano Alpi (CN). La cerimonia si \u00e8 svolta di fronte alle scuole elementari e la targa \u00e8 stata consegnata a nome della popolazione dal sindaco Marco Bailo.\nRifiuto di un risarcimento da parte tedesca.\nNel 2005 la \"Claims Conference\" di Berlino gli ha comunicato che non ha diritto ai risarcimenti previsti per la persecuzione subita, perch\u00e9 \u00e8 stato membro della Resistenza italiana. L'incredibile dichiarazione \u00e8 stata trasmessa nel dicembre 2007 al Presidente della Repubblica Giorgio Napolitano che, di concerto con il Ministro degli Esteri Massimo D'Alema, del secondo governo Prodi, ha inviato per la valutazione di un riesame della questione il materiale all'ambasciatore italiano a Berlino (documentazione ufficiale in possesso di Levi).\nNessuna ipotesi, al momento, sembrerebbe restituire a Levi quello che gli \u00e8 stato tolto dalla Germania nazista in termini di risarcimento. Nel luglio del 2007 il quotidiano \"La Repubblica\" ha pubblicato un articolo di Massimo Novelli in cui Isacco Levi ha lanciato un appello affinch\u00e9 si possano rintracciare testimoni superstiti della strage della famiglia ad Auschwitz o testimoni che abbiano condiviso la deportazione e l'internamento nel lager nazista. Un canale apertosi precedentemente ha portato Levi a conoscere per via epistolare Miriam Bemporad, ex fidanzata del fratello Lelio, deportato ad Auschwitz.\nIniziative didattiche.\nImpegnato in numerosi istituti scolastici italiani, nel gennaio 2008 \u00e8 stato ospite del \"Treno della Memoria\" con la Regione Piemonte in un viaggio studio ad Auschwitz dove ha potuto pregare per la sua famiglia al monumento che ricorda i moltissimi ebrei trucidati nel lager.\nNel maggio del 2008 \u00e8 stato ospite del liceo \"Giuseppe Garibaldi\" di Napoli e dell'Istituto tecnico \"Leonardo da Vinci\" dove gli \u00e8 stata consegnata la \"medaglia commemorativa del centenario\" dalla fondazione dell'Istituto scolastico portando la sua testimonianza ai ragazzi nell'ambito del laboratorio didattico realizzato dalla professoressa Maria Astarita di Napoli.\nInterventi e partecipazioni degli anni passati che ha tenuto con l'avvocato Alessio Ghisolfi del Foro di Cuneo:\n. Savigliano (Teatro Milanello) - con l'on. Sergio Soave, autorit\u00e0 comunali e lettori.\nVideo e interviste televisive.\nhttps://web.archive.org/web/20080905204501/http://www.lattanzi.altervista.org/isacco.htm\nhttps://web.archive.org/web/20080323093241/http://www.video.mediaset.it/video.html?sito=tg5&amp;categoria=indignato_speciale&amp;from=tg5\n\"Ricomincio da qui\" partecipazione al programma condotto da Alda D'Eusanio in onda nel 2008 nel pomeriggio su Raidue"}
{"id": "1116687", "revid": "20654", "url": "https://it.wikipedia.org/wiki?curid=1116687", "title": "Peter Proeku Dery", "text": ""}
{"id": "1116690", "revid": "1728", "url": "https://it.wikipedia.org/wiki?curid=1116690", "title": "Danish krone", "text": ""}
{"id": "1116693", "revid": "122513675", "url": "https://it.wikipedia.org/wiki?curid=1116693", "title": "Javi Moreno", "text": "Carriera.\nClub.\nInizi\u00f2 nel Barcellona B con cui debutt\u00f2 nella seconda divisione spagnola. Nella stagione 1996-1997 pass\u00f2 al Cordoba dove registr\u00f2 15 presenze senza segnare nessun gol. Scese quindi di categoria e pass\u00f2 al Yeclano, ma a dicembre ritorn\u00f2 ancora in seconda divisione nell'Alav\u00e9s. Anche qui non gioc\u00f2 molto (10 partite) e segn\u00f2 una rete. Disput\u00f2 la stagione 1998-1999 con il Numancia dove trov\u00f2 spazio e in 38 partite riusc\u00ec a realizzare 18 reti.\nLa stagione successiva torn\u00f2 quindi all'Alav\u00e9s e fece il suo esordio nella Liga. In quella stagione la sua squadra si qualific\u00f2 per la Coppa UEFA 2000-2001, manifestazione nella quale Javi Moreno con 6 gol in 8 partite contribu\u00ec a portare i suoi alla finale persa 4-5 contro il Liverpool, nella quale segn\u00f2 due gol in tre minuti.\nProprio grazie a queste prestazioni venne notato dal Milan, che lo ingaggi\u00f2 nell'estate del 2001 per 30 miliardi di lire. Tuttavia la stagione a Milano non fu positiva per l'attaccante, che fu oggetto di contestazioni da parte della tifoseria rossonera come quella precedente e l'anno seguente ritorn\u00f2 in Spagna, all'Atletico Madrid. Anche con i \"Colchoneros\" i gol stentarono ad arrivare, perci\u00f2 nel gennaio 2004 decise di tentare l'avventura inglese con il Bolton. Dopo 8 partite senza gol con i \"Trotters\", Moreno decise di ritornare in Spagna, stavolta al Real Saragozza.\nDal 2005 al 2008 gioca nel Cordoba, A fine agosto 2008 passa a giocare nel piccolo club dell'isola di Ibiza: l'Eivissa-Ibiza (terza divisione spagnola). Ai primi di dicembre rescinde per\u00f2 il contratto, annunciando l'intenzione di ritirarsi in caso di mancanza di proposte. Dopo circa un anno di inattivit\u00e0, torna a giocare a calcio nel Lucena. A fine stagione, si ritira definitivamente.\nNazionale.\nJavi Moreno ha giocato 5 partite nella Nazionale spagnola segnando una rete. Ha debuttato in Nazionale il 28 febbraio 2001 contro l'Inghilterra, mentre ha segnato l'unico gol con la maglia della \"Furie Rosse\" il 6 giugno dello stesso anno contro la Bosnia ed Erzegovina.\nAllenatore.\nIl 23 settembre 2016 viene nominato allenatore della Squadra B dell'Agrupaci\u00f3n Deportiva Alcorc\u00f3n, militante in Tercera Divisi\u00f3n (Spagna)."}
{"id": "1116694", "revid": "1728", "url": "https://it.wikipedia.org/wiki?curid=1116694", "title": "Icelandic kr\u00f3na", "text": ""}
{"id": "1116697", "revid": "1784425", "url": "https://it.wikipedia.org/wiki?curid=1116697", "title": "Cassa Darghi\u00e8", "text": "Biografia.\nCassa Darghi\u00e8 era figlio di Hail\u00e9 Wolde Kiros del Lasta e di Tisseme Darghi\u00e8, nonch\u00e9 cugino di secondo grado del negus neghest\u00ec Hail\u00e9 Selassi\u00e9. Suo nonno era infatti Darghi\u00e8 Sala-Selassi\u00e9, fratello del padre di Menelik II. \nBench\u00e9 fosse pi\u00f9 uomo di chiesa che uomo di guerra, durante la guerra italo-etiope comand\u00f2 il fronte dell'estremo nord assieme al ras Sejum e il ras Immir\u00f9. In diverse azioni molti dei suoi uomini, semplicemente vestiti di cotone e armati di sciabole, assaltavano i carri armati italiani neutralizzandoli. Riport\u00f2 alcune piccole vittorie nel territorio del Tembien. \nNei pressi di Addi-Abbi, nel Tembien, l'armata del ras Cassa sconfisse gli italiani, impossessandosi di mitragliatrici ed altro materiale bellico. Si accamp\u00f2 con la sua armata nella zona di Macall\u00e8. Fu sconfitto da Badoglio durante la seconda battaglia del Tembien a causa della superiorit\u00e0 in armamenti e l'impiego massiccio di gas mortali, iprite in particolare, da parte degli italiani. \nNel 1955 fu tra coloro che stesero la costituzione dell'Etiopia. Successivamente segu\u00ec il Negus in Europa nel ruolo di consigliere personale di Sua Maest\u00e0.\nDiscendenza.\nCassa Darghi\u00e8 ebbe quattro figli maschi di cui tre morirono durante gli scontri in Etiopia contro l'esercito italiano:"}
{"id": "1116699", "revid": "486946", "url": "https://it.wikipedia.org/wiki?curid=1116699", "title": "Campionato nazionale Berretti", "text": ""}
{"id": "1116706", "revid": "1543377", "url": "https://it.wikipedia.org/wiki?curid=1116706", "title": "Sejum Mangasci\u00e0", "text": "Biografia.\nIl \"leul\" Sejum Mangasci\u00e0 era figlio del \"ras\" Mangasci\u00e0 Giovanni e nipote del \"N\u0259gus\u00e4 N\u00e4g\u00e4st\" (\"negus\") Giovanni IV d'Etiopia, del quale il padre era figlio naturale legittimato. Per via della sua discendenza, fu rivale di Menelik II, che alla morte dell'imperatore Giovanni IV era divenuto a sua volta imperatore, scavalcando le pretese del resto dei parenti.\nDal 1910 al 1935 fu \"shum\" (governatore) della provincia del Tigrai occidentale. Tradizionalmente i governatori delle province avevano anche il titolo di \"sefari\" che equivaleva a quello di generale delle forze armate locali in caso di battaglia.\nNella primavera del 1924, insieme ai \"ras\" Hailu Tekle Haymanot del Goggiam, Mulugeta Yeggazu di Illubabor, Makonnen Endelkachew e al \"blattengeta\" Heruy Welde Sellase, accompagnarono il \"ras\" Tafari Makonnen di Scio\u00e0, allora principe ereditario e reggente d'Etiopia per il non ancora incoronato Hail\u00e9 Selassi\u00e9. Il gruppo di nobili etiopi visit\u00f2 Gerusalemme, Il Cairo, Alessandria d'Egitto, Bruxelles, Amsterdam, Stoccolma, Londra, Ginevra ed Atene. Con loro portarono anche sei leoni che offrirono a zoo locali e ai dignitari delle citt\u00e0 visitate. In quell'occasione, Sejum Mangasci\u00e0 ottenne l'onorificenza di cavaliere commendatore dell'ordine dell'Impero britannico.\nComandante dell'Armata del Tigrai.\nDall'ottobre del 1935 al febbraio del 1936, durante la seconda guerra italo-etiope, comand\u00f2 l'armata del Tigrai come \"ras\". Quando il generale Emilio De Bono invase l'Etiopia, ottenne l'ordine di rimanere ad un giorno di distanza dagli italiani che avanzavano e con le forze al suo comando gioc\u00f2 un ruolo significativo nell'offensiva etiope di Natale, nella prima e nella seconda battaglia di Tembien. Il 31 marzo, dopo che l'armata del Tigrai era stata ormai annientata, egli prese parte con l'imperatore Hail\u00e9 Selassi\u00e9 alla battaglia di Mai Ceu.\nDopo la sconfitta etiope rimase nel proprio paese a combattere gli invasori italiani, ma alla fine si arrese. Trascorse gran parte del suo tempo agli arresti domiciliari ad Addis Abeba.\nGioc\u00f2 un ruolo minore nella liberazione dell'Etiopia durante la seconda guerra mondiale. Tecnicamente si trov\u00f2 schierato con gli italiani quando ebbe inizio la campagna dell'Africa orientale, ma, il 18 aprile 1940 riusc\u00ec a riavvicinarsi all'imperatore Hail\u00e9 Selassi\u00e9 ed a riconciliarsi con lui, cambiando fronte. Riprese la propria posizione di \"shum\" nella provincia del Tigrai e l'imperatore lo rese membro del consiglio della corona dal 1945 sino alla sua morte.\nLa ribellione Woyane.\nNel 1943 scoppi\u00f2 la \"ribellione Woyane\" nella provincia di Endert\u00e0, situata nella parte sud-orientale del Tigrai, e Sejum Mangasci\u00e0 venne sospettato di supportare i ribelli: venne richiamato ad Addis Abeba e rimpiazzato dal \"fitaurari\" Kifle Dadi e dal \"degiasmacc\" Fikre Selassie Ketema oltre che dai generali Tedla Mekeonen e Isayas Gebre Selassie, come comandanti dell'Armata del Tigrai.\nNel 1947 venne nominato \"shum\" del Tigrai orientale ed occidentale dopo il tradimento del figlio del \"ras\" Gugsa Araya Selassie, il \"dejazmach\" Haile Selassie Gugsa, marito della principessa Zenebework Haile Selassie e quindi cognato dell'imperatore Haile Selassie. Sejum Mangasci\u00e0 divenne di conseguenza \"shum\" dell'intera provincia del Tigrai, carica che mantenne sino al 1960.\nLa morte.\nNel dicembre del 1960, la guardia imperiale (\"Kebur Zabangna\") prese il potere in Etiopia con un colpo di Stato, mentre l'imperatore era in visita in Brasile. I capi della congiura costrinsero il principe ereditario a leggere un comunicato radio nel quale dichiarava di accettare la corona al posto del padre ed annunciava delle riforme a governo. L'esercito regolare etiope e la chiesa ortodossa etiope si rifiutarono di sottostare al nuovo governo e il capo della chiesa locale, il patriarca Abuna Basilios, lanci\u00f2 un anatema contro quanti avrebbero cooperato col nuovo regime.\nL'imperatore fece intanto ritorno in Etiopia e l'esercito penetr\u00f2 nel palazzo dove i membri del governo erano tenuti prigionieri dalla guardia imperiale che subito abbandon\u00f2 le proprie posizioni, non prima di aver ucciso alcuni rappresentanti delle istituzioni e della nobilt\u00e0 nel gran salone del palazzo, tra i quali si trovava anche Sejum Mangasci\u00e0.\nVenne sepolto ad Axum.\nMatrimonio e discendenza.\nEbbe tre figlie, tra le quali Wolete Israel Seyum che spos\u00f2 poi il principe ereditario Amha Selassie. Da un precedente matrimonio aveva gi\u00e0 avuto Kebbedech Seyum e da un successivo avr\u00e0 Mangasha Seyum. Successivamente si spos\u00f2 con Astede, appartenente al ramo Shewan della casata imperiale etiope.\nSuo figlio, il \"ras\" Mangasha Seyum, che ha sposato una delle nipoti dell'imperatore Hail\u00e9 Selassi\u00e9, Aida Desta, \u00e8 l'attuale erede come \"leul\" del Tigrai dell'abolita corona etiope."}
{"id": "1116708", "revid": "339392", "url": "https://it.wikipedia.org/wiki?curid=1116708", "title": "Mulughieta", "text": ""}
{"id": "1116710", "revid": "899609", "url": "https://it.wikipedia.org/wiki?curid=1116710", "title": "Microfilm", "text": "Un microfilm \u00e8 un supporto analogico su pellicola che serve a conservare un documento in formato ridotto. Le immagini in microfilm di solito sono ridotte da 15 a 48 volte rispetto al documento originale. Il microfilm \u00e8 usato sia al negativo per ricavare copie positive ingrandite, sia al positivo per la lettura diretta in un microlettore. Il documento viene letto da un microlettore. Per la lettura e la stampa di solito sono preferite le immagini in negativo, che appaiono con lo sfondo scuro.\nStoria ed utilizzo.\nL'uso del microfilm ha avuto luogo per la prima volta durante la guerra Franco-Prussiana del 1870-1871, poich\u00e9 per le comunicazioni venivano usati i piccioni che non potevano trasportare carichi di documenti cartacei.\nNegli anni ottanta del XX secolo, microfilmare documenti \u00e8 divenuta la politica standard per le biblioteche e gli archivi, sia per una questione di spazi che per motivi di conservazione.\nDall'inizio dell'era digitale il microfilmare immagini \u00e8 un sistema relativamente usato soprattutto per la registrazione archivistica delle informazioni di Ingegneria. Infatti, ad esempio, le illustrazioni di ingegneria industriale che riguardano aerei sono di norma su supporto microfilm.\nLa microfilmatura sta venendo progressivamente sostituita da pi\u00f9 versatili, pratici e potenti dispositivi digitali.\nVantaggi.\nIl mezzo presenta numerosi vantaggi rispetto ad altri supporti.\nLettori e stampanti.\nI lettori possono essere di due tipi: da tavolo e portatili.\nLa stampante di microfilm applica un processo di copiatura xerografico, come una fotocopiatrice. L'immagine da stampare \u00e8 proiettata con movimento sincronizzato sopra al tamburo. Questi dispositivi offrono anche un'anteprima di stampa. Le stampanti di microfilm accettano solitamente pellicole negative o positive ma che danno in ogni caso stampe positive su carta (fondo bianco e scrittura nera).\nSupporti.\nPellicola piana.\nLa pellicola piana da 105 x 148 mm \u00e8 usata per le microfiche di illustrazioni di ingegneria molto grandi. Questi possono avere un titolo fotografato o scritto lungo un bordo. La riduzione tipica \u00e8 circa 20 volte, rappresentando un'illustrazione che \u00e8 di 2.00 x 2.80 tester, che \u00e8 di 79 x 110 pollici. Queste pellicole sono immagazzinate come microfiche.\nPellicola su bobina.\nIn genere \u00e8 usata una pellicola da 35 o da 16 millimetri. \u00c8 normalmente non perforata.\nLa lunghezza standard per la pellicola su bobina \u00e8 di 30.48 m. Una bobina da 35 millimetri pu\u00f2 trasportare fino a 600 immagini di grandi illustrazioni di ingegneria o 800 immagini delle pagine del giornale di quotidiano di grande formato. Una bobina da 16 millimetri pu\u00f2 trasportare 2400 immagini di formato letter in un unico flusso di micro immagini lungo la pellicola, in modo che le righe di testo siano parallele ai lati della pellicola; o 10000 piccoli documenti, come assegni o cedole di scommesse, con entrambi i lati degli originali regolati parallelamente sulla pellicola.\nSchede con apertura.\nLe schede con apertura (\"aperture cards\") sono schede di Hollerith in cui \u00e8 stato praticato un foro. Un fotogramma di microfilm da 35 millimetri \u00e8 montato nel foro. La pellicola \u00e8 fissata tramite un nastro adesivo che riduce un po' il formato del telaio confrontato alla pellicola sulla bobina.\nSono usate per le illustrazioni di ingegneria, e si stima che nelle biblioteche del mondo ci siano oltre 3 milioni di schede. Le schede di apertura possono essere immagazzinate in cassetti o nelle unit\u00e0 rotative indipendenti.\nMicrofiche.\nLe microfiche (da pronunciarsi come in francese) sono pellicole piane del formato 105 x 148 millimetri, chiamato anche A6. Appaiono in forma di schede. \nVi \u00e8 memorizzata una tabella di immagini, in formato ridotto, di dati o documenti (o anche pagine di riviste). I documenti d'ufficio o le pagine di riviste richiedono una riduzione di 24 o di 25 volte. Le microfiche sono immagazzinate in buste senza chiusura; sono messe in cassetti o scatole come schede di archivio, o sono inserite . \nTutte le microfiche sono lette con testo parallelo al lato lungo della sezione. Le pagine possono essere orizzontali o verticali. Lungo la parte superiore della sezione un titolo pu\u00f2 essere registrato per lettura diretta. Questo occupa spesso una fila che potrebbe essere usata per le immagini.\nCreazioni di immagini.\nPer generare i microfilm, occorre una macchina fotografica particolare montata con l'asse verticale sopra il documento da riprodurre. Alternativamente, pu\u00f2 essere prodotto da uno scanner e un computer.\nDuplicazioni.\nLa pellicola dell'alogenuro d'argento \u00e8 una versione lenta della pellicola della macchina fotografica con superficie superiore robusta. \u00c8 adatto a stampe o come stato intermedio da cui ulteriori stampe possono essere prodotte. Il risultato \u00e8 una copia negativa.\nLa pellicola sensibilizzata per l'accoppiamento della tintura in ammoniaca d\u00e0 le copie del positive della tintura di nero o dell'azzurro. La pellicola nera di immagine pu\u00f2 essere usata per ulteriore copiatura.\nLa pellicola vescicolare \u00e8 sensibilizzata con una tintura, che dopo l'esposizione \u00e8 sviluppata da calore. Dove la luce ha colpito la pellicola, rimane il chiaro, nelle zone sotto l'immagine che scura il diazo residuo \u00e8 distrutto rapidamente, scaricante milioni di minuscole bolle di azoto nella pellicola. Ci\u00f2 produce un'immagine che diffonde la luce. Produce una buona apparenza nera in un lettore, ma non pu\u00f2 essere usata per ulteriore copiatura.\nFormati di conversione.\nQueste conversioni possono essere applicate all'uscita della macchina fotografica o alle copie del rilascio. Le singole microfiche sono tagliate dai rotoli di una pellicola da 105 millimetri. \u00c8 disponibile un dispositivo della parte superiore del banco per permettere ad un operatore di tagliare le strutture esposte della pellicola della bobina e di inserire questi nelle schede di apertura pronte.\nI rivestimenti trasparenti sono fatti A5 formato ciascuno con 6 tasche in cui le strisce di una pellicola da 16 millimetri possono essere inserite, cos\u00ec generando le microfiche. L'apparecchiatura permette che un operatore inserisca le strisce da un rotolo della pellicola. Ci\u00f2 \u00e8 particolarmente utile poich\u00e9 le strutture possono essere aggiunte in qualunque momento ad una sezione. Le tasche sono fatte usando una pellicola sottile in modo da potere fare i duplicati dalla sezione montata.\nConversione digitale.\nUn altro tipo di conversione \u00e8 dal microfilm al digitale. Ci\u00f2 \u00e8 fatto per mezzo di uno scanner speciale. In genere l'acquisizione avviene nel formato immagine tiff o JPEG."}
{"id": "1116711", "revid": "196390", "url": "https://it.wikipedia.org/wiki?curid=1116711", "title": "Sejum", "text": ""}
{"id": "1116716", "revid": "1305772", "url": "https://it.wikipedia.org/wiki?curid=1116716", "title": "Michael W. Smith", "text": "Dal suo primo progetto da solista nel 1983, Smith \u00e8 diventato uno degli artisti pi\u00f9 popolari di musica cristiana contemporanea nel mondo. Smith stesso esita a dare un'etichetta alla sua musica e afferma che lui \"non fa un album per il mercato cristiano o per il mercato della musica pop, ma registra e basta\". Smith ha spesso raggiunto i vertici delle classifiche sia di radio cristiane che della Billboard e viene frequentemente nominato come uno dei migliori tastieristi nel rock and roll in \"Keyboard Magazine\". Smith ha venduto pi\u00f9 di 13 milioni di album e ha ottenuto 29 brani al primo posto delle classifiche. Fino al 2005 ha conquistato 14 dischi d'oro e 5 di platino, 40 \"Dove Awards\", un \"American Music Award\" e 3 Grammy Award. \u00c8 anche stato nominato come una delle persone pi\u00f9 belle apparse sulla rivista \"People\".\nInizio della carriera.\nNegli anni in cui Smith si diplom\u00f2 aveva seri problemi di droga e alcolismo. Frequent\u00f2 la \"Marshall University\" per un breve periodo mentre sviluppava le sue capacit\u00e0 come compositore con diversi gruppi locali nelle vicinanze di Huntington, West Virginia. Lasciati gli studi, Smith si trasfer\u00ec a Nashville per intraprendere una carriera come musicista professionista. Nel novembre del 1979 soffr\u00ec di una crisi mentale e emotiva che lo spinse a ritornare a Cristo. Dopo aver risolto i suoi problemi di abusi, cominci\u00f2 a suonare le tastiere per il gruppo di CCM, \"Higher Ground\".\nNel 1981 Smith venne assunto dalla Meadowgreen Music come compositore; guadagn\u00f2 sempre pi\u00f9 reputazione scrivendo successi gospel per artisti come Sandi Patty, Kathy Troccoli, Bill Gaither e Amy Grant. L'anno successivo cominci\u00f2 ad andare in tour come tastierista per Amy Grant nel suo \"Age to Age\" tour. Infine cominci\u00f2 ad aprire i concerti della Grant con sue performance e registr\u00f2 anche il suo primo successo Grammy con l'album: \"The Michael W. Smith Project\", l'album fu autoprodotto nel 1983 con l'etichetta della Reunion Records; un'etichetta creata dal cognato di Amy Grant, Dan Harrel, assieme a Michael Blanton. In questo disco si trova la prima registrazione del brano \"Friends\" che Smith scrisse con sua moglie Deborah. Questa canzone, che \u00e8 una delle sue canzoni pi\u00f9 rappresentative, fu probabilmente quella che richiese meno tempo per essere scritta, infatti venne composta in un pomeriggio solo e dedicata ad un amico che stava per trasferirsi; nessuno avrebbe immaginato che sarebbe diventata un successo di tale proporzione.\nNel periodo in cui usc\u00ec il suo secondo album pop, pubblicato nel 1984, stava cominciando a fare concerti tutti suoi. Nel 1986, Smith pubblica l'album rock \"The Big Picture\", con il noto produttore Johnny Potoker (Brian Eno, Genesis, Madonna, No Doubt, Talking Heads, etc).\nDopo l'uscita, nel 1988, di \"i 2 (EYE)\", Smith ancora una volta partecipa al \"Lead Me On World Tour\" con Amy Grant. L'anno successivo registra il suo primo album natalizio\nI Grandi Successi.\nNel 1990 Michael W. Smith pubblica \"Go West Young Man\" che \u00e8 stato il suo primo vero album di successo, include anche il brano \"Place In This World\". Quest'album venne seguito da \"Change Your World\" nel 1992 (in cui si trova \"I Will Be Here For You\"), \"I'll Lead You Home\" nel 1995 e \"Live The Life\" nel 1998. Nel 1998 Smith pubblica anche il suo secondo lavoro natalizio, \"Christmastime\". Nel 1999 esce \"This Is Your Time\", scritto in collaborazione con Wes King, il cognato del Segretario di Stato della Florida Katherine Harris, che fu ispirato dalla sparatoria alla Columbine High School, in Colorado. Smith venne invitato a cantare ad alcuni dei funerali che furono tenuti in onore delle vittime; questo ebbe un forte impatto in lui.\nNel 1996 Smith apre una sua etichetta discografica (nonostante lui non la usi per i suoi album), \"Rocketown Records\", chiamata cos\u00ec per un brano presente su \"The Big Picture\". Smith afferma che la casa discografica \u00e8 portata avanti dagli artisti stessi e il primo a firmare \u00e8 stato Chris Rice, che aveva scritto il brano \"Go Light Your World\", il successo del 1995 di Kathy Troccoli.\nQuasi tutti gli album di Smith contengono almeno una traccia strumentale e per questo nel 2000 Smith registrata il suo primo album interamente strumentale, \"Freedom\", dopo molti anni di attesa. L'anno successivo, il 2001, Smith pubblica un album di sola lode e adorazione chiamato \"Worship\", curiosamente l'11 settembre. Questo album viene seguito da un sequel, \"Worship Again\", nel 2002. Entrambi gli album sono stati registrati durante un concerto live (entrambi gli album sono inoltre gli unici a contenere quasi esclusivamente brani che non ha scritto lui stesso). Un DVD dal titolo \"Worship\", che comprende una selezione di entrambi gli album, venne registrato live a Edmonton in Alberta alla Youth Conference nel 2002. Questo video ha raggiunto immediatamente i primi posti nella classifica dei video pi\u00f9 venduti diventando un best seller sia negli Stati Uniti che in Canada.\nDopo due decenni, finalmente Smith vince il premio come miglior Voce Maschile dell'Anno ai GMA Music Awards nel 2003.\nSmith scrisse un brano intitolato \"There She Stands\", spinto dagli avvenimenti dell'11 settembre 2001. Cant\u00f2 questa canzone al \"Republican National Convention\" nel 2004. Introducendo il brano prima di cantare, sottoline\u00f2 il suo incontro personale con il Presidente George W. Bush nell'Ufficio Ovale nell'ottobre del 2001, poco tempo dopo gli attacchi. Smith accenn\u00f2 che il Presidente, un suo fan personale (come anche il padre del Presidente), e amici di famiglia dell'artista, gli chiesero di scrivere una canzone riguardo agli attacchi. Il brano riguarda la forza dell'America di rialzarsi dalle ceneri e restare forte anche dopo avvenimenti cos\u00ec terribili.\nSmith \u00e8 diventato un buon amico del cantante degli U2, Bono. I due hanno unito le loro forze in diverse occasioni per performance insieme e in relazione alla DATA Organization di Bono. Mentre gli U2 stavano registrando il loro album \"How to Dismantle an Atomic Bomb\", Bono ha invitato Smith nel loro studio per contribuire ad un brano che per\u00f2 non fu terminato in tempo per essere presente nel disco, per\u00f2 potrebbe comparire in futuro in un altro progetto.\nL'album di Smith \"Healing Rain\" venne pubblicato nel 2004 e al debutto raggiunse la posizione numero 11 nella classifica Billboard Hot 200 Chart. Il brano con il titolo omonimo \u00e8 stato al primo posto nella Radio &amp; Records Charts e venne anche prodotto un video per la canzone. L'album venne nominato per il Grammy Award nella categoria di miglior Album Pop/Contemporary Gospel; combina infatti lo stile pop degli album precedenti con l'atmosfera di lode e adorazione dei suoi ultimi lavori. Un nuovo album, \"Stand\", \u00e8 stato pubblicato nel novembre del 2006.\nSmith e sua moglie hanno scritto la sigla di \"Kanakuk Kamps\" negli ultimi 2 decenni. La sigla ha dato spunto a successi notevoli come \"Love Crusade\", \"Live the Life\" e \"Straight to the Heart\".\nAl concerto tenuto a Wabash, Indiana il 29 aprile 2007, Smith ha annunciato che di l\u00ec a poco sarebbe andato a Londra per cominciare le registrazioni di un nuovo album per Natale.\nAltre iniziative.\nNel 1994 Smith ha aperto un club per ragazzi, chiamato Rocketown, a Franklin, Tennessee. Nei primi mesi del 2003 il club ha cambiato sede spostandosi in un magazzino ristrutturato a Nashville. Il locale offre un'ampia sala da ballo, uno skate park al chiuso e un bar che ospita musica acustica live. Un articolo della rivista \"Christian Activities\" cita: \"La missione di Rocketown \u00e8 di creare un ambiente culturalmente rilevante che porti a rapporti personali tra gli adolescenti e gli educatori cristiani per venire incontro alle loro necessit\u00e0 fisiche, sociali e spirituali\".\nSmith \u00e8 coinvolto attivamente in servizi di volontariato e \u00e8 vice presidente del \"President's Council on Service and Civic Participation\" che \u00e8 diretta da Jean Case della \"Case Foundation\"\nSmith ha partecipato anche ad un film diretto da Steve Taylor intitolato \"The Second Chance\" che \u00e8 stato distribuito il 17 febbraio 2006 in alcuni cinema selezionati. Nel film fa la parte di un pastore assegnato al centro storico della citt\u00e0. Nel film \u00e8 inoltre presente Jeff Obafemi Carr e la colonna sonora \u00e8 ora disponibile dalla Reunion Records. Il DVD del film \u00e8 stato pubblicato il 18 luglio 2006.\nDopo il devastante terremoto ad Haiti, avvenuto il 13 gennaio 2010, Smith ha scritto, insieme a David Mullen e Cindy Morgan, un brano per raccogliere fondi. La canzone, dal titolo \"Come together now\", \u00e8 stata cantata da numerosi cantati cristiani tra cui spiccano Michael Tait, Travis Cottrel e Natalie Grant.\nVita Personale.\nMichael \u00e8 sposato con Deborah (Debbie) K. Davis Smith e ha cinque figli: Ryan Whitaker, Whitney Katherine, Tyler Michael, Anna Elizabeth ed Emily Allison. Vive in periferia a Nashville alla fattoria della famiglia Smith."}
{"id": "1116724", "revid": "729019", "url": "https://it.wikipedia.org/wiki?curid=1116724", "title": "Immir\u00f9 Hail\u00e9 Selassi\u00e9", "text": "Durante il regno di suo cugino Hail\u00e9 Selassi\u00e9 fu uno dei ras pi\u00f9 importanti dell'Impero etiopico; il suo dominio era nel territorio dello Scir\u00e8, dove egli raggrupp\u00f2 le sue truppe all'inizio della guerra italo-etiopica. Considerato il miglior condottiero del Negus, si distinse per abilit\u00e0 e preparazione militare e ottenne alcuni brillanti successi contro le forze nemiche, prima di essere sconfitto nella battaglia dello Scir\u00e8; dopo aver continuato a combattere, venne infine costretto alla resa il 16 dicembre 1936 e deportato in Italia, dove rimase confinato fino alla caduta del fascismo.\nBiografia.\nBattaglia dello Scir\u00e8.\nNel febbraio 1936 a Mai Lahl\u00e0 armati abissini alle dipendenze di ras Immir\u00f9 attaccarono un cantiere civile della Gondrand, uccidendo gli operai e mutilandone ed evirandone i corpi.\nA fine febbraio le truppe italiane attaccarono l'armata di ras Immir\u00f9 che, forte di 30.000 uomini, si era attestata nello Scir\u00e8. Inizialmente gli abissini riuscirono a contrattaccare validamente, infliggendo pesanti perdite ad una colonna della Gavinana, ma poi, per sfuggire all'accerchiamento, d'intesa con l'imperatore si ritirarono verso il fiume Tacazz\u00e8. Come gi\u00e0 successo all'armata di ras Mulughiet\u00e0, anche le truppe di ras Immir\u00f9 furono decimate durante la ritirata dagli assalti dei guerriglieri Azebo Galla. Inoltre furono sorprese dall'aviazione italiana mentre guadavano il Tacazz\u00e8, venendo annientate. Ras Immir\u00f9, con i pochi uomini rimasti fedeli, si rifugi\u00f2 sulle montagne.\nQui ras Immir\u00f9 condusse una dura guerriglia contro i colonizzatori. Nel 1937, catturato dall'esercito italiano, ras Immir\u00f9 fu condannato al confino in Italia, prima sull'isola di Lipari, dove abitava in un appartamento al castello ed era libero di muoversi nell'isola accompagnato da un carabiniere e da un ausiliario carabiniere che lo scortavano, poi a Longobucco (CS) fino al 1943 e successivamente in Puglia. Durante questo periodo si dedic\u00f2 alla lettura, alla fotografia e al cinema.\nGli ultimi anni.\nDopo il crollo del regime fascista in Italia, Selassie venne liberato e venne nominato ambasciatore etiope in India, negli Stati Uniti d'America e in Unione Sovietica. Rimasto un uomo di vedute moderniste e riformiste, si avvicin\u00f2 all'ideale del socialismo europeo. Suo figlio Mikael Immir\u00f9 divenne avvocato e distribu\u00ec i propri possedimenti ai contadini che lavoravano per lui, assicurandosi cos\u00ec la benevolenza del popolo.\nA causa delle sue visioni politiche, ras Immir\u00f9 venne soprannominato \"il Ras Rosso\" da molti contemporanei, pur rimanendo ad ogni modo un fedele monarchico e confidente dell'Imperatore. Ad ogni modo, quando il Derg depose il negus Selassi\u00e9 nel settembre del 1974, egli decise di seguirlo fedelmente. Alla sua morte nel 1980, ras Immir\u00f9 fu l'unico membro della famiglia imperiale etiope a ricevere i funerali di Stato."}
{"id": "1116726", "revid": "287204", "url": "https://it.wikipedia.org/wiki?curid=1116726", "title": "Mario Castellani", "text": "Biografia.\nFiglio d'arte, si diploma all'istituto tecnico e si dedica quindi alla recitazione esordendo come \"brillante\" d'operetta nella compagnia teatrale dello zio Attilio Pietromarchi; il passo verso il teatro di rivista \u00e8 breve e partecipa cos\u00ec agli spettacoli dei fratelli Schwarz e a quelli della compagnia di rivista \"Za-Bum\".\nDiventa poi un'apprezzata spalla in tutti i migliori spettacoli di Tot\u00f2, apparendo accanto a lui non soltanto in teatro ma anche in quasi tutti i film interpretati dal comico napoletano.\nNel 1928 \u00e8 uno dei principali interpreti di \"Madama Follia\" e di \"Mille e una donna\" accanto a Tot\u00f2 e Isa Bluette, ma diventa ufficialmente la spalla di Tot\u00f2 dai primi anni quaranta ottenendo un successo personale in \"Quando meno te lo aspetti\" di Galdieri in cui recita anche Anna Magnani. Viene riconfermato per la stagione successiva per uno dei pi\u00f9 grandi successi di rivista di quel periodo, \"Volumineide\", sempre di Galdieri e con i medesimi attori. Nel 1944 \u00e8 ancora con gli stessi attori e autore in \"Che ti sei messo in testa?\" ed \u00e8 uno dei primi attori a festeggiare la liberazione di Roma e a prendere di mira attraverso la satira il caduto regime, sempre con Tot\u00f2 e la Magnani, in \"Con un palmo di naso\". \nNel dopoguerra continua ad affiancare Tot\u00f2 in teatro, soprattutto nella celebre rivista galdieriana \"C'era una volta il mondo\" (1947), con soubrette come Elena Giusti, Isa Barzizza e Gilda Marino.\nA partire dal 1945, e fino alla morte del comico napoletano, Castellani sar\u00e0 la perfetta spalla di Tot\u00f2 in una numerosa serie di pellicole: con il suo garbato spirito brillante e la sua pronta reattivit\u00e0, sostiene gli spiritosi e improvvisati dialoghi. Tra i tanti film: \"Fifa e arena\" (1948) di Mario Mattoli, \"Tot\u00f2 cerca moglie\" (1950) di Carlo Ludovico Bragaglia, \"Le sei mogli di Barbabl\u00f9\" (1950), sempre di Bragaglia, \"Tot\u00f2 a colori\" (1952) di Steno (dove Tot\u00f2 e Castellani ripropongono il celebre sketch teatrale del vagone letto), \"Il pi\u00f9 comico spettacolo del mondo\" (1953) di Mario Mattoli, \"Chi si ferma \u00e8 perduto\" (1960) di Sergio Corbucci, \"Tot\u00f2 contro i quattro\" (1963) di Steno, nel quale \u00e8 anche direttore dei dialoghi.\nNel 1956 torna in teatro debuttando da protagonista nella commedia di Marotta e Randone, \"Il malato per tutti\", ottenendo un notevole successo personale e partecipando anche ad altri atti unici della stessa formazione diretta da Maner Lualdi e denominata \"Compagnia delle 15 Novit\u00e0\". Nella stagione seguente \u00e8 scritturato dalla compagnia di Peppino De Filippo con buoni consensi soprattutto per la sua prestazione ne \"Le metamorfosi di un suonatore ambulante\" (1957).\nCome l'amico Tot\u00f2, che raggiunse il massimo grado, anche Mario Castellani fu iniziato nella Massoneria di Rito Scozzese.\nNel 1967, poco prima della morte di Tot\u00f2, Castellani gli \u00e8 di nuovo a fianco in una serie televisiva, \"TuttoTot\u00f2\" diretta da Daniele D'Anza: uno spettacolo a episodi dedicato alla carriera del comico, in cui vengono riproposti gli sketch pi\u00f9 celebri dei suoi spettacoli teatrali. Dopo la scomparsa del suo amico, Castellani dirada i propri impegni professionali. Negli ultimi anni apparir\u00e0 quasi esclusivamente in televisione, soprattutto in rappresentazioni di commedie di Peppino De Filippo.\nMuore a Roma all'et\u00e0 di 72 anni; \u00e8 sepolto al Cimitero Monumentale di Milano."}
{"id": "1116735", "revid": "289247", "url": "https://it.wikipedia.org/wiki?curid=1116735", "title": "Carlo I di Borbone-Vend\u00f4me", "text": ""}
{"id": "1116737", "revid": "132873", "url": "https://it.wikipedia.org/wiki?curid=1116737", "title": "Purple code", "text": "Il purple code era un sistema crittografico giapponese utilizzato dal Ministero degli Esteri di quel paese tra gli anni trenta e la prima met\u00e0 degli anni quaranta per la cifratura dei messaggi scambiati fra il Ministero e le ambasciate giapponesi nel mondo.\nIl nuovo sistema.\nIntorno al 1930 i giapponesi idearono una nuova macchina cifrante. Questa presentava delle novit\u00e0 significative rispetto alle altre macchine allora in uso: primo tra tutti, il fatto che anzich\u00e9 usare solo i classici rotori come nella macchina tedesca Enigma, si usavano switch di tipo telefonico, in modo da rendere meno prevedibile la rotazione dei rotori. La macchina, conosciuta con il nome di \"Purple\", divideva inoltre l'alfabeto di 26 caratteri in due gruppi distinti: uno di venti lettere e l'altro di sei. Prima di sottoporre il messaggio alla cifratura meccanica tuttavia, il testo in lingua giapponese veniva convertito dai crittografi in caratteri latini. Dopo la criptatura con \"Purple\", il messaggio poteva essere trasmesso via radio.\nI giapponesi erano convinti che la macchina fosse inattaccabile, ma non fu cos\u00ec. Il SIS (\"Signal Intelligence Service\"), il servizio di decrittazione dell'esercito statunitense, guidato dal colonnello William Friedman, crittologo egli stesso, riusc\u00ec a decrittare per la prima volta un messaggio criptato da Purple nel settembre del 1940, dopo aver ideato e realizzato un'apposita macchina, \"Magic\", che permetteva di simulare sistematicamente le operazioni inverse della Purple.\nCollegamenti esterni.\nLa storia della crittografia: appunti e riflessioni (tesi di laurea di Chiara Giberti in Storia della scienza, universit\u00e0 di Bologna, Facolt\u00e0 di Scienze matematiche, fisiche e naturali, Corso di laurea in Matematica, a.a. 2010-2011)"}
{"id": "1116738", "revid": "339392", "url": "https://it.wikipedia.org/wiki?curid=1116738", "title": "Immir\u00f9", "text": ""}
{"id": "1116739", "revid": "889336", "url": "https://it.wikipedia.org/wiki?curid=1116739", "title": "Campionato Nazionale Juniores", "text": "Il Campionato Nazionale Juniores Under 19, colloquialmente abbreviato in Juniores Nazionali, \u00e8 un torneo a livello giovanile organizzato dal Dipartimento Interregionale della Lega Nazionale Dilettanti.\nFormat.\nAl torneo partecipano le formazioni Under 19 delle societ\u00e0 di Serie D pi\u00f9 quelle delle societ\u00e0 professionistiche interessate (esclusivamente come fuori classifica senza possibilit\u00e0 di accedere alla fase finale). Ogni societ\u00e0 di quarta serie (eccezion fatta per quelle delle regioni di Sicilia e Sardegna) \u00e8 obbligata alla partecipazione.\nSono ammesse alla fase finale le prime classificate (che entreranno in gioco direttamente dagli ottavi) e le vincenti dei playoff di ciascun girone pi\u00f9 le societ\u00e0 di Serie D di Sardegna e Sicilia col miglior piazzamento nei rispettivi campionati regionali Juniores. Nella fase finale possono scendere in campo fino a un massimo di tre fuori quota, due di 20 anni ed uno senza alcun limite di et\u00e0.\nStoria.\nIl Campionato Juniores esisteva gi\u00e0 dagli anni sessanta ed era suddiviso fra professionisti, semiprofessionisti e dilettanti.\nDal 1992-1993 e fino alla stagione 1998-1999, le formazioni giovanili dell'allora Campionato Nazionale Dilettanti partecipavano al Campionato Juniores Dilettanti. In quell'ultima annata il Comitato Interregionale volle sottolineare la riqualificazione dei propri affiliati come \"non professionisti\" distaccandoli dal puro dilettantismo, e perci\u00f2 cambi\u00f2 nome al suo campionato maggiore in Serie D e cre\u00f2 una propria Coppa Italia Serie D staccandola dalla Coppa Italia Dilettanti. Per completare il quadro, dalla stagione seguente istitu\u00ec il proprio torneo giovanile. Nel 1999-2000 venne dunque disputato il primo Campionato Nazionale Juniores, tra societ\u00e0 di Serie D come spin-off del Campionato Juniores Dilettanti.\nAlbo d'oro.\nSi riporta di seguito l'albo d'oro della competizione riconosciuto dalla Lega Nazionale Dilettanti."}
{"id": "1116741", "revid": "773636", "url": "https://it.wikipedia.org/wiki?curid=1116741", "title": "Chiesa di Santa Caterina (Arezzo)", "text": "La chiesa di Santa Caterina \u00e8 una chiesa di Arezzo che si trova in via Cesalpino.\nAlla costruzione della chiesa, realizzata tra il 1769 e il 1771 su progetto dell'architetto Giuseppe Fabbroni, parteciparono la famiglia Albergotti e la Compagnia laicale di Santa Caterina. L'esterno \u00e8 caratterizzato da un frontone curvilineo con aggetto di ovali e riquadri. L'interno \u00e8 ad unica navata, impreziosita da decorazioni a stucco di Domenico Rusca. La tela dell'altare maggiore con \"Santa Caterina e San Donato\" \u00e8 di Mattia De Mare, artista siciliano operante anche a Roma, autore dei dipinti posti lateralmente e datati 1772. Si tratta di due tele raffiguranti \"Ges\u00f9 Bambino che appare a Sant'Antonio di Padova\", la prima, e le \"Stigmate di San Francesco\", la seconda. Entrambe sono copie tratte rispettivamente da Ciro Ferri e da Francesco Trevisani."}
{"id": "1116747", "revid": "339392", "url": "https://it.wikipedia.org/wiki?curid=1116747", "title": "Mulughiet\u00e0", "text": ""}
{"id": "1116753", "revid": "142136", "url": "https://it.wikipedia.org/wiki?curid=1116753", "title": "Mtv Unplugged Giorgia (DVD)", "text": ""}
{"id": "1116764", "revid": "767487", "url": "https://it.wikipedia.org/wiki?curid=1116764", "title": "Italia '90 - Notti magiche", "text": "Italia '90 - Notti magiche \u00e8 un film-documentario sportivo che racconta le fasi pi\u00f9 emozionanti della 14\u00aa Coppa del Mondo FIFA, disputata in Italia dall'8 giugno all'8 luglio 1990.\nTrama.\nIl film comincia con la cerimonia d'apertura della manifestazione, avvenuta a Milano l'8 giugno 1990, e con la sorprendente vittoria del Camerun contro l'Argentina di Diego Armando Maradona per 1-0 nella gara inaugurale.\nSuccessivamente vengono mostrate le partite degli \"azzurri\" nel primo turno contro Austria, vinta per 1-0 con rete di Schillaci, Stati Uniti, vinta 1-0 con gol di Giuseppe Giannini e buona prestazione del portiere americano Tony Meola, e Cecoslovacchia (vinta 2-0 con marcature di Schillaci e Roberto Baggio).\nProtagonista della prima fase del torneo \u00e8 anche il portiere colombiano Ren\u00e9 Higuita, un numero 1 che poteva fare tranquillamente il numero 10 visto che andava spesso in attacco.\nLa sua voglia di protagonismo gli coster\u00e0 cara negli Ottavi di Finale contro il Camerun, quando far\u00e0 partire il contropiede di Roger Milla che segner\u00e0 il gol del 2-0, con cui gli africani passeranno il turno.\nTra le gare narrate ricordiamo l'ottavo di finale tra Brasile e Argentina, giocato a Torino e vinto da quest'ultima per 1-0 con rete decisiva di Caniggia, i Quarti di Finale vinti da Italia (battendo a Roma l'Irlanda per 1-0), Argentina (3-2 sulla Jugoslavia a Firenze dopo i rigori), Inghilterra (3-2 sul Camerun a Napoli) e Germania Ovest (1-0 sulla Cecoslovacchia a Milano).\nNell'ultima parte vengono raccontate le semifinali e le finali;\nnella prima Semifinale l'Italia viene sconfitta dall'Argentina per 4-3 ai rigori (partita finita 1-1) a Napoli mentre nel secondo incontro, giocato a Torino, la Germania Ovest si prende la rivincita sull'Inghilterra, dopo la Finale persa a Wembley nel 1966, spuntandola per 4-3 ai rigori (gara terminata 1-1 d.t.s.).\nDopo la vittoria dell'Italia nella finale 3\u00ba e 4\u00ba posto a Bari contro l'Inghilterra, gara in cui i giocatori fecero vedere un buon gioco, le due tifoserie festeggiarono insieme e in maniera civile l'epilogo del Mondiale delle loro nazionali; un finale positivo che cancell\u00f2 dopo cinque anni la Strage dell'Heysel.\nArgentina e Germania Ovest si contendono la Coppa del Mondo come quattro anni prima a Citt\u00e0 del Messico; la partita \u00e8 una delle pi\u00f9 brutte finali nella storia della manifestazione; due espulsi nelle file argentine per falli antisportivi, pi\u00f9 calci agli avversari che al pallone.\nL'episodio decisivo si verifica al minuto 84; Rudi V\u00f6ller cade in area e l'arbitro messicano Edgardo Codesal M\u00e9ndez, in mezzo alle polemiche dei calciatori sudamericani, concede il rigore ai tedeschi.\nSul dischetto si presenta l'interista Brehme che calcia la palla in rete e porta in vantaggio la Germania Ovest, che vincer\u00e0 l'incontro con questo risultato e conquister\u00e0, per la terza volta nella sua storia, il titolo di Campione del Mondo, mentre per Maradona sfuma il sogno di bissare il successo ottenuto nel 1986."}
{"id": "1116766", "revid": "124157637", "url": "https://it.wikipedia.org/wiki?curid=1116766", "title": "Doppio Zero", "text": "Doppio Zero \u00e8 una raccolta di Renato Zero del 2007.\nTracce.\nDisco 1:\nDisco 2:"}
{"id": "1116768", "revid": "729019", "url": "https://it.wikipedia.org/wiki?curid=1116768", "title": "Strada statale 465 della Forcella Lavardet e di Valle San Canciano", "text": "La ex strada statale 465 della Forcella Lavardet e di Valle San Canciano (SS 465), ora \"strada provinciale 465 della Forcella Lavardet (SP 465)\" in Veneto e \"strada regionale 465 della Forcella Lavardet e di Valle San Canciano (SR 465)\" in Friuli-Venezia Giulia, \u00e8 una strada regionale e provinciale italiana che collega il Cadore con la Carnia.\nPercorso.\nInizia a Campolongo, in provincia di Belluno, dipartendosi dalla strada statale 355 di Val Degano.\nRisale la valle del torrente Frison raggiungendo la forcella Lavardet (1542 m s.l.m.) per entrare in Carnia. In seguito scende in val Pesarina (anche detta Canale di San Canciano) ed attraversando diversi abitati tra cui Prato Carnico, la percorre interamente fino allo sbocco sulla val Degano dove interseca nuovamente la SS355 della Val Degano.\nDa qui la strada risale da Comeglians verso Ravascletto e la Sella Valcalda (959 m). Scende poi verso Cercivento per terminare a Sutrio nel Canale di San Pietro.\nIn seguito al decreto legislativo n. 112 del 1998, dal 1\u00ba ottobre 2001, la gestione del tratto veneto \u00e8 passata dall'ANAS alla Regione Veneto che ha provveduto al trasferimento al demanio della Provincia di Belluno; dal 20 dicembre 2002 la gestione della tratta \u00e8 passata alla societ\u00e0 Veneto Strade. Dal 1\u00ba gennaio 2008 la gestione del tratto friulano \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A..\nLa chiusura del tratto tra Campolongo e Forcella Lavardet.\nIl tratto della strada dalla progressiva chilometrica 2+500 alla Forcella Lavardet \u00e8 chiuso al transito dall'ottobre 1993, dal momento che una piena del torrente Frison ha asportato il secondo ponte Bailey situato al km 2+800 interdicendo cos\u00ec il transito su tale tratto.\n\u00c8 giusto precisare che la situazione di tale tracciato \u00e8 sempre stata molto precaria, visto che pure nel periodo in cui la strada, mai asfaltata nella maggior parte, era ancora transitabile, l'ANAS si trov\u00f2 spesso costretta a interdirla al transito, vista la sua espostizione a pendii con forte rischio di frane e anche per l'erosione da parte del torrente Frison, che \u00e8 privo di argini. La piena dell'ottobre 1993, ha reso definitivamente intransitabile la strada, gi\u00e0 da tempo in condizioni precarie.\nLe amministrazioni locali hanno chiesto pi\u00f9 volte il ripristino della strada, dal momento che lungo il suo tracciato sono situate le prese per l'acquedotto di Campolongo ed in quanto unico accesso per il Passo della Merendera, ad una palestra di arrampicata sportiva, e per la possibilit\u00e0 di collegare il Comelico a Casera Razzo, localit\u00e0 in comune di Vigo di Cadore. Si \u00e8 anche lamentato il rischio idrogeologico della mancata messa in sicurezza di alcuni punti del torrente Frison.\nL'ANAS ha comunque risposto di non avere interesse a ripristinare l'arteria, visto che l'enorme spesa necessaria per rendere transitabile il tratto sarebbe ingiustificata, dal momento che solo una limitata quantit\u00e0 di persone beneficerebbe della strada. Pertanto si \u00e8 limitata a ripristinare il ponte asportato per garantire l'accesso al passo della Merendera ai servizi forestali, ai regolieri, ai frontisti, ai mezzi di emergenza e a qualsiasi altra persona che abbia il permesso. \u00c8 comunque da considerare che esiste una strada forestale sterrata, aperta ai soli frontisti, che consente di bypassare il tratto critico.\nNonostante ci\u00f2, visto che la strada \u00e8 priva di transenne (ci sono solo dei cartelli di divieto di transito), diverse persone ignorano il divieto e percorrono il tratto chiuso con mezzi motorizzati, anche senza i regolari permessi. Il tratto di strada \u00e8 famoso tra i motociclisti, che continuano a percorrerlo visto il passaggio suggestivo, ed anche per i 14 tornanti dell'unico tratto asfaltato. Inoltre, i navigatori satellitari, molto spesso, invitano gli automobilisti a percorrere il tratto di strada chiuso al transito della SS 465.\nCon il passaggio a Veneto Strade, e la declassificazione a strada provinciale, si manifest\u00f2 l'intenzione di ripristinare l'arteria e metterla in sicurezza. Uno studio di fattibilit\u00e0 per il ripristino della strada data al 2004.\nDal 2008 al 2012 si tennero i primi lavori. Si eseguirono alcune opere sul torrente Frison, e l'impresa Cadore Asfalti costru\u00ec un ponte a doppio senso di circolazione per sostituire il vecchio ponte Bailey a senso unico (che comunque \u00e8 ancor oggi presente, parallelo al nuovo ponte). Tale ponte \u00e8 stato molto criticato dalla popolazione locale (tanto da ottenere l'appellativo di \"ponte della vergogna\"), in quanto, appena costruito, una frana di notevoli dimensioni ha interrotto i lavori che avrebbero dovuto ripristinare l'intero tratto, lasciando l'area isolata per diverso tempo.\nAttualmente questo tratto di strada, dal primo Ponte Bailey sul torrente Frison fino a circa 500 m prima della Forcella Lavardet, \u00e8 chiuso al transito a causa della condizioni precarie.\nPer via delle sue condizioni precarie e per l'alternanza tra sterrato ed asfalto che l'ha sempre caratterizzato, questo tratto della SP 465 ha potuto beneficiare dell'appellativo di \"strada statale pi\u00f9 assurda d'Italia\" anche se \u00e8 vero che non si tratta dell'unica strada statale con tratti sterrati, visto ad esempio che la strada statale 345 delle Tre Valli (declassata anch'essa a strada provinciale) in prossimit\u00e0 del Passo di Crocedomini che ancor'oggi presenta lunghi tratti di strada sterrata."}
{"id": "1116769", "revid": "287204", "url": "https://it.wikipedia.org/wiki?curid=1116769", "title": "Chiesa di Santo Stefano dei Cappuccini", "text": "La chiesa di Santo Stefano dei Cappuccini \u00e8 una chiesa di Arezzo che si trova in via Santo Stefano.\nStoria e descrizione.\nI cappuccini si stabilirono ad Arezzo nel 1535, dimorando per un anno a San Cosimo sul Monte Lignano. Dopo una serie di trasferimenti, grazie al contributo della Fraternita dei Laici, del vescovo Stefano Bonucci e di alcuni aretini, nel 1577 fu posta la prima pietra della chiesa nel luogo detto Palazzuolo di Andreuccio. \nCinquecentesco \u00e8 ancora il portale esterno, come le due cappelle poste lateralmente all'entrata. Grandi lavori di ampliamento furono fatti a partire dal 1707. Settecentesche sono alcune delle tele conservate all'interno. \nDi Odoardo Vicinelli era il \"San Felice da Cantalice\" (1708), oggi rubato. La tela dell'altare maggiore con la \"Madonna col Bambino e i santi Francesco, Antonio, Stefano e Gregorio\" \u00e8 di Pier Dandini, autore anche dei due quadri laterali con \"San Bonaventura\" e \"San Diego d'Alcantara\". \nDatata 1601 e firmata \u00e8 l\"Assunzione della Vergine\", opera di Santi di Tito."}
{"id": "1116772", "revid": "773636", "url": "https://it.wikipedia.org/wiki?curid=1116772", "title": "Chiesa di Santa Cristina a Chiani", "text": "La chiesa di Santa Cristina \u00e8 una chiesa di Arezzo che si trova in localit\u00e0 Chiani e dedicata a Santa Cristina di Bolsena.\nDi origine altomedievale, la chiesa \u00e8 documentata nel 1180 come possesso del monastero camaldolese di Badia Agnano. Nei secoli XIII e XIV dipendeva dalla pieve di Galognano. Rimodernato nei primi anni dell'Ottocento, l'edificio ad unica navata conserva una quattrocentesca \"Madonna col Bambino\", scultura in terracotta attribuibile alla scuola di Bernardo Rossellino. Tracce dell'antica chiesa sono l'occhio della parete di fondo e un arco a tutto sesto, posto lungo la parete sinistra."}
{"id": "1116775", "revid": "33689", "url": "https://it.wikipedia.org/wiki?curid=1116775", "title": "Osteodistrofia fibrosa", "text": "L'osteodistrofia fibrosa, chiamata anche osteofibrosi, \u00e8 una malattia dei rettili e mammiferi, dovuta alla carenza di calcio o di alcune vitamine.\nCause.\nQuesta malattia \u00e8 dovuta ad una carenza o a uno scarso assorbimento di calcio da parte dell'organismo.\nPu\u00f2 essere causata da un regime alimentare troppo povero in calcio. \nNei rettili vegetariani ci\u00f2 pu\u00f2 accadere per una dieta a base di vegetali poveri in calcio. Nei rettili insettivori perch\u00e9 gli insetti da essi mangiati hanno a loro volta una dieta limitata a dei vegetali poveri in calcio, essendo gli insetti poco ricchi di questo elemento. Questo problema \u00e8 meno presente nei i rettili carnivori, il calcio che \u00e8 naturalmente presente nei rettili o mammiferi mangiati.\nPu\u00f2 essere causata anche da un difetto di assimilazione del calcio da parte dell'organismo, o per mancanza di vitamine (precursori della vitamina D3 che partecipa all'assorbimento del calcio), o per mancanza di esposizione ai raggi ultravioletti (per i rettili diurni o semi-diurni).\nCerti animali sono pi\u00f9 sensibili di altri. I giovani in piena crescita sono particolarmente sensibili a questo problema. Le femmine gravide anche, perch\u00e9 il loro organismo utilizza molto calcio per la fabbricazione delle uova. A contrario i rettili notturni hanno una catena di assimilazione del calcio pi\u00f9 efficace, e sono dunque meno soggetto a questa malattia.\nnei cavalli pu\u00f2 essere dovuta ad un'alimentazione ricca di fibre che eliminano gli HPO legati al Ca, se questi animali poi vengono tenuti in box chiusi i raggi UV non possono contribuire all'attivazione della ProVitD3 in VitD3 e quindi alla formazione di Ca. conseguenza: tipica formazione della mandibola di gomma.\nEffetti.\nQuesta malattia si manifesta con una fragilit\u00e0 delle ossa, ed in particolare nelle ossa lunghe del corpo, la tibia per esempio. Questo pu\u00f2 condurre alle fratture spontanee, alla deformazioni delle ossa o ancora alle malformazioni dagli argomenti in crescita, deformazioni della colonna vertebrale, della mascella, delle zampe, della coda e del carapace.\nA pi\u00f9 o meno lungo termine questa malattia \u00e8 fatale, o per gli effetti che produce sulle ossa, fratture e deformazioni, o per un indebolimento dell'organismo, conducendo ad un cedimento dei difese immunitarie.\nCaso dei rettili in cattivit\u00e0 \nIn natura questa malattia \u00e8 difficilmente riscontrabile.\nQuesta malattia \u00e8 molto pi\u00f9 frequente quando gli animali sono mantenuti in cattivit\u00e0, soprattutto in terrario. In questo caso le cause sono legate alla mancanza di calcio negli alimenti forniti, vegetali inadatti o insetti che abbiano consumato dei vegetali inadatti, ad una mancanza di vitamine nel cibo, vitamine A e D principalmente, o ancora ad una mancanza di apporto in UV, per gli animali diurni o crepuscolari.\nTerapie.\nLe soluzioni sono preventive e correttive. Preventive: rispondere ai bisogni dei rettili fornendo un'alimentazione ricca in calcio ed in vitamine, direttamente o indirettamente, e fornendo degli UV per un'illuminazione adattata. Correttive: fornendo dei supplementi alimentari in calcio e vitamine, e certamente correggendo le condizioni dell'ambiente naturale.\nComunque sia, un controllo presso un veterinario specializzato in rettili \u00e8 necessario per fornire un trattamento adattato all'animale, in relazione alla condizione fisica, al peso, all'et\u00e0 e la specie."}
{"id": "1116779", "revid": "2056951", "url": "https://it.wikipedia.org/wiki?curid=1116779", "title": "Luigi Filippo Alberto d'Orl\u00e9ans", "text": "Conte di Parigi e inizialmente nell'ambito della Monarchia di luglio, in seguito divenne, rinunziando all'orleanismo politico, unionista al trono di Francia con il nome di Filippo VII, al posto di \"Luigi Filippo II\" precedentemente usato.\nBiografia.\nInfanzia.\nEra il primogenito di Ferdinando Filippo d'Orl\u00e9ans e di sua moglie, Elena di Meclemburgo-Schwerin. I suoi nonni paterni erano Luigi Filippo, re dei francesi, e Maria Amalia di Borbone-Due Sicilie; i suoi nonni materni erano Federico Ludovico di Meclemburgo-Schwerin e Carolina Luisa di Sassonia-Weimar-Eisenach.\nConte di Parigi.\nDopo aver assunto il titolo di \"Principe di Algeri\", suo nonno ripropose per lui il titolo di \"Conte di Parigi\", titolo che portava nel IX secolo il re dei Franchi Oddone I, uno dei fondatori della dinastia dei Capetingi.\nBattesimo.\nIl battesimo, avvenuto il 2 maggio 1841, avvenne con una sontuosa cerimonia nella cattedrale di Notre-Dame di Parigi. Al di l\u00e0 dei festeggiamenti, la cerimonia permise alla \"monarchia di luglio\" di avvicinarsi alla Chiesa cattolica romana. La cerimonia venne presieduta da Denis-Auguste Affre, arcivescovo di Parigi, assistito da Jean-Baptiste Merson, sacerdote della parrocchia reale di Saint-Germain-l'Auxerrois. L'evento fu anche immortalato in un famoso\ndipinto di Hippolyte Sebron nel 1842.\nGiovinezza.\nI primi anni del Principe furono felici ed egli crebbe in una famiglia amorevole e premurosa. Nel dicembre 1840 la madre import\u00f2 dalla Germania l'usanza dell'albero di Natale. Tuttavia, il bambino trascorreva anche lunghi periodi senza vedere il padre, soprattutto quando quest'ultimo part\u00ec per l'Algeria nel 1839, tornando nella primavera del 1840, per proseguire la lotta contro le forze di Abd el-Kader.\nMorte del Duca d'Orl\u00e9ans e conseguenze.\nIl 13 luglio 1842 il padre mor\u00ec in un incidente a Sablonville, sulla strada per Neuilly, dove si stava recando per fare visita alla regina Maria Amalia e a Luigi Filippo. A soli quattro anni, il bambino divenne il nuovo erede al trono e ricevette il titolo di \"Principe ereditario\".\nCon la morte del Duca d'Orl\u00e9ans nacque molto presto la questione della sopravvivenza della monarchia di luglio. La sua morte rafforz\u00f2, inoltre, la necessit\u00e0 di preparare il Conte di Parigi a sostenere il ruolo di erede al trono.\nRivoluzione del 1848.\nNel 1846 inizi\u00f2 la crisi della monarchia di luglio. Le difficolt\u00e0 economiche e una serie di scandali finanziari screditarono il Re e il suo governo, mentre il movimento repubblicano increment\u00f2 la sua popolarit\u00e0. Presto gli eventi degenerarono in una vera e propria rivoluzione.\nSopraffatto dai rivoluzionari e rifiutando di versare altro sangue, il re Luigi Filippo abdic\u00f2 il 24 febbraio a favore del Conte di Parigi, che aveva nove anni. Consapevole della sua impopolarit\u00e0, il Duca di Nemours, nel frattempo, decise di abbandonare la reggenza per conto di sua sorella.\nNel primo pomeriggio del 24 febbraio la Duchessa d'Orl\u00e9ans si proclam\u00f2 reggente. Ma le voci dei sostenitori della monarchia furono progressivamente coperte dai fischi del pubblico venuto ad assistere alle deliberazioni. Gli Orl\u00e9ans furono poi improvvisamente rimossi dalla Camera dei Deputati e, nella colluttazione che ne segu\u00ec, la Principessa di Meclemburgo fu separata dai suoi figli. Al colmo dell'ansia, alla Duchessa d'Orl\u00e9ans ci vollero tre giorni per individuare il piccolo Duca di Chartres, che era stato messo in salvo da un panettiere a Parigi. Successivamente la Duchessa d'Orl\u00e9ans e i suoi figli andarono in esilio. Al tempo stesso venne proclamata la Seconda Repubblica.\nPrimo esilio.\nDopo la rivoluzione del 1848 Luigi Filippo e Maria Amalia si stabilirono in Inghilterra con numerosi figli e nipoti. Stabilirono la loro residenza nel castello di Claremont, di propriet\u00e0 del re Leopoldo I del Belgio. Da parte sua, la Duchessa d'Orl\u00e9ans and\u00f2 a vivere con i suoi figli in Germania, nel Granducato di Sassonia-Weimar-Eisenach. Nel frattempo la posizione finanziaria di Luigi Filippo e della sua famiglia diveniva sempre pi\u00f9 precaria.\nDopo due anni di distacco, la Duchessa d'Orl\u00e9ans, finalmente, si riconcili\u00f2 con i familiari e dalla primavera 1850 si rec\u00f2 regolarmente in Inghilterra con i figli.\nCapo della Casa d'Orl\u00e9ans.\nAlla morte di Luigi Filippo, per gli orleanisti, Luigi Filippo divenne ufficialmente il suo successore. L'istituzione del Secondo Impero rese la prospettiva di ritorno della famiglia reale sempre pi\u00f9 improbabile.\nCon l'ascesa di Napoleone III, le finanze dalla famiglia peggiorarono. Il 22 gennaio 1852 si decret\u00f2 di fatto la confisca dei beni della famiglia reale.\nNel luglio 1857 la Duchessa d'Orl\u00e9ans e suo figlio finalmente lasciarono la Germania per stabilirsi in Inghilterra, pi\u00f9 vicino a Maria Amalia. La famiglia affitt\u00f2 una casa a Richmond, a un'ora da Claremont. In questa nuova casa il Conte di Parigi continu\u00f2 la sua formazione e ricevette, tra gli altri, lezioni private dal magistrato Rodolphe Dareste de la Chavanne.\nMolto presto lo stato di salute della Duchessa peggior\u00f2 e mor\u00ec il 17 maggio 1858. A ventuno anni, il Conte di Parigi era rimasto orfano e dovette trasferirsi da sua nonna, fino alla morte di quest'ultima nel 1866.\nGuerra civile americana.\nStanchi del loro status di esiliati, il Conte di Parigi e il fratello decisero di accompagnare Francesco d'Orl\u00e9ans, principe di Joinville, negli Stati Uniti. Una volta arrivati furono entusiasti del movimento anti-schiavit\u00f9 e presto si impegnarono nella Guerra civile americana che divise il Paese. Nominato ufficiale capo del personale di comando della Union Army, il Conte di Parigi con il fratello partecip\u00f2 alla battaglia di Seven Days, il 27 giugno 1862.\nMatrimonio.\nTornato in Europa, decise di sposarsi per garantire un erede alla dinastia. Ma, dato il suo stato di esule e discendente di una casa considerata illegittima dalla maggior parte delle dinastie del continente, trov\u00f2 delle difficolt\u00e0 a ottenere la mano della figlia di un monarca. Per questo motivo si risolse a sposare una delle sue cugine, l'infanta Maria Isabella d'Orl\u00e9ans, figlia del Duca di Montpensier. Il matrimonio ebbe luogo il 30 maggio 1864 a Kingston e venne celebrato in presenza della nonna di entrambi i coniugi, la vecchia regina Maria Amalia. Filippo e Maria Isabella d'Orl\u00e9ans ebbero otto figli.\nRitorno in Francia.\nQuando il Secondo Impero croll\u00f2 nel 1870 e l'esilio per gli Orl\u00e9ans venne revocato, l'8 giugno 1871 il Conte di Parigi ritorn\u00f2 in Francia. Pochi mesi dopo, il 9 dicembre 1871, vennero aboliti gli atti di confisca dei beni della famiglia reale stabiliti da Napoleone III nel 1852. Torn\u00f2 anche in possesso dei castelli di Amboise, Eu e Randan.\nIn Francia il Conte di Parigi e la sua famiglia vivevano tra le loro residenze e il capoluogo di provincia. Ma, non avendo residenze compatibili con il loro rango a Parigi, accettarono l'offerta della Duchessa di Galliera di andare a vivere con lei durante i loro soggiorni nella capitale.\nIl Principe frequent\u00f2 i circoli del potere e fu ricevuto dal presidente Adolphe Thiers a Versailles. Il colloquio fu cordiale ma, in privato, l'ex presidente del consiglio orleanista non nascose il suo disprezzo per il capo degli Orl\u00e9ans.\nDopo la morte senza discendenti di Enrico V, egli divenne pretendente al trono di Francia, assumendo il nome di Filippo VII.\nQuesta successione \u00e8 stata contestata dai carlisti discendenti dei Borbone del ramo spagnolo, i quali sostenevano che discendevano direttamente da Luigi XIV. La loro pretesa ignorava, tuttavia, la rinuncia di Filippo V di Spagna ai suoi diritti sul trono francese per s\u00e9 e per i propri discendenti in base al trattato di Utrecht.\nSecondo esilio.\nPer un po' il riconoscimento del Conte di Parigi come l'unico pretendente al trono dalla maggior parte dei monarchici sembr\u00f2 rafforzare la loro causa; il Principe appariva dunque ancora come una minaccia agli occhi di alcuni repubblicani. Nel marzo del 1884 fu vittima di un attentato, ma rimase illeso. L'anno successivo il numero dei parlamentari conservatori (monarchici e bonapartisti) aument\u00f2 da 90 a 200 alle elezioni parlamentari.\nPoco dopo, i deputati presentarono un nuovo disegno di legge alla Camera che, dopo un lungo dibattito, ottenne il sostegno del governo. Il 23 giugno 1886 venne pubblicata sulla Gazzetta ufficiale una nuova legge sull'esilio che colp\u00ec i pretendenti al trono e il figlio maggiore, costringendoli a lasciare il Paese, cos\u00ec come tutti gli altri Principi francesi. Informato dei risultati del voto, il Conte di Parigi decise di lasciare la Francia immediatamente. Con la sua famiglia, si imbarc\u00f2 a Tr\u00e9port diretto in Inghilterra.\nIl Regno Unito cerc\u00f2 di intervenire negli affari interni ed esteri della Francia. Sul fronte estero, il Principe aveva usato la sua vasta fortuna per pagare parte dei debiti del re Luigi II di Baviera, in modo che si rivolgesse contro la politica del Cancelliere Bismarck e si alleasse con Parigi. Sul fronte diplomatico, il tentativo di riconciliazione fu un fallimento, in quanto Luigi continu\u00f2 a costruire i suoi castelli fatati. Sul fronte interno, il Principe aveva realizzato il suo progetto di Patto Nazionale e aveva appoggiato i boulangisti di Georges Boulanger, adoperandosi per definire il suo programma politico.\n\"Principe Gamella\".\nDurante il suo esilio, in Francia alcuni monarchici cercarono di mettere in luce il suo primogenito, il \"Duca d'Orl\u00e9ans\", la cui popolarit\u00e0 era in ascesa. Nel 1890, all'et\u00e0 di 21 anni, il giovane Principe avrebbe dovuto teoricamente compiere il servizio militare, com'era dovere di ogni francese. Arthur Meyer, direttore del giornale conservatore Le Gaulois, e il Duca di Luynes immaginarono di convincerlo a tornare illegalmente in Francia, al fine di chiedere formalmente alla Repubblica il permesso di svolgere il servizio militare. Il \"Duca d'Orl\u00e9ans\" accett\u00f2 immediatamente il suggerimento e, senza chiedere il permesso al padre, sbarc\u00f2 clandestinamente in Francia. Il 2 febbraio si rec\u00f2 poi a Parigi all'ufficio di reclutamento.\nInfine, la stessa sera, il Principe si ferm\u00f2 presso la residenza del Duca di Luynes. Fu solo allora che il Conte di Parigi venne informato dell'avventura di suo figlio. Pochi giorni dopo, il 12 febbraio, il \"Duca d'Orl\u00e9ans\" fu condannato a due anni di prigione per essere ritornato nel suo Paese. Tuttavia, dopo quattro mesi fu graziato il 4 giugno 1890 dal presidente Sadi Carnot ed espulso. Comunque questo suo desiderio di servire il suo Paese divert\u00ec molto i francesi, che lo soprannominarono \"Principe Gamella\".\nMorte.\nMor\u00ec l'8 settembre 1894, nella casa inglese di Stowe House. Essendo ancora esule, il suo corpo fu sepolto nella cappella di San Carlo Borromeo Weybridge nel Surrey, ma in seguito fu riportato in patria nella Cappella Reale di Dreux da suo nipote Enrico d'Orl\u00e9ans, nuovo \"Conte di Parigi\", nel 1958.\nDiscendenza.\nFilippo e Maria Isabella d'Orl\u00e9ans ebbero otto figli:"}
{"id": "1116781", "revid": "1982", "url": "https://it.wikipedia.org/wiki?curid=1116781", "title": "48159 St. Veran", "text": ""}
{"id": "1116782", "revid": "76963", "url": "https://it.wikipedia.org/wiki?curid=1116782", "title": "Robert Kerman", "text": "Ha recitato in pi\u00f9 di 150 film, e in Italia \u00e8 famoso per aver interpretato i cannibal movie \"Cannibal Holocaust\", Mangiati vivi! e \"Cannibal Ferox\". Con lo pseudonimo Richard Bolla ha interpretato molti film pornografici. Nel 2002 ha interpretato una parte in \"Spider-Man\", diretto da Sam Raimi."}
{"id": "1116783", "revid": "2018504", "url": "https://it.wikipedia.org/wiki?curid=1116783", "title": "Ponte Rosso (Voghera)", "text": "Ponte Rosso \u00e8 un ponte di Voghera. Era chiamato ponte di S. Alessandria; era nell'angolo a levante della riva dello Staffora e a mezzogiorno dell'antica strada Romea. Dal popolo era chiamato \"ar pont ad preda\", nel vernacolo locale \"il ponte di pietra\". Ora questo appellativo \u00e8 passato al nuovo ponte inaugurato nel 1938 un centinaio di metri pi\u00f9 a nord."}
{"id": "1116787", "revid": "729019", "url": "https://it.wikipedia.org/wiki?curid=1116787", "title": "Edward Gierek", "text": "Biografia.\nL'infanzia.\nGierek nacque a Zag\u00f3rze, nei pressi di Sosnowiec nel 1913. Dopo la morte prematura del padre, quando lui non aveva che quattro anni, la madre, sposatasi nuovamente, si trasfer\u00ec in Francia dove Gierek visse per alcuni anni.\nLa giovinezza.\nSi iscrisse al Partito Comunista Francese nel 1931 e dopo il servizio militare, nel 1934 lavor\u00f2 in Francia in una miniera di carbone. Fu partigiano nel Belgio, dove era iscritto al Partito comunista, e poi torn\u00f2 in Polonia dopo la seconda guerra mondiale, nel 1948.\nLa carriera politica.\nDal 1957 Gierek fu membro dell'Assemblea nazionale polacca. Successivamente, a seguito delle proteste popolari del 1970, divenne primo segretario del Partito Operaio Unificato (PZPR) e apport\u00f2 modifiche importanti per l'economia polacca. Tuttavia le manifestazioni continuarono ad infuriare e, nonostante Gierek avesse rappresentato un'innovazione per l'economia che grazie alla sua riforma era diventata pi\u00f9 liberale, fu costretto a presentare le sue dimissioni come segretario nel 1980. Nel 1981 dovette anche ritirarsi dal PZPR che lui stesso aveva unificato molti anni prima. Si pu\u00f2 infatti dire che Gierek, come del resto aveva fatto il suo predecessore W\u0142adys\u0142aw Gomu\u0142ka, tent\u00f2 senza successo di dare una svolta alla nazione polacca che, falliti i suoi obiettivi, lo costrinse a dimettersi.\nL'incontro con Giovanni Paolo II.\nIl 1\u00ba dicembre 1977 il papa Paolo VI ricevette in Vaticano Edward Gierek e durante l'incontro il pontefice parl\u00f2 del cristianesimo in Polonia e concluse il suo colloquio benedicendo la nazione che, nella prosperit\u00e0 e felicit\u00e0, non avrebbe dovuto dimenticare la fedelt\u00e0 alle sue antiche tradizioni.\nSuccessivamente, il 2 giugno 1979, Gierek incontr\u00f2 a Varsavia papa Giovanni Paolo II, nel suo primo viaggio dopo l'elezione papale, accogliendolo con tutti gli onori.\nIl papa parl\u00f2 della situazione del cristianesimo in Polonia, della difesa dei valori morali, della famiglia e dei giovani, e dei rapporti tra la Chiesa e lo stato polacco, ribadendo il suo grande amore per la Polonia.\nQuesta visita mise fortemente in imbarazzo il regime polacco, e diede inizio alla crisi che porter\u00e0 poi alla sua caduta."}
{"id": "1116791", "revid": "1543377", "url": "https://it.wikipedia.org/wiki?curid=1116791", "title": "Disuguaglianza di Bonse", "text": "In teoria dei numeri, la disuguaglianza di Bonse \u00e8 una disuguaglianza tra numeri primi, dimostrata per vie elementari da H. Bonse nel 1907. Detto formula_1 l'formula_2-esimo numero primo, essa afferma che\nper formula_4. Utilizzando questa disuguaglianza, Bonse dimostr\u00f2 che 30 \u00e8 il pi\u00f9 grande intero formula_2 con la seguente propriet\u00e0: se un numero naturale formula_6, con formula_7, \u00e8 tale che il massimo comune divisore formula_8, allora formula_6 \u00e8 un numero primo.\nBonse dimostr\u00f2 anche la disuguaglianza pi\u00f9 forte:\nper formula_11.\nQueste disuguaglianze rafforzano la seguente:\nche \u00e8 conseguenza immediata della dimostrazione di Euclide del teorema dell'infinit\u00e0 dei numeri primi.\nMiglioramenti e disuguaglianze analoghe.\nM. Dalezman dimostr\u00f2 nel 2000 che\nper formula_4.\nJ. Sand\u00f3r dimostr\u00f2 alcune disuguaglianze simili nel 1988, tra cui:\nper formula_16.\nL. P\u00f3sa dimostr\u00f2 nel 1960 che, per ogni formula_17, esiste formula_18 tale che:\nper formula_20.\nL. Panaitopol dimostr\u00f2 nel 2000 che \u00e8 sufficiente scegliere formula_21 e, in particolare, dimostr\u00f2 che:\ndove formula_23 \u00e8 la funzione enumerativa dei primi."}
{"id": "1116797", "revid": "834", "url": "https://it.wikipedia.org/wiki?curid=1116797", "title": "Alexander Sapic", "text": ""}
{"id": "1116800", "revid": "729019", "url": "https://it.wikipedia.org/wiki?curid=1116800", "title": "Villa York", "text": "Villa York \u00e8 una villa romana immersa nella Valle dei Casali, nel suburbio S.VIII Gianicolense, nel territorio del Municipio Roma XII.\nNon \u00e8 lontana da Villa Doria Pamphilj, Complesso del Buon Pastore, Casal Ninfeo e con vista sulla cupola di S. Pietro.\nStoria.\nPrende il nome dal cardinale Enrico Benedetto Stuart, duca di York, nipote di Giacomo II d'Inghilterra, del ramo cattolico degli Stuart che, alla fine del XVII secolo, in seguito alla Gloriosa rivoluzione, era stato escluso dal trono inglese. Precedentemente la villa era nota come Villa Baldinotti o Bichi Ruspoli. Nel 1647 Zenobio Baldinotti acquist\u00f2 un fondo, prima propriet\u00e0 ecclesiastica denominata Casal di Marcello, e inizi\u00f2 la costruzione di una villa barocca, avvalendosi dell'opera di Pietro Paolo Drei. Nel 1697 la villa divenne di propriet\u00e0 della marchesa Girolama Bichi Ruspoli, che si avvalse del pittore Giovanni Ulisse Cariaci per le decorazioni.\nPassata al principe Benedetto Giustiniani fino al 1804, divenne poi propriet\u00e0 appunto del duca di York, fino al 1808, ed infine dei Silvestri e dei Troiani. La villa divenne una tipica azienda agricola e per questo divenne propriet\u00e0 della Federconsorzi; fu poi coinvolta nella complessa vicenda della procedura concorsuale di quest'ente pubblico, con proposte di scambio da parte di immobiliaristi. La tenuta denominata \"Villa York\" \u00e8 stata venduta a privati nel febbraio 2017."}
{"id": "1116801", "revid": "124361993", "url": "https://it.wikipedia.org/wiki?curid=1116801", "title": "Lista di Costituzioni apostoliche", "text": "Il seguente elenco, ordinato cronologicamente per la data di stesura, riporta alcune Costituzioni apostoliche dei papi della Chiesa cattolica.\nNel Medioevo.\n184. Papa Gregorio X (1271-1276)\nDal Concilio Ecumenico Vaticano I al Concilio Ecumenico Vaticano II.\n255. Papa Pio IX (1846-1878)\n259. Papa Pio XI (1922-1939) - \n260. Papa Pio XII servo dei servi di Dio (1939-1958) - \n261. Papa Giovanni XXIII (1958-1963)\nDal Concilio Ecumenico Vaticano II agli anni 2000.\n262. Papa Paolo VI (1963-1978)\n263. Papa Giovanni Paolo II (1978-2005)\n265. Papa Benedetto XVI (2005-2013)\n266. Papa Francesco (2013-)"}
{"id": "1116802", "revid": "287204", "url": "https://it.wikipedia.org/wiki?curid=1116802", "title": "Aleksandar Sapic", "text": ""}
{"id": "1116804", "revid": "1960325", "url": "https://it.wikipedia.org/wiki?curid=1116804", "title": "Episodi di Una bionda per pap\u00e0 (prima stagione)", "text": "Questa pagina contiene la lista di episodi della prima stagione della serie TV Una bionda per pap\u00e0, andata in onda tra il 1991 e il 1992 e composta da 22 episodi.\nIl primo passo.\nTrama.\nDurante questo episodio si vengono a conoscere i protagonisti del telefilm, Frank Lambert con i suoi figli JT, Al e Brendan, e Carol Foster coi suoi figli Dana, Karen e Mark. Le due famiglie vivono in case separate. Si viene a sapere che Carol e Frank si sono sposati di nascosto mentre erano in Giamaica; i due cos\u00ec decidono inizialmente di fare a finta di nulla coi rispettivi figli per dar loro il tempo di conoscersi, ma il loro piano salta e cos\u00ec Frank decide di trasferirsi con i figli a casa della neo-moglie. Le due famiglie appaiono molto diverse tra loro, e apparentemente incompatibili. Durante i primi giorni di convivenza, Al dice a Frank di avere mal di pancia, ma questi crede che lei lo dica solo per non andare a scuola; invece Carol la capisce e decide di chiamare un medico. Al finisce cos\u00ec all'ospedale con l'appendicite; questo episodio porta le due famiglie ad avvicinarsi leggermente e soprattutto spinge Al a prendere fiducia nella sua nuova madre Carol.\nGuest star: Bruce Jarchow: dottore, Peggy Mannix: cliente\nLa febbre.\nTrama.\nSteve Urkel si schianta nel giardino dei Lambert mentre questi stanno facendo un pic-nick. Nel frattempo Al ha un po' di paura per il suo ballo scolastico che sta per arrivare; Steve le fa capire che non si deve preoccupare, e le spiega che deve essere se stessa. \nGuest star: Jaleel White: Steve Urkel, Scott Ferguson: Roger, Geoffrey Tozer: D.J.\nLe regole non si discutono.\nTrama.\nLe regole di Carol per gestire la casa fanno diventare matti i Lambert, in particolare quella che prevede che non si possa guardare la TV per pi\u00f9 6 ore la settimana. Frank e i figli provano a spiegarle la situazione, ma lei non li vuole ascoltare, fino a quando Al non decide di scappare di casa per non sopportare quelle stupide regole.\nIl regalo.\nTrama.\nIl nipote di Frank, Cody, passa a vivere nel suo furgone nel giardino di casa Lambert. I suoi modi molto eccentrici, che piacciono molto a JT, fanno infuriare Dana. JT scommette con lui che non sarebbe riuscito ad uscire con Dana. Questa, scoperta la scommessa, pur di vedere JT perderla, acconsente ad uscire con Cody, ma questo si innamora di lei sul serio.\nDi padre in figlia.\nTrama.\nJT inizia a lavorare per la compagnia di Frank, ma in questo lavoro non sembra andare molto bene. Avendo bisogno di soldi, il giovane decide di aiutare Carol nel suo lavoro da estetista, fino a diventare il suo \"uomo shampo\", un lavoro che gli piace perch\u00e9 ha a che fare con diverse belle ragazze. Nel frattempo Dana deve costruire una casetta per gli uccelli per scuola, mentre Al deve relazionare il libro di Tom Sawyer. Entrambe non riescono a terminare i rispettivi compiti, fino a che Brenden non d\u00e0 loro un'idea...\nGuest star: Sandra Alexander: Janet, Kathy Christopherson: Rachel, Pattie Tierce: sig.a Baxter, Michele Buffone: Eleanor, Judy Kerr: sig.a Radley, Jean Pflieger: cliente\nTutti in squadra.\nTrama.\nFrank e Carol decidono di iscrivere l'intera famiglia agli annuali Giochi di Port Washington. Ma, mentre JT, Al e Brendan sono esperti in questo tipo di competizioni, i pi\u00f9 civili Dana, Karen e Mark trovano questi barbarici. Ciononostante, i Foster decidono di partecipare comunque, con risultati prevedibili. L'abilit\u00e0 dei Lambert sar\u00e0 ad ogni modo sufficiente a consentire la vittoria all'ultimo gioco, grazie al fondamentale supporto di Cody.\nGuest star: Matthew Warren: Rolf, Rusty Schmidt: Inga, Dan Eisenstein: Leif, Michael McManus: Papa Larson, Kelly Connell: Norbert, Sage Allen: Mama Larson, Brandon Crane: Sven, Michael Stanton: Clyde\nOggi sposo mio marito.\nTrama.\nIl matrimonio di Frank e Carol viene dichiarato illegittimo; cos\u00ec decidono di sposarsi a casa loro proprio il giorno della festa di compleanno di Brendan. Ma visto che il clown, a cui il piccolo teneva molto, comunica all'ultimo momento di non poter venire alla festa, Frank lo sostituisce; non far\u00e0 per\u00f2 a tempo a cambiarsi d'abito prima che inizi il matrimonio...\nGuest star: Bryan O'Byrne: rev. Wallace, Yvette Freeman: Doris, John David Conti: giudice, John Kidwell: Scotty\nA ritmo di kung-fu.\nTrama.\nDana e la sua amica Berenice decidono di andare in un nightclub per ascoltare le canzoni di un cantante folk. Ma le due giovani subiscono delle molestie da parte di alcuni frequentatori del bar; Berenice riesce a fuggire, mentre Dana sar\u00e0 salvata solo dall'intervento di Cody e Frank.\nGuest star: Ami Foster: Bernice, Anthony Mangano: Psycho, Michael Goldfinger: Ducky, Joey Pipis: Arlo Prime, Marie Caldare:donna # 1, Sharon Lee Jones: donna # 2\nCasa dolce casa.\nTrama.\nI Foster e i Lambert vanno in campeggio nel bosco, con l'obiettivo di avvicinare e legare tra di loro i ragazzi della famiglia. Inizialmente questo tentativo non sembra andare a buon fine, ma col passare del tempo...\nUna segreteria tragicomica.\nTrama.\nCarol compra una segreteria telefonica, e chiede ai ragazzi di scrivere ogni messaggio che arriva prima di cancellarlo. Karen riceve una chiamata da un ammiratore, e non si ricorda di scrivere il messaggio seguente, che avvisava Frank di non andare in un edificio in quanto questo sta per essere demolito. Cos\u00ec Frank non riceve il messaggio e rischia la vita nell'edificio. Quando scopre che il suo capo aveva lasciato un messaggio, distrugge la segreteria e si arrabbia con Karen.\nUna famiglia perfetta.\nTrama.\nUna truppa televisiva di una tv americana fa un documentario sulla nuova vita della famiglia Foster-Lambert. Ma tutto quello che entra nel documentario sono le divisioni tra i vari componenti della famiglia, facendo cos\u00ec impazzire Frank e Carol che sono impegnati a \"falsare\" il documentario spingendo i figli ad andare d'accordo. Dana saggiamente intuisce l'importanza di questo documentario per la famiglia e convince tutti a sospendere le ostilit\u00e0.\nGuest star: Dan Gilvezan: Roger, Gilmore Rizzo: cameraman\nFurto d'auto.\nTrama.\nCarol compra una macchina nuova, che JT non ancora patentato usa per andare ad un appuntamento. La macchina viene rubata, rendendo JT molto preoccupato...\nGuest star: Steve Vinovich: Mel Fensky, Michele Matugiea: Mandy, Kelly Connell: Norbut Shubb\nLa notte degli UFO.\nTrama.\nCarol aiuta Frank a riordinare il suo disordinato ufficio. In particolare, lo convince a trasferire alcuni documenti su un computer; questo si rivela molto utile, ma quanto accidentalmente il contenuto viene perso a causa di un backup non eseguito, i due sono costretti ad andare a recuperare le copie cartacee dei documenti dal bidone della spazzatura... Nel frattempo, Cody e JT, ossessionati dagli UFO, cercano di convincere Dana e Karen della loro esistenza. Le due sorelle decidono di giocare uno scherzo ai due Lambert, ma questo si ritorce contro di loro...\nParty selvaggio.\nTrama.\nFrank e Carol decidono di trascorrere un periodo da soli, lasciando a Dana la responsabilit\u00e0 della casa, con la regola di non invitare nessuno. La giovane per\u00f2 ignora questa regola e senza che lei possa intervenire nasce una festa. Frank e Carol arrivano appena in tempo per sistemare le cose che nel frattempo sono andate peggiorando sempre di pi\u00f9.\nGuest star: Philip Charles MacKenzie: Philip (barman), Mark Clayman: Hank, Melissa Baum: Ally, Brendan Bickley: Party Guest, Jacob Kenner: Kevin, Ken Kerman: vigile del fuoco, Don Jeffcoat: Jonah (come Donnie Jeffcoat), Michael Cudlitz: Ed (as Michale Cudlitz)\nNessuno \u00e8 perfetto.\nTrama.\nDana e Frank devono entrambi sostenere gli esami di guida, lei per ottenere la sua prima patente, lui per rinnovare la sua. Mentre la giovane riuscir\u00e0 brillantemente a passare gli esami, Frank avr\u00e0 qualche problema in pi\u00f9...\nGuest star: Steve Carlisle: ?\nIl segreto di Mark.\nTrama.\nMark rivela alla famiglia di essere oggetto di un bullismo da parte di un compagno di classe chiamato Max. Tra lo stupore generale, questo si rivela una apparentemente dolce ragazza. Al sistema la questione a modo suo. Nel frattempo, Dana, autrice del giornalino della scuola, scrive un articolo negativo su JT, ma questo lo scopre e si vendica...\nGuest star: Erika Flores: Max\nUna strana band.\nTrama.\nAl forma una band rock con quattro sue amiche. Durante la serata del loro debutto (ad un bowling che Frank ha recentemente ristrutturato), le ragazze sono malate; Al sar\u00e0 cos\u00ec costretta a trovare delle sostitute. Dana e Karen decidono di partecipare (questa non sar\u00e0 l'unica volta in cui le tre ragazze canteranno insieme). JT e Cody, vestiti da donne, saranno costretti a prendere parte alla serata.\nGuest star: Tom LaGrua: Sid Greco, Molly Morgan: Pam, Jaclyn Bernstein: Patty, Krista Murphy: Robyn, Shanelle Workman:Jill\nImpegni scolastici.\nTrama.\nCarol decide di tornare a scuola, ma non si rende conto di avere gi\u00e0 troppi impegni per aggiungerne un altro. Tutti i ragazzi cercano di darle una mano, ma il loro aiuto non \u00e8 sufficiente e talvolta, al contrario, \u00e8 dannoso.\nGuest star: Craig Benton: Prof. Russell\nAl circolo sportivo.\nTrama.\nCarol viene invitata con la famiglia in un country club. All'inizio Frank \u00e8 riluttante all'idea, ma piano piano, anche grazie al fatto che prende parte ad un torneo di golf, diventa sempre pi\u00f9 entusiasta e addirittura riceve un'offerta di lavoro. Dana si innamora del figlio del tizio che ha promesso il lavoro a Frank, ed \u00e8 arrabbiata del fatto che Frank la fa continuamente sentire in imbarazzo al club. Ma quando scopre che il lavoro offerto a Frank in realt\u00e0 \u00e8 una bufala ed \u00e8 servito solo per vincere il torneo, cambia radicalmente opinione sul club e sui suoi frequentatori...\nGuest star: David Lascher: Greg, Tom O'Connor: Patterson, Casey Sander: Chipper, Del Hinkley: Dr Collingwood, David Lipper: ragazzo # 1, Brendan Bickley: ragazzo # 2, Jack Lynch: bambino, Laurel Adams: donna\nLa ragazza del nonno.\nTrama.\nIl padre di Frank viene in visita con la sua nuova fiamma. Ma Frank la riconosce come una spogliarellista che aveva incontrato tempo addietro. \nGuest star: Tiffani Thiessen: Tina, Richard Roat: Bill Lambert, Sherry Hursey: Luanne Dexter, Joshua Waggoner: Kevin, Don Jeffcoat: Jonah\nVolere volare.\nTrama.\nGiunto vicino ai quarant'anni, Frank decide di realizzare il sogno della sua vita: diventare un pilota di aerei.\nGuest star: George Wagner: Mel, Josh Chapman:Jim\nConcorso di bellezza.\nTrama.\nKaren e Carol fanno parte di un concorso di bellezza madre-figlia, nel quale per\u00f2 le regole di voto sono un po' troppo maschiliste...\nGuest star: Jim Jansen: Howard Gordon, Troy Shire: Bob Gordon, Dana Craig: Grand Mallard, Nancy Priddy: Doris, Meg Harrington: Arlene"}
{"id": "1116814", "revid": "23117", "url": "https://it.wikipedia.org/wiki?curid=1116814", "title": "Thomas Nkono", "text": ""}
{"id": "1116815", "revid": "154326", "url": "https://it.wikipedia.org/wiki?curid=1116815", "title": "Richard Russo", "text": "Biografia.\nRichard Russo trascorre la sua infanzia in una piccola cittadina nota come Gloversville (New York). Si laurea in letteratura all'universit\u00e0 dell'Arizona, e, parallelamente alla sua carriera di romanziere lavora come docente di scrittura creativa per il Colby College di Waterville, nel Maine.\nAlla pubblicazione del suo primo romanzo, \"Mohawk\", Richard Russo \u00e8 un docente universitario a tempo pieno e il suo impegno nello scrivere \u00e8 ridotto ai ritagli di tempo. Solo alla pubblicazione del suo successivo romanzo, \"La vita, secondo me\" (da cui verr\u00e0 anche tratto un film con Paul Newman di sua sceneggiatura \"La vita a modo mio\"), Russo decider\u00e0 di rinunciare alla sua carriera universitaria per dedicarsi completamente allo scrivere.\nRusso \u00e8 ben conosciuto per la sua realistica e ironica trasposizione delle piccole realt\u00e0 cittadine americane, veri e propri microcosmi che si raccontano dalle azioni pi\u00f9 che dalle parole dei suoi colorati e impareggiabili protagonisti. La sua indiscutibile abilit\u00e0 narrativa gli vale nel 2002 il Premio Pulitzer per un altro suo romanzo, \"Il declino dell'impero Whiting\"."}
{"id": "1116819", "revid": "287204", "url": "https://it.wikipedia.org/wiki?curid=1116819", "title": "Falaride", "text": "Biografia.\nVerit\u00e0 e mito.\nLa figura di Falaride \u00e8 avvolta nel mito. Forse un nobile di lontana ascendenza rodia, \u00e8 universalmente ricordato come il prototipo del tiranno crudele (tanto che Attico coni\u00f2 il neologismo \u03a6\u03b1\u03bb\u03b1\u03c1\u03b9\u03c3\u03bc\u03cc\u03c2 per indicare un comportamento tirannico), e famoso \u00e8 il cosiddetto \"toro di Falaride\", un toro di ottone (commissionato all'ateniese Perillo e citato anche nel ventisettesimo canto dell\"Inferno\" di Dante), in cui il tiranno faceva arrostire vivi i propri nemici. Secondo altre fonti, Falaride amava cibarsi di infanti. Non \u00e8 per\u00f2 di fatto possibile distinguere verit\u00e0 da mito. Anche sull'epoca in cui collocare la sua tirannide non c'\u00e8 stato sempre accordo: alcune datazioni alte lo collocano al tempo della trentunesima olimpiade (656 a.C.), ma in genere si d\u00e0 pi\u00f9 credito alla \"Suda\", che lo colloca ai tempi della cinquantaduesima olimpiade (571/0 a.C.), il che coinciderebbe con altre testimonianze che lo indicano come contemporaneo di Stesicoro e di Creso. Eusebio di Cesarea, che ci informa che Falaride stette al potere per sedici anni in due diversi passaggi del suo \"Chronicon\". In ogni caso, il primo riferimento letterario alla figura di Falaride \u00e8 il poeta Pindaro (nella \"Prima Pitica\", composta nel 470 a.C.):\nIl passaggio dimostra che la cattiva fama del tiranno era gi\u00e0 ampiamente sedimentata nella coscienza dei Greci gi\u00e0 a cavallo tra VI e V secolo a.C. e questa fama perdurer\u00e0 incrollabile (Cicerone, ad esempio, nelle \"Verrine\" chiama Falaride \"crudelissimus omnium tyrannorum\").\nEsiste una tradizione che ne colloca la nascita ad Astypalaea (l'odierna Stampalia, isola dell'Egeo) e lo fa giungere ad Akragas come esiliato. Questa tradizione, forse giunta dai sostenitori di Falaride, \u00e8 tratta da un epistolario pseudo-epigrafo di autore ignoto (\"ep\". 25) e viene generalmente intesa come non improbabile in quanto sorta di \"lectio difficilior\". Astipalea rappresenterebbe un sito neutro rispetto a Rodi e a Creta, ma anche un ponte tra le due isole, e quindi metaforicamente Falaride figura come ponte per la pacificazione tra le due etnie che caratterizzano la fondazione di Agrigento.\nChe queste \"lettere di Falaride\" fossero un falso, fu dimostrato dal filologo inglese Richard Bentley (1662-1742). \u00c8 comunque notevole che da questo epistolario esca un'immagine del tiranno decisamente diversa da quella tradizionale: Falaride vi \u00e8 ritratto come un amante delle lettere e della filosofia, come un patrono dei letterati, spinto a commettere atti crudeli solo dalle circostanze, ma in genere dotato di un carattere mite. Evidentemente, l'anonimo retore autore delle lettere deve essersi rifatto ad una tradizione anch'essa circolante, pur se minoritaria.\nL'ascesa al potere.\nNon \u00e8 chiaro come Falaride sia giunto al potere. Il retore macedone Polieno (II secolo d.C.) racconta che Falaride era in origine un esattore delle tasse e che avrebbe finto di raccogliere denaro per costruire un tempio a Zeus: con il denaro raccolto avrebbe invece costruito una cittadella, che occup\u00f2 con un'armata. Sembra che gi\u00e0 Aristotele dubitasse della verit\u00e0 di questa storia. Sempre Polieno ci informa anche del fatto che Falaride avrebbe messo in atto il colpo di stato in coincidenza con le Tesmoforie: probabilmente il significato della scelta rinvia al fatto che si tratta di festivit\u00e0 in onore di divinit\u00e0 ctonie, in cui \u00e8 naturale che si incontrassero genti greche e genti indigene.\nL'ipotesi di un'origine etnica della tirannide: Falaride esimneta.\nA distinguere Falaride da autocrati dello stesso periodo (Panezio e Cleandro) \u00e8 il fatto che il tiranno agrigentino difficilmente pu\u00f2 essere inteso come eversore, in chiave demagogica, del potere oligarchico, appunto perch\u00e9 la tirannide agrigentina sorge troppo a ridosso della fondazione della stessa citt\u00e0, per cui appare improbabile che ad Akragas ci fosse stato tempo sufficiente perch\u00e9 si creasse un contesto di conflittualit\u00e0 tra \"demos\" e aristocrazia. La tirannide potrebbe allora essere sorta, piuttosto, per pacificare un conflitto etnico tra le compagini rodia e cretese che l'avevano fondata. Akragas, quindi, erediterebbe i problemi della composizione etnica di Gela, anche se a Gela la tirannide prender\u00e0 vita, forse sempre per una \"stasis\" tra etnie diverse (come attesta Erodoto), soltanto sul finire del VI secolo a.C., con Cleandro. Di Akragas Tucidide ricorda infatti due ecisti, Aristonoo e Pistilo, e dietro questi due fondatori potrebbero stare appunto i due differenti rami etnicamente distinti.\n\u00c8 dunque possibile interpretare la figura di Falaride, messa da parte la letteratura cos\u00ec vigorosamente negativa nei suoi confronti, come quella di un esimneta, cio\u00e8 di un tiranno \"pacificatore\", cui venivano temporaneamente concessi pieni poteri.\nLa tradizione di un Falaride feroce tiranno verr\u00e0 poi ripresa dallo storico Timeo di Tauromenio, anche se questi neg\u00f2 l'esistenza stessa del famoso toro.\nLa permanenza al potere.\nAnche dei sedici anni che videro Falaride al potere (stando al conteggio di Eusebio) sappiamo pochissimo. Restano alcuni aneddoti riportati da Polieno, secondo cui il tiranno portava avanti una politica bellicosa con i vicini e che l'espandersi del suo territorio era pi\u00f9 il frutto dell'astuzia che della forza. Stando ad Aristotele, Falaride avrebbe comandato a Imera nello stesso periodo in cui era tiranno ad Akragas; la \"Suda\" lo indica addirittura come padrone dell'intera Sicilia, ma la notizia non ha fondamento.\nIn generale, sembra che la tirannide di Falaride si sia caratterizzata secondo due direttrici abbastanza tipiche delle tirannidi: sul fronte interno, l'immagine del regime \u00e8 curata attraverso una politica di opere pubbliche (in particolare, la costruzione della prima cinta muraria della citt\u00e0); sul fronte esterno, attraverso una politica espansionistica.\nLe campagne militari.\nUn'altra ragione che pu\u00f2 aver favorito l'ascesa di Falaride fu il desiderio degli Akragantini di affrancarsi dalla madrepatria Gela. E infatti la storiografia tradizionalmente attesta un'espansione di Falaride verso est, fino a Ecnomo (poco a ovest dell'odierna Licata), cio\u00e8 oltre il fiume Salso, dove furono poste alcune fortezze (come confermato dagli scavi archeologici). Quindi, se la ricostruzione \u00e8 corretta, la prima direttrice di espansione di Akragas \u00e8 proprio a danno di Gela (in futuro il Salso funger\u00e0 da confine naturale tra le due \"poleis\").\nSuccessivamente, si delinea una seconda direttrice di espansione, verso ovest, in particolare verso l'H\u00e1likos (l'odierno fiume Platani), contro popolazioni sicane. Anche la veridicit\u00e0 delle conquiste di Falaride a danno dei Sicani, \u00e8 stata presa di mira da alcuni storici che la considerano un semplice \u00abmito razionalizzato\u00bb affinch\u00e9 risulti credibile.\nSembra, comunque, che Falaride riesca ad espugnare la fortezza di Camico (fortezza che ha visto il \"mitico\" evento della morte di Minosse, il successivo assedio dei Cretesi e il mitico re Cocalo). E la tradizione riferisce anche della conquista di Ouessa, un centro non localizzabile, forse un centro sicano gi\u00e0 influenzato dall'ascendente siculo, stando almeno al nome del suo re, forse di origini siculo-illiriche, tale Teuto. Queste campagne vengono vagamente rievocate da autori tipicamente interessati alle vicende militari, quali sono Frontino e Polieno. Esse, per\u00f2, sono attestate anche dalla \"Cronaca del tempio di Lindo\", in cui \u00e8 fatta menzione di un arcaico cratere con una dedica di Dedalo a Cocalo. Tale cratere viene poi inviato da Falaride a Rodi, con una dedica all'Athena Lindia. Se la dedica di Dedalo \u00e8 molto probabilmente un falso, quella di Falaride appare invece autentica. La ridedicazione del cratere da parte del tiranno appare doppiamente significativa: vi \u00e8 un riferimento al mito di Minosse (per la prima volta sfruttato politicamente in Sicilia), quindi all'elemento cretese, e un altro al tempio di Lindo, quindi all'elemento rodio.\nPi\u00f9 dubbio, ma possibile, l'intento di espandersi ai danni di Imera. Falaride viene comunque destituito da una congiura (554 a.C.) e forse cade vittima dello stesso celebre toro che Perillo gli aveva costruito, finendo arrostito, con la madre ed i \"philoi\", cio\u00e8 i consiglieri membri della sua consorteria.\nLa fine del toro di Falaride.\nDel toro di Falaride si raccontano differenti epiloghi: secondo una versione, sarebbe stato gettato in mare una volta destituito Falaride; secondo un'altra versione, all'inizio della Seconda guerra greco-punica, i Cartaginesi lo trassero come bottino di guerra nel 406 a.C., in occasione della distruzione di Akragas. Diodoro, che d\u00e0 credito alla versione del bottino di guerra, riporta che Scipione l'Emiliano ritrov\u00f2 il toro di Falaride mentre stava saccheggiando Cartagine nel 146 a.C. Il conquistatore di Cartagine era molto amato in Sicilia per i suoi doni, tra cui c'era la restituzione del toro di Falaride ad Akragas, in una data che risale a prima della stesura della \"Bibliotheca historica\" di Diodoro, 30 a.C. circa, (XIII, 90) e forse anche a prima della morte di Plinio il Vecchio (\"Naturalis historia\", XXIV, 89).\nLe argomentazioni di Timeo riguardo al toro.\nDalle testimonianze di Polibio (XII, 25) e di Diodoro (XIII, 90), grazie anche a uno scoliasta di Pindaro (\"Prima Pitica\", 185), si conosce che nei \"Sikelik\u00e0\" di Timeo di Tauromenio, di cui oggi rimangono frammenti, era ampiamente e criticamente discussa la veridicit\u00e0 del toro di Falaride. Dalle succitate fonti si possono ascrivere quattro principali considerazioni che Timeo fece nella sua opera, cos\u00ec come scrive Walbank:\nSecondo Walbank, la prima e l'ultima affermazioni risultano del tutto privi di prove e \u00abinconsistenti\u00bb.\nAkragas dopo Falaride.\nIl racconto della morte di Falaride, riportato da Diodoro Siculo, probabilmente non \u00e8 attendibile, ma resta forse vero che la tirannide di Falaride fu abbattuta da moti cittadini.\nIl mezzo secolo di storia agrigentina tra Falaride e l'instaurarsi della tirannide di Terone (488-487 a.C.) non \u00e8 quasi per nulla documentato e comunque solo in modo indiretto. Gli scoliasti di Pindaro suggeriscono che gli Emmenidi, il \"ghenos\" di Terone, abbia avuto un ruolo preminente nell'abbattimento della tirannide falaridea: vengono fatti i nomi di Emmene, il capostipite, o di un Telemaco. \u00c8 facile immaginare che fu lo stesso Terone a mettere in piedi questa tradizione. Lo scrittore greco Eraclide Lembo (II secolo a.C.) riporta che a Falaride succedettero tali Alcamene e Alcandro, sulla cui storicit\u00e0 non si sa alcunch\u00e9. N\u00e9 \u00e8 chiaro se essi fossero tiranni o esimneti o, come i pi\u00f9 credono, magistrati di un consesso oligarchico. Rimane quindi del tutto ipotetico che a Falaride sia seguita una tirannide \"protoemmenide\" e a questa un regime oligarchico, che precedette il ritorno, con Terone, della tirannia in Akragas.\nSecondo Giamblico la tirannide di Falaride sarebbe stata abbattuta da Pitagora, ma anche questa notizia appare completamente priva di fondamento."}
{"id": "1116832", "revid": "192549", "url": "https://it.wikipedia.org/wiki?curid=1116832", "title": "Costituzioni apostoliche", "text": "Le Costituzioni apostoliche (\"Constitutiones Apostolorum\" in latino, \"\u0394\u03b9\u03b1\u03c4\u03b1\u03b3\u03b1\u1f76 \u03c4\u02dc\u03c9\u03bd \u1f02\u03b3\u03af\u03c9\u03bd \u1f00\u03c0\u03bf\u03c3\u03c4\u03cc\u03bb\u03c9\u03bd \u03b4\u03b9\u1f70 \u039a\u03bb\u03ae\u03bc\u03b5\u03bd\u03c4\u03bf\u03c2\" in greco) sono una grande opera di argomento canonico-liturgico, datata fra il 375 ed il 380. Sono concepite come un manuale di orientamento per il clero e in qualche misura per i laici, che sarebbe stato dettato direttamente dai Dodici Apostoli. \nGeneralmente si ritiene che provenga dalla Siria, forse da Antiochia e nel testo si possono cogliere delle tracce di arianesimo. Recentemente alcuni studiosi hanno confermato che l'autore \u00e8 lo stesso delle lettere pseudoepigrafe di Ignazio, e cio\u00e8 il vescovo eunomiano del IV secolo Giuliano di Cilicia.\nContenuto.\nLe \"Costituzioni apostoliche\" comprendono otto trattati sulla disciplina, la dottrina e il culto paleocristiani; la loro struttura pu\u00f2 essere cos\u00ec riassunta:"}
{"id": "1116843", "revid": "80339", "url": "https://it.wikipedia.org/wiki?curid=1116843", "title": "Geopedologia", "text": ""}
{"id": "1116849", "revid": "30232", "url": "https://it.wikipedia.org/wiki?curid=1116849", "title": "Destra estrema", "text": ""}
{"id": "1116851", "revid": "767487", "url": "https://it.wikipedia.org/wiki?curid=1116851", "title": "Laser Pico", "text": "Con Laser Pico si intende un tipo di piccola imbarcazione, destinata soprattutto a scopi didattici, per un primo approccio allo sport velico.\nIl peso dello scafo a vuoto si aggira intorno ai 60\u00a0kg. La lunghezza fuori tutto \u00e8 di 3,50 metri, mentre la larghezza \u00e8 di circa 1,37 metri. La superficie velica della randa si aggira intorno ai 5,10 m\u00b2 la randa standard e 6,44 m\u00b2 la randa race (che utilizza lo stesso albero), quella del fiocco intorno a 1,09 m\u00b2. \u00c8 un'imbarcazione a deriva mobile. \nL'albero \u00e8 alto 5,5 m ma pu\u00f2 essere diviso in 2 parti, quella bassa da 2,25 m e quella alta da 3,58 m.\nL'equipaggio pu\u00f2 essere composto da una o due persone, a seconda della stazza degli stessi.\nI prezzi (indicativamente) sono di 4000/4500\u20ac nuovo e di 2000/2500\u20ac un buon usato"}
{"id": "1116852", "revid": "125312934", "url": "https://it.wikipedia.org/wiki?curid=1116852", "title": "Angelo Infanti", "text": "Biografia.\nInizialmente attivo nel campo cinematografico internazionale (prendendo parte tra l'altro a \"Il padrino\" di Francis Ford Coppola nel ruolo di Fabrizio), si dedic\u00f2 tra gli anni settanta e gli anni ottanta a vari film del cinema italiano di genere, tra cui western all'italiana, sexploitation, poliziotteschi e alcuni thriller. In seguito si rivolse prevalentemente a produzioni televisive come serial e film per la televisione.\nDivenne noto per i suoi ruoli nella serie di film \"Emanuelle nera\" di Bitto Albertini e nei primi film di Carlo Verdone, come \"Bianco, rosso e Verdone\" e \"Borotalco\"; con quest'ultimo film vinse il David di Donatello per il miglior attore non protagonista nel 1982.\nVita privata.\nPadre di Rossella Infanti (1977), attrice come lui, si spos\u00f2 con Emanuela Rolando con cui rimase fino alla morte. L'11 ottobre 2010 venne colpito da un improvviso attacco cardiaco nella sua casa di Zagarolo, in provincia di Roma. Ricoverato presso l'ospedale di Tivoli, mor\u00ec il giorno dopo, all'et\u00e0 di 71 anni, per sopraggiunte complicazioni e dopo un funerale in forma privata, l\u2019attore \u00e8 stato cremato e le ceneri tumulate nel Cimitero comunale di Zagarolo."}
{"id": "1116853", "revid": "165052", "url": "https://it.wikipedia.org/wiki?curid=1116853", "title": "Richard russo", "text": ""}
{"id": "1116854", "revid": "125668589", "url": "https://it.wikipedia.org/wiki?curid=1116854", "title": "Ipernatriemia", "text": "L'ipernatriemia, o ipersodiemia, \u00e8 un disturbo elettrolitico caratterizzato da un'elevata concentrazione di sodio nel sangue. Pi\u00f9 precisamente si parla di ipernatriemia quando il sodio (\"natrium\" in latino) nel sangue si trova a concentrazioni superiori a 145 mmol/L. L'ipernatriemia \u00e8 raramente causata da un eccesso di sodio, quanto piuttosto da un deficit relativo di acqua libera nell'organismo. Per questo motivo l'ipernatriemia \u00e8 spesso sinonimo di disidratazione. A questo proposito \u00e8 quindi corretta l'affermazione che l'ipernatriemia non \u00e8 un problema di omeostasi del sodio, ma un problema di deficit di acqua.\nL'acqua viene eliminata dall'organismo attraverso vie molteplici, tra cui la normale traspirazione, l'eliminazione di acqua sotto forma di vapore attraverso il respiro, le feci e le urine. Se la quantit\u00e0 di acqua che viene introdotta nell'organismo si riduce al di sotto della quantit\u00e0 di acqua che viene normalmente eliminata, la concentrazione plasmatica di sodio comincia a salire e si pu\u00f2 verificare l'ipernatriemia. Raramente l'ipernatriemia pu\u00f2 essere dovuta a una ingestione in eccesso di sale, come pu\u00f2 avvenire in caso di assunzione di acqua salata (acqua marina) o di un'eccessiva assunzione di sale tramite condimenti e salse.\nIn genere anche un piccolo aumento della concentrazione di sodio plasmatico al di sopra dei normali valori provoca un'immediata e forte sensazione di sete. Allo stimolo della sete, legato alle variazioni di osmolarit\u00e0 percepite da appositi osmocettori localizzati nell'organo vascolare della lamina terminale (OVLT), il soggetto risponde tramite un incremento di assunzione di acqua libera (ovvero di acqua a basso contenuto di sali, ad esempio l'acqua potabile), e ci\u00f2 \u00e8 sufficiente a correggere l'anomalia e ripristinare i valori normali.\nIn considerazione di quanto sopra riportato \u00e8 evidente che l'ipernatriemia si verifica pi\u00f9 spesso in persone, come i bambini, gli anziani, o coloro che presentano uno stato mentale o fisico alterato, molto spesso in preda a processi infettivi acuti intercorrenti, i quali possono anche avere un meccanismo della sete intatto, ma possono non essere in grado di richiedere o ottenere acqua, molto spesso in situazioni patologiche nelle quali si verifica anche un eccesso di perdite di liquidi.\nEpidemiologia.\nL'ipernatriemia \u00e8 un evento meno frequente rispetto all'iponatriemia. Sembra possa interessare meno dell'1% dei soggetti che vengono ricoverati in reparti di terapia intensiva. Nonostante sia un disturbo raro, l'ipernatriemia rappresenta un grave squilibrio elettrolitico, che richiede una adeguata correzione, anche perch\u00e9 gravato da una mortalit\u00e0 estremamente elevata, compresa fra il 40 e il 60%. Il sodio (Na) \u00e8 infatti \u00e8 l'elettrolita principale dello spazio extra cellulare (LEC), dal quale dipende quasi interamente l'osmolalit\u00e0. Pertanto l'ipernatriemia comporta un incremento di iperosmolalit\u00e0 di questo compartimento. L'incremento di osmolalit\u00e0 del volume extra cellulare rispetto al volume intra cellulare (LIC) a sua volta determina uno spostamento di acqua dallo spazio intracellulare verso il LEC, finch\u00e9 la tonicit\u00e0 cellulare si equilibra con il valore presente nel LEC.\nDiversi studi indicano che l'ipernatriemia, nei pazienti critici e ricoverati in terapia intensiva, \u00e8 un fattore di rischio indipendente di mortalit\u00e0. Sembra inoltre che dei casi di ipernatriemia registrati in ambiente rianimatorio-intensivistico, solo una percentuale limitata (circa il 25%) fosse preesistente all'ammissione in rianimazione.\nNon esiste un sesso predominante nel manifestarsi del disturbo, mentre le et\u00e0 pi\u00f9 colpite sono quelle estreme, ovvero i soggetti in et\u00e0 pediatrica e gli anziani.\nEziologia.\nLe cause pi\u00f9 frequenti di ipernatriemia includono tre sottotipi:\nIn letteratura sono riportati alcuni casi in cui l'assunzione di soluzioni concentrate di sali di sodio si \u00e8 verificata a seguito di assunzione da parte di soggetti affetti da psicosi o disturbi depressivi.\nIn genere in bambini o anziani debilitati, pi\u00f9 raramente negli adulti. \nClinica.\nSegni e sintomi.\nCome gi\u00e0 sopra accennato, i pazienti che pi\u00f9 facilmente sviluppano ipernatriemia in ambito extraospedaliero sono generalmente anziani e debilitati, e molto spesso presente affetti da una malattia febbrile acuta intercorrente. Se il paziente non \u00e8 stato in grado di prevenire lo svilupparsi di ipernatriemia assumendo una adeguata quantit\u00e0 di liquidi per via orale, in genere ci\u00f2 \u00e8 dovuto al fatto che vi \u00e8 uno stato mentale alterato, oppure sono stati sviluppati disturbi che hanno condotto alla disidratazione per un'aumentata escrezione di liquidi (ad esempio il ricorso a una terapia diuretica, diabete mellito in cattivo controllo metabolico, o il verificarsi di vomito e/o diarrea).\nLe manifestazioni cliniche dell'ipernatriemia consistono principalmente in: disturbi di tipo cognitivo (letargia, ottundimento, debolezza, irritabilit\u00e0, ipereccitabilit\u00e0 neuromuscolare, confusione mentale, difficolt\u00e0 nell'eloquio e disartria, nistagmo, mioclonie, comparsa di convulsioni, coma). Frequenti sono anche i segni correlati allo stato di disidratazione e di delezione del volume plasmatico, fra cui alterazioni della pressione arteriosa (rilevabili in particolare in ortostatismo), aumento della frequenza cardiaca (tachicardia), contrazione della diuresi (oliguria), secchezza delle mucose e specialmente di quella orale, cute asciutta e con aspetto secco. Uno dei sintomi principali dell'ipernatriemia \u00e8 naturalmente la sete, presente in tutti i soggetti, tranne che in quelli affetti da una grave alterazione di questo meccanismo. I soggetti con ipernatriemia si caratterizzano anche per una recente perdita di peso (dovuta alla deplezione dei liquidi) e per una marcata e generalizzata astenia.\nI sintomi pi\u00f9 gravi si sviluppano con maggiore facilit\u00e0 in soggetti con elevazione acuta della concentrazione di sodio nel plasma, in genere al di sopra di 157 mEq/L.\nFattori di rischio.\nSono diversi i fattori di rischio per lo sviluppo di ipernatriemia e tra questi:\nEsami di laboratorio e strumentali.\nLa diagnosi di ipernatriemia si basa semplicemente sul riscontro di una concentrazione plasmatica di sodio superiore a 145 mEq/L.\nI pazienti con ipernatriemia debbono essere studiati per individuare la causa della stessa, e in ci\u00f2 \u00e8 opportuno ottenere anche i valori di laboratorio di altri elettroliti (in particolare del potassio e del calcio), della funzionalit\u00e0 renale (urea e creatinina), e della glicemia. Gli elettroliti debbono anche essere determinati su campioni di urine (sodio e potassio urinari). \u00c8 inoltre opportuno ottenere la diuresi delle 24 ore, l'osmolalit\u00e0 plasmatica e urinaria, e le concentrazioni plasmatiche di ormone antidiuretico (ADH o vasopressina).\nIn un soggetto ipovolemico il riscontro di urina ipertonica, con sodio urinario superiore a 20 mEq/L in genere indica una perdita di liquidi di tipo extrarenale (ad esempio per vomito, diarrea o sudorazione eccessiva). Il riscontro di urina isotonica o ipotonica, con sodio urinario inferiore a 10 mEq/L depone invece a favore di una perdita di liquidi da cause renali (ad esempio secondaria all'utilizzo di diuretici, o per una diuresi di tipo osmotico, o ancora da malattia renale intrinseca).\nNei soggetti con ipernatriemia le urine sono massimamente concentrate (osmolalit\u00e0 urinaria maggiore di 800 mOsm/kg).\nLa determinazione della osmolalit\u00e0 urinaria permette al clinico di differenziare tra cause non renali di ipernatriemia (vomito, diarrea, ecc.), in cui l'osmolalit\u00e0 urinaria \u00e8 elevata, da cause renali, che vengono invece suggerite da un'osmolalit\u00e0 urinaria inappropriatamente bassa, generalmente inferiore a 800 mOsm/kg. Nel diabete insipido (centrale, parziale, nefrogenico o gestazionale) l'osmolalit\u00e0 risulta inferiore a 800 mOsm/kg e spesso anche al di sotto dei 300 mOsm/kg.\nSi deve tener presente che, oltre a una inevitabile variabilit\u00e0 individuale, la capacit\u00e0 di concentrazione tende a diminuire con l'et\u00e0 e pertanto nei soggetti anziani i valori \"normali\" di osmolalit\u00e0 urinaria possono essere compresi tra 500 e 700 mOsm/kg, rendendo i valori di riferimento sopra esposti meno attendibili..\nIl test di restrizione idrica e somministrazione di vasopressina (ADH) permette la distinzione tra le diverse forme di diabete insipido. Nella forma centrale completa, in condizioni di restrizione idrica, l'osmolalit\u00e0 urinaria \u00e8 minore di 300 mOsm/L, ma l'osmolalit\u00e0 aumenta in modo deciso dopo la somministrazione di ADH.\nNella forma centrale parziale, l'osmolalit\u00e0 urinaria risulta compresa fra 250 e 750 mOsm/L e dopo la somministrazione di vasopressina incrementa di una percentuale superiore al 10%.\nNella forma nefrogenica, l'osmolalit\u00e0 urinaria massima, sempre in condizioni di restrizione idrica, \u00e8 in genere compresa fra 300 e 500 mOsm/L e si discosta di poco dai valori di base anche a seguito di stimolazione con vasopressina.\nL'esecuzione di una tomografia computerizzata (TC) o di una risonanza magnetica nucleare (RMN) pu\u00f2 essere utile in quei pazienti in cui si sospetta un diabete insipido centrale secondario a un trauma oppure a un processo neoplastico interessante l'ipofisi.\nTrattamento.\nScopo del trattamento dei pazienti affetti da ipernatriemia \u00e8 la correzione della disidratazione e delle alterazioni del volume plasmatico, cos\u00ec come dello stato di iperosmolalit\u00e0.\nLa correzione dell'ipernatremia deve avvenire con gradualit\u00e0, avendo come obiettivo una lenta riduzione della concentrazione plasmatica del sodio.\nIl ripristino volemico pu\u00f2 essere effettuato somministrando acqua per os in tutti i soggetti coscienti, collaboranti, che non presentano problemi di disfagia e il cui assorbimento gastrointestinale risulti adeguato. I pazienti che presentano qualche controindicazione alla reidratazione per bocca (ad esempio a causa di vomito continuo, o disfagia per i liquidi, oppure con alterato stato di coscienza) debbono essere idratati per via endovenosa.\nUna correzione troppo repentina dell'ipernatriemia pu\u00f2 comportare una situazione di ipoosmolarit\u00e0 dei liquidi extracellulari rispetto all'osmolarita intracellulare (i neuroni cercano infatti di compensare lo stato di ipernatremia cronico incrementando il contenuto citoplasmatico di sostanze organiche ad azione osmotica) e ci\u00f2 si riflette in un movimento attivo di acqua in direzione del compartimento intracellulare con conseguente edema cerebrale, mielolisi e deficit neurologici permanenti.\nLa correzione dell'ipernatriemia richiede il calcolo della quantit\u00e0 totale di acqua corporea (TBW - Total Body Water). Ci\u00f2 avviene semplicemente ricorrendo alla formula:\nQuantit\u00e0 in litri acqua organismo (TBW) = 0,6 x kg di peso corporeo\nTuttavia in letteratura medica esistono svariati modi per calcolare il TBW, ciascuno con pregi e difetti.\nIl deficit di acqua corporea si calcola nel seguente modo:\nDeficit di acqua corporea = TBW x [(concentrazione Na+/140) -1]\nLa reidratazione va sempre eseguita lentamente nelle 24-72 ore, avendo cura di somministrare circa met\u00e0 del deficit di acqua corporea calcolato nelle prime 24 ore, e l'ulteriore 50% nelle successive 48 ore. Viene generalmente consigliato di non correggere l'iperosmolalit\u00e0 pi\u00f9 di 1 mOsm/kg/ora e la natremia pi\u00f9 di 1 mEq/L/ora.\nLe formule sopra riportate possono essere un'utile guida alla terapia infusionale, ma non hanno certamente un valore assoluto e non sempre sono in grado di predire il reale deficit d'acqua e i cambiamenti individuali nella concentrazione plasmatica di sodio.\nPer la reidratazione possono essere utilizzate le seguenti soluzioni:"}
{"id": "1116855", "revid": "14641", "url": "https://it.wikipedia.org/wiki?curid=1116855", "title": "Clorocromato di piridinio", "text": ""}
{"id": "1116862", "revid": "28592", "url": "https://it.wikipedia.org/wiki?curid=1116862", "title": "Steppe", "text": ""}
{"id": "1116864", "revid": "62748", "url": "https://it.wikipedia.org/wiki?curid=1116864", "title": "Santi Buglioni", "text": "Luca Della Robbia il Giovane si era trasferito in Francia nel 1529, per evitare il contagio della peste, insieme a Bartolomea di Leonardo Altoviti, sposata in seconde nozze, dopo la morte per peste nel 1527 della prima moglie Agnoletta Falconieri. I Buglioni divennero gli eredi dei segreti dei Della Robbia nella lavorazione delle terrecotte invetriate e il Vasari afferma che questi segreti furono \"carpiti\" ai Della Robbia da una donna che frequentava la loro casa.\nA Santi Buglioni \u00e8 attribuita la cornice della \"Deposizione\" che si trova nell'oratorio del Museo di San Francesco a Greve in Chianti. Altre opere del Buglioni sono: il \"Ciborio con angeli adoranti e festoni di frutta\", eseguita per la Chiesa di San Silvestro a Convertoie, ma che si trova attualmente nella Chiesa di Santa Croce a Greve in Chianti; il \"Tabernacolo eucaristico tra i santi Pietro e Paolo\" per la Chiesa di San Pietro a Cintoia, attualmente nella chiesa de La Panca.\nNella sacrestia del Convento di S.Niccol\u00f2 a Prato (attuale Conservatorio S.Niccol\u00f2) un grande lavabo in maiolica datato 1520 fa bella mostra di se, la struttura donata al Convento di S.Anna in Giolica dalla famiglia Salviati, fu realizzato per la sacrestia; dopo la vendita del convento al triunviro Giuseppe Mazzoni, ( la cui immagine \u00e8 sul monumento in piazza del Duomo a Prato) per realizzarvi un opificio, le suore di S.Niccol\u00e0 che ne erano le proprietarie, si riservarono la propriet\u00e0 di alcuni arredi tra cui il lavabo che fu smontato e rimontato nella sacrestia di S.Niccol\u00f2.\nIl Buglioni si dedic\u00f2 a decorazioni architettoniche, realizz\u00f2 il pavimento istoriato della Biblioteca Laurenziana su disegno del Tribolo, con spunti michelangioleschi; fece i pavimenti di Palazzo Vecchio a Firenze, il pavimento della grotticina di \"Madama\" in Boboli, commissionatogli dalla duchessa Leonora; nel 1520-1530 (circa) esegu\u00ec il \"Noli me tangere\" per il Bargello di Firenze; nel 1526-1528 (circa) esegu\u00ec la decorazione lungo la facciata dello Spedale del Ceppo a Pistoia; nel 1531 la \"Madonna col Bambino tra San Rocco e San Sebastiano\" per il Santuario di Santa Maria delle Grazie a Stia; nel 1539 fece il monumento a Giovanni dalle Bande Nere insieme al Tribolo; poi realizz\u00f2 la \"Madonna col Bambino e i Santi Jacopo Maggiore e Giovanni Gualberto\", una terracotta invetriata per l'Abbazia di Vallombrosa. Nel 1564, alla morte di Michelangelo Buonarroti, ne riprodusse la testa al naturale. Nella Pieve di San Leolino (Rignano sull'Arno) si trova un fonte battesimale esagonale di terracotta invetriata, attribuito a Santi Buglioni.\nSanti Buglioni mor\u00ec il 27 novembre 1576, divenuto cieco e fu sepolto nella Chiesa di Santa Maria Maggiore, il cui \"Libro dei Morti\" lo menziona come Santi di Michele Viviani, cognome col quale sar\u00e0 conosciuto il figlio e i discendenti, tra i quali Vincenzo Viviani, discepolo e biografo di Galileo Galilei.\nAlcune sue importanti opere si trovano al Museo del Bargello, nella stessa sala dedicata anche a Giovanni della Robbia, che ebbe uno stile molto simile, ma \u00e8 presente anche in importanti musei internazionali come il Louvre."}
{"id": "1116866", "revid": "28592", "url": "https://it.wikipedia.org/wiki?curid=1116866", "title": "Mar nero", "text": ""}
{"id": "1116867", "revid": "28592", "url": "https://it.wikipedia.org/wiki?curid=1116867", "title": "Trib\u00f9 nomadi", "text": ""}
{"id": "1116871", "revid": "362150", "url": "https://it.wikipedia.org/wiki?curid=1116871", "title": "Pizzeria", "text": "La pizzeria \u00e8 un locale commerciale, adibito alla preparazione e alla vendita della pizza.\nTipologie.\nLa vendita della pizza non \u00e8 un'esclusiva delle pizzerie, poich\u00e9 il prodotto alimentare viene venduto anche in rosticcerie, panifici, gastronomie e ipermercati.\nPizzeria-ristorante.\nSi tratta di un particolare tipo di ristorante, in cui sono disponibili anche calzoni e fritti vari insieme ad altre pietanze. I clienti scelgono le ordinazioni dai men\u00f9 e vengono serviti al tavolo dal cameriere. Lo chef \u00e8 affiancato da un pizzaiolo, al quale compete l'utilizzo del forno e la preparazione della pizza.Questa viene solitamente servita \u00abal piatto\u00bb (ovvero nella forma tonda), in alcuni casi \u00e8 possibile deciderne la lunghezza (pizza al metro). Talvolta, la pizza \u00abal piatto\u00bb viene venduta anche per il consumo a casa (\u00abda asporto\u00bb).\nPizzeria da asporto.\nPi\u00f9 piccola di una pizzeria-ristorante, \u00e8 un locale nel quale la pizza viene acquistata per la consumazione a casa. La pizza pu\u00f2 essere anche consumata oppure anche sul posto, in appositi banchi o tavoli predisposti nel locale. Spesso la pizzeria da asporto dispone di un frigo da cui \u00e8 possibile acquistare anche bevande.\nA domicilio.\nAltrettanto diffusa \u00e8 la consegna a domicilio, utilizzata anche forma di pubblicit\u00e0; alla consegna sono affiancati talvolta dei buoni sconto come offerta di lancio. Nel conto viene aggiunto il costo per la consegna, solitamente attorno all'euro. Il trasporto avviene generalmente con veicoli piccoli come scooter, cui sono installati appositi cassoni. \nAlle consegne di pizza con motocicli \u00e8 ispirato il videogioco \"Radikal Bikers\".\nCatene fast-food.\nEsistono inoltre catene fast food che coniugano la loro velocit\u00e0 nel servizio con il diffuso consumo della pizza. In Italia \u00e8 nota la catena Spizzico, mentre tra quelle statunitensi \u00e8 particolarmente conosciuta Pizza Hut."}
{"id": "1116872", "revid": "56818", "url": "https://it.wikipedia.org/wiki?curid=1116872", "title": "Azoto ureico nel sangue", "text": ""}
{"id": "1116873", "revid": "78273", "url": "https://it.wikipedia.org/wiki?curid=1116873", "title": "Mar di Okhotsk", "text": ""}
{"id": "1116875", "revid": "339392", "url": "https://it.wikipedia.org/wiki?curid=1116875", "title": "Alfanumerico", "text": ""}
{"id": "1116877", "revid": "1305772", "url": "https://it.wikipedia.org/wiki?curid=1116877", "title": "U Gotta Feel Me", "text": "U Gotta Feel Me \u00e8 il secondo album (il terzo se si considera anche l'indipendente \"The Leprechaun\") del rapper statunitense Lil' Flip, pubblicato il 30 marzo 2004 per le label \"Suckafree\", \"Sony Music\" (pi\u00f9 nello specifico, la \"Sony Urban\") e \"Columbia\" (tre delle quattro sotto le quali era stato pubblicato il precedente album \"Undaground Legend\", con esclusione della \"Loud Records\" la quale fu abbandonata da Flip, poich\u00e9 non fece adeguata promozione al precedente lavoro).\nInformazioni.\nL'album \u00e8 suddiviso in due dischi, il primo contenente 12 tracce e il secondo 9 tracce. Il secondo CD contiene 2 tracce in versione Chopped and screwed.\nGran parte dei rap per ospiti del disco sono quelli ai cui lavori Flip contribu\u00ec rispettivamente con i suoi featuring nel precedente anno 2003: David Banner (questi ha partecipato a due tracce dell'album, \"Represent\" e \"Ain't No Nigga\". Con Banner tuttavia Flip ci lavorava fin dal 2002), i Three 6 Mafia, Ludacris, Cam'ron e Jim Jones, rapper questi ultimi due appartenenti allora entrambi al gruppo dei Diplomats. Ma vi sono anche artisti con cui Flip lavora per la prima volta, quali la cantante R&amp;B Lea, Baby D, Pastor Troy, Killer Mike e Butch Cassidy.\nSingoli estratti e video promozionali.\nI due singoli estratti, entrambi di grande successo, sono \"Game Over (Flip)\" e \"Sunshine\" con Lea. Tali hit furono i primi due singoli del rapper a entrare nella \"Billboard Hot 100\", nonch\u00e9 gli unici, raggiungendo rispettivamente le posizioni n.15 e n.2.\nSono anche stati realizzati videoclip (reperibili su YouTube) per le tracce \"The Ghetto\" e \"Ya'll Don't Want It\" con Jim Jones, le quali tuttavia non sono singoli ufficiali.\nClassifica.\nCon questo album Lil'Flip riscosse allora enorme fama, ancor pi\u00f9 che con \"Undaground Legend\". Ancora oggi \u00e8 questo il lavoro pi\u00f9 fruttuoso della sua carriera. Il disco raggiunse la posizione n.4 all'interno della \"Billboard 200\" il 17 aprile 2004, rimanendo in quella classifica per 31 settimane consecutive; nella \"Top R&amp;B/Hip-Hop Albums\" arriv\u00f2 invece alla posizione n.2 il 1 maggio e ci rimase per 34 settimane. Il 18 agosto venne certificato disco di platino per avere venduto oltre un milione di copie negli USA.\nDa notare che questo fu il secondo album studio di Flip a raggiungere consecutivamente lo status di platino.\nRipubblicazioni.\nDato il suo grande successo in tutta la nazione, \"U Gotta Feel Me\" fu meno di due mesi dopo la sua data di uscita ripubblicato in versione Chopped and screwed, ad opera di Paul Wall, raggiungendo la posizione n.42 nella \"Top R&amp;B/Hip-Hop Albums\"."}
{"id": "1116879", "revid": "729019", "url": "https://it.wikipedia.org/wiki?curid=1116879", "title": "Guillaume Marie-Anne Brune", "text": "Biografia.\nGli inizi.\nNacque da una famiglia borghese: il padre, Etienne Brune, era un giudice e si pot\u00e9 permettere di mandare il figlio a studiare legge a Parigi; qui, Guillaume, indebitatosi con il gioco d'azzardo, si impegn\u00f2 con una casa editrice come correttore di bozze. Si appassion\u00f2 presto al mondo della poesia e scrisse sotto pseudonimo un volume in prosa intitolato: \"Voyage pictoresque et sentimental dans les provinces occidentales de la France\".\nIl poeta rivoluzionario.\nAllo scoppio della rivoluzione, Brune si arruol\u00f2 e grazie al suo patriottismo si guadagn\u00f2 presto il grado di capitano. Assieme a Jean-Paul Marat ed altri personaggi in vista dell'epoca, fond\u00f2 il Club dei Cordiglieri, ove furono architettati ed orchestrati i complotti volti a rovesciare la monarchia. Dal 1792 gli furono affidati incarichi di polizia quali, ad esempio, lo scovare \"realisti mascherati\" e assolse tali incarichi con una brutalit\u00e0 e ferocia degne dei pi\u00f9 accaniti esponenti del terrore. Nel 1796 l'allora generale di brigata fu inviato assieme al generale Bonaparte a sedare alcune insurrezioni nel sud della Francia e in quell'occasione mostr\u00f2 una tale brutalit\u00e0 che i cittadini di Avignone non dimenticarono.\nAlla fine della campagna d'Italia, alla quale partecip\u00f2 sotto gli ordini del generale Andrea Massena, fu promosso generale di divisione. Nel 1798 gli fu affidato il compito di guidare un'armata per conquistare la Svizzera che fu occupata in breve tempo e, poich\u00e9 Bonaparte era partito per l'Egitto, gli fu affidato il comando dell'Armata d'Italia. Nella sua furia estremista, organizz\u00f2 due golpe giacobini nella Repubblica Cisalpina, uno ad aprile e uno a ottobre.\nGrazie ai successi ottenuti in Italia e in Svizzera, ma anche forse per una forma di \"promoveatur ut amoveatur\" visti gli imbarazzi sorti nello stesso Direttorio per le sue mosse nel golpe di ottobre, come la nomina di ragazzi diciassettenni nelle assemblee cisalpine, Brune fu scelto per organizzare la difesa dei Paesi Bassi, compito che svolse nel migliore dei modi costringendo gli inglesi a rinunciare alla conquista del paese dopo la battaglia di Castricum, 6 ottobre 1799.\nSotto l'Impero.\nA seguito del colpo di Stato che port\u00f2 nel 1800 ad un radicale rimescolamento dei poteri, con Bonaparte a capo del paese, Brune fu costretto a quietare i suoi ardori rivoluzionari e, dopo esser intervenuto in Vandea per sedare un'altra rivolta, fu inviato come ambasciatore ad Istanbul. Nella citt\u00e0 turca sfoggi\u00f2 grandi doti diplomatiche, che tuttavia non furono sufficienti per ammaliare il sultano. Tornato in Francia, fu insignito della carica di maresciallo nel 1804 senza tuttavia assolvere ad incarichi di rilievo.\nFu uno dei marescialli massoni.\nIl ritorno e la morte.\nDopo aver governato le citt\u00e0 anseatiche, Brune si ritir\u00f2 a vita privata. Torn\u00f2 sulla scena politica durante i Cento Giorni, ma dopo aver appreso della definitiva sconfitta di Napoleone a Waterloo, si sottomise nuovamente al re.\nLo stesso anno, 1815, dopo aver pronunciato un proclama alle sue truppe, fu assalito da una folla inferocita ad Avignone e con il suo solito coraggio non cerc\u00f2 di fuggire, ma scoprendo il petto esclam\u00f2: \"Fate pure!\" e cos\u00ec Guindon de la Roche pose fine alla sua vita con un colpo di carabina: il suo corpo fu poi gettato nel Rodano.\nNapoleone lo ricorda dall'isola di Sant'Elena come quello che fu e cio\u00e8 un eroe della repubblica pi\u00f9 che dell'Impero.\nIl suo nome \u00e8 inciso sotto l'Arco di trionfo di Parigi al 14\u00ba posto nella colonna 23 del Pilastro sud."}
{"id": "1116880", "revid": "92723", "url": "https://it.wikipedia.org/wiki?curid=1116880", "title": "Ochotsk", "text": ""}
{"id": "1116887", "revid": "56818", "url": "https://it.wikipedia.org/wiki?curid=1116887", "title": "Ricerca di sangue occulto nelle feci", "text": ""}
{"id": "1116888", "revid": "1718925", "url": "https://it.wikipedia.org/wiki?curid=1116888", "title": "Teatro Sociale (Voghera)", "text": "Il Teatro sociale \u00e8 un teatro della citt\u00e0 italiana di Voghera, in provincia di Pavia.\nCostruito tra gli anni 1842 e 1845, fu adibito a opere liriche, operette, rappresentazioni teatrali, sede di conferenze e cinema.\nChiuso al pubblico nel 1986 per inagibilit\u00e0, nel successivo trentennio ha scontato infruttuosi tentativi di riapertura messi in atto sia dalla Societ\u00e0 del Teatro sia dall'amministrazione, sprofondando in stato di abbandono e degrado. Nel 2018, grazie ad un importante contributo privato in aggiunta a quello di fondazioni bancarie, ne \u00e8 stata avviata la ristrutturazione.\nRappresentazioni teatrali.\nIn molte citt\u00e0 e luoghi di provincia dell'Italia centrosettentrionale, dove pi\u00f9 intensamente si svilupp\u00f2 tra Settecento e Ottocento la cosiddetta \"industria del melodramma\", gli spettacoli melodrammatici si affermarono come evento di contorno in occasione delle fiere. A Voghera essi vennero pertanto a coincidere con lo svolgimento della fiera dell'Ascensione, tenuta nella stagione primaverile e attestata dalla seconda met\u00e0 del Settecento.\nL'elenco dei titoli rappresentati al \"Sociale\" consiste in un repertorio ampiamente consolidato, formato dalle opere pi\u00f9 popolari di Verdi (non manca l'\"Otello\"), Donizetti e Bellini, integrato da esecuzioni solitarie di opere del secondo Ottocento (\"Carmen\", \"Manon Lescaut\", \"Faust\", \"La Wally\", \"La Gioconda\", \"Mefistofele\" ). Molto consistente \u00e8 per altro la presenza di opere dei compositori della cosiddetta \"Giovane Scuola\", Puccini e Giordano in particolare.\nDa segnalare l'arrivo di \"Tosca\" a Voghera a meno di tre anni dalla prima rappresentazione assoluta di Roma. Rossini \u00e8 presente con il solito, frequentatissimo, \"Barbiere\". Non fa spicco, perch\u00e9 di normale repertorio in quegli anni, il Crispino e la Comare dei fratelli Ricci.\nLa storia.\nPer la storia del teatro sociale di Voghera \u00e8 fondamentale il fondo archivistico della societ\u00e0 che gestiva l'immobile contenente gli atti amministrativi, contabili e tecnici di progettazione dal 1845 al 1960 circa. Tale fondo \u00e8 stato donato dalla stessa societ\u00e0 al Dott. Giuseppe Mazza, direttore della biblioteca civica. Con la costituzione dell'archivio di Voghera negli anni 90 del Novecento, tale fondo \u00e8 passato a quest'ultimo ente che ha provveduto all'inventariazione a cura del Dott. Montagna.\nLa storia del teatro \u00e8 abbastanza conosciuta perch\u00e9 ad essa hanno messo mano numerosi studiosi, primo fra tutti Alessandro Maragliano, che scrisse un saggio su \"I Teatri di Voghera\" nel 1901.\nIl Teatro Sociale di Voghera sorse tra il 1842 e il 1845 sull'area delimitata da piazza Duomo e via Emilia, tra la casa Boccardi e l'attuale via Gioacchino Dell'Isola, dopo un'iniziale proposta di collocarlo nell'area di piazza San Bovo, avanzata dall'ingegner Vincenzo Pozzone, al quale la Societ\u00e0 del Teatro aveva affidato l'incarico di studiare la miglior soluzione. Una seconda proposta di erigerlo in contrada San Bernardino, sostenuta da Francesco Porta, fu causa nel 1829 dell'abbandono di ogni proposizione per la sua realizzazione, forse per evitare i contrasti tra i soci azionisti.\nRipreso il progetto sette anni dopo, si decise di scegliere l'area di via Emilia, affidando il progetto all'architetto Felice Moraglia di Lodi. Sull'elaborato del Moraglia intervennero criticamente alcuni azionisti che indussero il Consiglio di Amministrazione a modificare il progetto, affidandone l'incarico all'architetto Gioacchino dell'Isola Molo del Borghetto, che volle collocare l'ingresso sul lato di via Emilia.\nL'opera fu finanziata con un sussidio di 25.000 lire, messe a disposizione dal Comune di Voghera, che si somm\u00f2 al guadagno proveniente dalla vendita dei palchi, mediante estrazione a sorte tra gli azionisti. Negli anni seguenti il Municipio vogherese s'impegn\u00f2 nell'ampliamento dello stabile attraverso l'acquisto delle case ad esso adiacenti.\nLa sala teatrale, progettata per circa 1200 persone, presenta un triplice ordine di palchi, con sovrastante loggione e platea. Il piano di platea era originariamente mobile e molto inclinato, e in occasione delle esibizioni di danza era rialzato a livello. Le decorazioni della sala a rilievi dorati sono in legno e cartapesta, come pure le membrature attorno ai cassettoni del proscenio, molto simili a quello del Teatro alla Scala.\nI palchi, 62 in totale, sono disposti su tre ordini: 18 palchi nel primo ordine, 18 nel secondo e 20 nel terzo, a cui si aggiunge una coppia di palchi di proscenio.\nAvendo il Comune di Voghera gi\u00e0 dal 1827 deliberato la cessione per la costruzione del materiale edilizio ricavato dall'abbattimento delle mura che circondavano la citt\u00e0, ricevette tre palchi di prima categoria.\nNel 1877 fu creato il corridoio d'accesso al teatro (sottopassaggio d'orchestra), oggi in uso alla Libreria del Teatro.\nIl Teatro ha ospitato il ventenne Arturo Toscanini come direttore dell'Aida nel 1889.\nNel 1902 venne collocato, posteriormente alla realizzazione del palcoscenico, il grande organo costruito da Angelo Cornetti di Milano.\nNel 1903 fu inaugurata la lapide in pietra rosa con medaglione posta sulla facciata, a opera dello scultore Enrico Cassi, raffigurante Giuseppe Verdi; nello stesso anno per\u00f2 il teatro fu chiuso al pubblico perch\u00e9 dichiarato inagibile, nonostante le precedenti numerose ristrutturazioni.\nNel 1909 il Municipio, a seguito di una vertenza della Societ\u00e0 dei Palchettisti, perse la presidenza della Societ\u00e0 del Teatro, che divent\u00f2 elettiva tra i soci.\nDal 1915 il locale viene declassato a sala cinematografica.\nNegli anni tra le due guerre si alternarono periodi di funzionamento della struttura (sia come sala teatrale sia come cinema) a periodi di chiusura. Furono eseguiti vari lavori di modifica, e nel 1954 l'assemblea dei palchettisti del teatro deliber\u00f2 una trasformazione radicale della sala con eliminazione dei palchi allo scopo di accrescere il numero dei posti a sedere, ma non riusc\u00ec a portare ad attuazione il progetto a causa dell'intervento provvidenziale del Ministero della Pubblica Istruzione. Quest'ultimo ricordava infatti il vincolo a cui era sottoposto il monumento, ribadendo il principio del mantenimento della struttura alle sue originarie linee architettoniche interne ed esterne. Il Ministero stesso il 22 novembre del 1955 riconosce il Teatro di interesse storico e procede all'imposizione, ai sensi della Legge 1089/39, del vincolo indiretto sull'intero complesso.\nAdibito definitivamente ad uso cinematografico dal 1947 circa, il teatro non fu pi\u00f9 oggetto di interventi di risanamento, sprofondando in uno stato di crescente obsolescenza e degrado; per motivi di sicurezza venne infine chiuso al pubblico nel 1986.\nDopo oltre trent'anni di abbandono quasi totale, nel 2018, grazie a uno stanziamento di Fondazione Cariplo e Esselunga, \u00e8 stato avviato il restauro completo dell'edificio: esso comprende il ripristino di palchi e platea, il risanamento della cupola affrescata, la reinstallazione dell'illuminazione (ivi compreso il lampadario centrale), la posa di nuovi impianti elettrici e termici, di nuove macchine sceniche, il ripristino completo degli arredi e la messa a norma di sicurezza delle infrastrutture. Il costo preventivato dell'operazione \u00e8 di 4.195.000 \u20ac."}
{"id": "1116892", "revid": "110157", "url": "https://it.wikipedia.org/wiki?curid=1116892", "title": "Anello Galle", "text": "L'anello Galle, che ebbe come designazione provvisoria 1989 N3R, \u00e8 situato attorno a Nettuno.\nNome.\nPorta il nome dell'astronomo Johann Gottfried Galle, primo osservatore di \"Nettuno\".\nCaratteristiche.\nL'anello Galle orbita ad una distanza dal centro di \"Nettuno\" di 41\u00a0900\u00a0km, si tratta dell'anello pi\u00f9 interno del pianeta; \u00e8 largo 2\u00a0000\u00a0km ma \u00e8 poco luminoso.\nFu scoperto grazie all'analisi delle foto prese dal \"Voyager 2\" durante il sorvolo del sistema nettuniano nel 1989."}
{"id": "1116896", "revid": "287204", "url": "https://it.wikipedia.org/wiki?curid=1116896", "title": "Bonaventura de Baccarini", "text": "Biografia.\nA lui si deve la conservazione di almeno una ventina di reliquie giunte a Piacenza dal 1643. Per mandato ecclesiale fu inviato verso il finire della sua vita a Cagliari.\nBibliografia.\np. 195;"}
{"id": "1116898", "revid": "767487", "url": "https://it.wikipedia.org/wiki?curid=1116898", "title": "Hero (film 1987)", "text": "Hero \u00e8 il film ufficiale della XIII Coppa del Mondo di calcio, disputata in Messico nel 1986 e vinta dall' per 3-2 contro la in finale.\nTrama.\nIl film \u00e8 dedicato ad alcuni calciatori protagonisti del mondiale messicano e, in apertura, si dedica alla situazione messicana, in particolare di Citt\u00e0 del Messico, dopo una violenta scossa di terremoto avvenuta il 19 settembre 1985, appena 8 mesi prima dell'inizio della manifestazione.\nGrande figura del Mundial fu Hugo S\u00e1nchez, idolo di casa che in quel periodo giocava nel , con cui aveva vinto nell'ultima stagione lo Scudetto e la Coppa UEFA.\nDurante il torneo sar\u00e0 l'uomo squadra e guider\u00e0 la sua Nazionale fino ai quarti di finale, quando verr\u00e0 eliminata ai rigori dalla , dopo lo 0-0 al termine dei 120 minuti.\nAltri protagonisti del torneo saranno Enzo Francescoli, Michael Laudrup, Emilio Butrague\u00f1o, Michel Platini, S\u00f3crates, Gary Lineker (capocannoniere con 6 reti), Karl-Heinz Rummenigge e, soprattutto, Diego Armando Maradona.\nL'ultima parte del film \u00e8 dedicata al \"Pibe de oro\", autore di due reti contro l' nei quarti di finale (gara vinta 2-1) e contro il in semifinale (vinta per 2-0), mentre nella finalissima, vinta 3-2, Maradona non andr\u00e0 a segno, ma contribuir\u00e0 in maniera determinante alle reti sudamericane, con cui l' conquister\u00e0 il secondo titolo di Campione del Mondo, dopo quello del 1978 vinto in casa.\nColonna sonora.\nLe musiche del film sono di Valeria Lynch (sigla d'apertura) e di Stephanie Lawrence (sigla finale dedicata a Maradona), scritta e suonata da Rick Wakeman."}
{"id": "1116900", "revid": "305330", "url": "https://it.wikipedia.org/wiki?curid=1116900", "title": "Rotta carovaniera", "text": ""}
{"id": "1116936", "revid": "295403", "url": "https://it.wikipedia.org/wiki?curid=1116936", "title": "United Soccer Leagues First Division", "text": "La United Soccer Leagues First Division, per brevit\u00e0 chiamata USL First Division o anche USL-1 (fino al 2004 chiamata A-League) \u00e8 stato il campionato calcistico di seconda divisione nordamericano dal 1996 al 2009 e, \"de facto\", il massimo livello nel 1995 prima della creazione della Major League Soccer.\nEra organizzato dalla United Soccer Leagues in affiliazione con le federazioni calcistiche canadese, statunitense e di Porto Rico, e aveva cadenza annuale.\nStoria.\nNel 1996 la USISL (United Systems of Independent Soccer Leagues), una lega che gi\u00e0 organizzava il campionato di terza divisione, decise di organizzare la \"Select League\", un campionato composto dei migliori team professionistici, nel tentativo di accreditarsi secondo gli standard FIFA come torneo di seconda divisione. Tale obiettivo venne raggiunto nella stagione successiva, grazie alla fusione fra la Select League e la A-League. Quest'ultima era dal 1995 la nuova denominazione del campionato della APSL, nato nel 1990 e fino ad allora riconosciuto come seconda divisione dalla federazione. Nacque cos\u00ec una nuova A-League sotto la giurisdizione dell'USISL, riconosciuta dalle federazioni calcistiche canadesi e statunitensi come il secondo torneo per rango dopo la Major League. Nel 1999 l'USISL cambi\u00f2 nome in United Soccer Leagues. A partire dalla stagione 2005 il torneo venne ribattezzato \"USL First Division\".\nIl numero di club partecipanti \u00e8 sempre stato variabile: in America non esiste un sistema di promozioni e retrocessioni fra i campionati, sono leghe e club di comune accordo a stabilire se una squadra ha i requisiti per partecipare o no. Si \u00e8 andati dalle 24 squadre del primo torneo a giurisdizione USISL nel 1997 alle 11 squadre del 2009. Il record \u00e8 stato raggiunto nel 1999 con 30 partecipanti.\nNel 2009 nove squadre contrarie alla vendita da parte della Nike della quota partecipativa della USL, decisero di fondare una nuova lega, chiamandola NASL come il massimo campionato americano attivo fino agli anni '80. La vecchia lega, in disaccordo con l'associazione dei proprietari \"scissionisti\", chiese alla federazione americana di intervenire decidendo sul contenzioso. La USSF riscontr\u00f2 che nessuno dei due contendenti raggiungeva il numero minimo di otto partecipanti necessario all'accreditamento da parte della federazione stessa. Per il 2010 si opt\u00f2 cos\u00ec per un campionato provvisorio che raccogliesse le formazioni di entrambi gli schieramenti.\nA partire dal 2011 la nuova NASL divenne il campionato di seconda divisione, mentre la USL decise di abolire la First Division fondendola con la USL-2. Nacque cos\u00ec la United Soccer Leagues Professional Division come nuovo torneo di terza divisione.\nFormula del torneo.\nLa formula del torneo \u00e8 cambiata diverse volte in ragione del variare del numero di partecipanti. Anche il sistema di attribuzione dei punti \u00e8 stato modificato varie volte fino ad adottare quello standard internazionale, che prevede tre punti per la vittoria e uno per il pareggio. Tutte le stagioni sono state comunque caratterizzate da una prima fase di stagione regolare, al termine della quale le migliori squadre si affrontavano nei play-off per l'assegnazione del titolo. La copertura televisiva delle fasi finali del torneo era garantita dall'emittente via cavo Fox.\nPartecipanti.\nIn totale sono stati 50 i club a partecipare ad almeno una edizione della A-League o della USL First Division."}
{"id": "1116946", "revid": "16758", "url": "https://it.wikipedia.org/wiki?curid=1116946", "title": "Patrick Roy", "text": "Ha vinto 4 Stanley Cup nella sua carriera, oltre ad essere l'unico giocatore nella storia ad aver vinto tre volte il Conn Smythe Trophy, assegnato al miglior giocatore dei playoff. \u00c8 considerato uno dei migliori portieri nella storia dell'NHL, oltre ad essere uno dei maggiori rappresentanti dello stile \"farfalla\". Il 13 novembre 2006 \u00e8 stato inserito nella Hockey Hall of Fame. \u00c8 tutt'oggi secondo nella classifica dei portieri con pi\u00f9 vittorie in NHL con 551 gare vinte.\nCarriera.\nMontreal Canadiens.\nRoy ha iniziato la sua carriera nei Montr\u00e9al Canadiens, da cui fu scelto al draft del 1984, nonostante fosse tifoso della squadra rivale, i Qu\u00e9bec Nordiques. Debutt\u00f2 in NHL il 23 febbraio 1985, sostituendo l'infortunato portiere Doug Sotaert; gioc\u00f2 per 20 minuti, senza subire gol e ottenendo cos\u00ec la sua prima vittoria. Fu cos\u00ec mandato agli Sherbrooke Canadiens in AHL, dove, nei playoff, divenne titolare, conducendo la squadra alla vittoria della Calder Cup. Nella stagione successiva divenne titolare dei Canadiens, portandoli a vincere la Stanley Cup, eliminando, in finale, i Calgary Flames, oltre a vincere il suo primo Conn Smythe Trophy e ad essere inserito nell'All-Rookie Team.\nNella stagione 1988-1989 la sua squadra perse la finale di playoff con i Calgary Flames, ma nonostante ci\u00f2, Roy riusc\u00ec a vincere il Vezina Trophy, il premio assegnato al miglior portiere della lega, che vinse anche l'anno successivo e nel 1992. Nel 1993 riport\u00f2 la Stanley Cup a Montr\u00e9al, superando i Los Angeles Kings per 4-1 nella serie finale. Nella stagione successiva, si fece notare per aver giocato la gara-4 del primo turno di playoff, vinta 5-2 con i Boston Bruins, nonostante avesse da poco avuto problemi per un'appendicite. I Canadiens furono comunque eliminati in quella serie.\nIl 2 dicembre 1995, Roy sub\u00ec tutti i gol della partita persa 11-1 dai Canadiens con i Detroit Red Wings, e i tifosi dei Canadiens cominciarono a fischiarlo. A seguito di questo, e di screzi con l'allenatore Mario Tremblay, Roy, assieme a Mike Keane fu ceduto ai Colorado Avalanche in cambio di Jocelyn Thibault, Martin Ru\u010dinsk\u00fd e Andrej Kovalenko. L'operazione fu nota con il termine francese \"Le Trade\".\nColorado Avalanche.\nEsord\u00ec con la franchigia di Denver il 7 dicembre 1995 contro gli Edmonton Oilers. Con la squadra che un tempo erano stati i suoi amati Nordiques, Roy vinse subito la Stanley Cup, superando per 4-0 i Florida Panthers nella serie finale. Ne vinse un'altra nella stagione 2000-2001, stavolta, ad essere battuti, furono i New Jersey Devils, per 4-3 in serie. Nella stessa stagione vinse anche il Conn Smythe Trophy per la terza volta. Gioc\u00f2 con gli Avalanche fino al 2003, anno del suo ritiro. La sua ultima partita in carriera \u00e8 stata la sconfitta in gara-7, agli overtime, dei quarti di finale dei playoff, contro i Minnesota Wild, avvenuta il 22 aprile 2003. Fino al 2009 era il portiere con pi\u00f9 gare giocate (1029) e vittorie (551) in NHL, ma \u00e8 stato superato, per entrambe le statistiche, da Martin Brodeur.\nSia i Canadiens che gli Avalanche hanno ritirato il numero 33 in suo onore.\nCarriera da allenatore.\nA seguito del ritiro, \u00e8 diventato General Manager ed allenatore dei Quebec Remparts, squadra della QMJHL con cui vinse la Memorial Cup nel 2006. Il 23 maggio 2013 \u00e8 stato nominato Head Coach dei Colorado Avalanche, in sostituzione di Joe Sacco; ricoprir\u00e0 inoltre vari ruoli manageriali. Al suo primo anno ha vinto il titolo di Division e perso il primo round dei playoff contro i Minnesota Wild. Ha lasciato la squadra al termine della stagione 2015-2016."}
{"id": "1116979", "revid": "729019", "url": "https://it.wikipedia.org/wiki?curid=1116979", "title": "Fran\u00e7ois de Bassompierre", "text": "Biografia.\nFiglio di Cristoforo di Bassompierre (1547-1596), Francesco proveniva da un'antica famiglia nobile della Lorena, i Ravenstein, che aveva servito per generazioni i duchi di Borgogna e Lorena. Dopo essere stato educato con il fratello in Baviera e in Italia, fu introdotto alla corte di Enrico IV in Francia nel 1598. Quest'ultimo, grazie all'affabile comportamento, al fine spirito e alla propensione alla galanteria di Bassompierre, gli si affezion\u00f2.\nNel 1600 prese parte ad una breve campagna in Savoia, agli ordini del Lesdigui\u00e8res, contro il duca Carlo Emanuele I e nel 1603 combatt\u00e9 in Ungheria contro i turchi nell'esercito dell'imperatore. Nel 1610 Enrico IV lo nomin\u00f2 membro del Consiglio di stato e lo mise a capo di un reggimento.\nDopo la morte del re, Bassompierre si guadagn\u00f2 i favori della regina Maria de' Medici, che nel 1614 lo nomin\u00f2 colonnello generale delle truppe svizzere. L'anno successivo sostenne la regina madre nella sua lotta contro la nobilt\u00e0 francese, ma quando lei entr\u00f2 in conflitto con il figlio Luigi XIII, Bassompierre si schier\u00f2 dalla parte di quest'ultimo. Nel 1617, ricevette il ruolo di governatore della Bastiglia di Luigi XIII. Aveva sotto il suo comando sessanta guardie svizzere e rimase solo da otto a dieci giorni prima di dare il posto al conestabile di Luynes. Contribu\u00ec all'allontanamento dei sostenitori di Maria de' Medici a Les Ponts-de-C\u00e9 nel 1620.\nTutto questo e il servizio svolto durante la nuova ascesa degli ugonotti nel 1621-1622 gli valsero la nomina il 29 agosto 1622 a Maresciallo di Francia. Nel 1621 era stato anche inviato in Spagna come ministro plenipotenziario, nel 1625 ebbe lo stesso incarico in Svizzera e l'anno successivo in Inghilterra: in tutte queste missioni si afferm\u00f2 come eccellente diplomatico. Dopo queste missioni diplomatiche torn\u00f2 all'attivit\u00e0 militare partecipando all'assedio di La Rochelle nel 1628. Si distinse poi in una campagna contro i ribelli della Linguadoca. Fu successivamente incaricato di raccogliere truppe in Svizzera. All'inizio del 1629 ebbe il comando dell'esercito francese che, presenti sia il re Luigi XIII che il cardinale Richelieu, condusse il 6 marzo alla vittoria sulle truppe di Carlo Emanuele I, duca di Savoia al Passo di Susa, vittoria che apr\u00ec all'esercito francese la citt\u00e0 di Susa e l'intera valle verso la pianura padana. L'azione costrinse il duca di Savoia a rompere l'alleanza con la Spagna e a siglare cinque giorni dopo la pace di Susa.\nIn data non nota, fra il 1614 e il 1630, egli aveva sposato segretamente Luisa Margherita di Guisa, contessa di Eu, principessa di Chateau-Regnault, figlia del defunto Enrico, duca di Guisa e vedova di Francesco di Borbone-Conti. Luisa Margherita si era legata a Maria de' Medici, dalla quale aveva ricevuto molti favori, e partecip\u00f2 nel 1630 ad un complotto ordito dalla regina madre stessa insieme al fratello del re Gastone d'Orl\u00e9ans e ad altri membri della nobilt\u00e0 (il cosiddetto \"Parti d\u00e9vot\", cio\u00e8 Partito devoto) Sventato il complotto, Richelieu ne pun\u00ec i partecipanti: Luisa Margherita fu confinata nelle sue propriet\u00e0 di Eu e Bassompierre, nonostante il suo brillante stato di servizio e il suo scarso contributo al complotto, fu fatto incarcerare il 23 febbraio 1631 alla Bastiglia, poi al confino, da dove usc\u00ec solo il 21 gennaio 1643, dopo la morte del cardinale.\nRitiratosi poi presso il castello di Tilli\u00e8res in Normandia, mor\u00ec a causa di un colpo apoplettico mentre si trovava ospite del duca di Vitry.\nCondottiero e cortigiano.\nFran\u00e7ois de Bassompierre fu il perfetto modello di uomo di corte francese del suo tempo.\nFisicamente molto attraente, pronto e disinvolto di spirito, dedito al lusso, al gioco e all'amore, visse per il gusto e il piacere. Tuttavia, il rapporto con la principessa Margherita di Lorena fu un amore vero e ricambiato, e l'imprigionamento del marchese fu un colpo grave per entrambe. La coppia ebbe un solo figlio, Francesco de La Tour, che mor\u00ec subito dopo il padre. Bassompierre, prima del matrimonio segreto con Margherita, aveva avuto da Maria di Balsac un figlio illegittimo, Luigi (nato nel 1610), che divenne vescovo di Saintes."}
{"id": "1116987", "revid": "767487", "url": "https://it.wikipedia.org/wiki?curid=1116987", "title": "Ponte delle Guglie", "text": "Il ponte delle Guglie \u00e8 un ponte di Venezia, situato nel sestiere di Cannaregio.\n\u00c8 l'unico ponte veneziano adornato da pinnacoli, posti alla base dei corrimani: le guglie da cui prende il nome.\nIl \"ponte di Cannaregio\" fu costruito per la prima volta in legno nel 1285. Fu sostituito dall'attuale ponte in pietra nel 1580, come testimoniano le iscrizioni poste sul ponte stesso. Restaurato nel 1641 e nel 1677, fu ricostruito nel 1823 con l'aggiunta delle guglie, per cui prese l'attuale nome. Nel 1987, con un ulteriore restauro venne aggiunto un percorso per disabili dotato di corrimano in metallo e i gradini, che prima erano in asfalto, ora sono in pietra."}
{"id": "1116993", "revid": "228587", "url": "https://it.wikipedia.org/wiki?curid=1116993", "title": "Ritenuta del boma", "text": "La ritenuta del boma o cavalla \u00e8 un cavo o un paranco posto a impedire che il boma possa pericolosamente brandeggiare, specie nelle andature portanti. \n\u00c8 di norma usato un moschettone anzich\u00e9 una legatura nel caso in cui si rendesse necessario mollare la ritenuta rapidamente."}
{"id": "1117002", "revid": "112309133", "url": "https://it.wikipedia.org/wiki?curid=1117002", "title": "Rinvio dei fiocchi", "text": "Il rinvio dei fiocchi \u00e8 un passacavo mobile (carrello), o una serie di passacavi, che rimanda la scotta dal punto di scotta al verricello o strozzatore corrispondente, cos\u00ec che ogni fiocco o vela di prua possa avere il migliore angolo di scotta e permette inoltre di mantenere costante l'angolo di arrivo della scotta sulla campana (e quindi di trazione) per tutti i fiocco.\nLa regolazione del punto di scotta, grazie a rinvii di scotta multipli o mobili, permette un'adeguata svergolazione della vela di prua. Normalmente, il punto di scotta \u00e8 corretto se il tell-tales (filetti) di entrata del fiocco sopravento sventano tutti insieme a seguito di un'orzata.\nIl suo dimensionamento dipende dal carico massimo sulla scotta del fiocco (normalmente con il fiocco da vento pi\u00f9 forte) e dall'angolo di ingresso.\nCarico sulla scotta (kg)= Supvelica(m^2)*v^2(nodi)*0.02104\nRaddoppiando il carico di scotta, normalmente, si \u00e8 in sicurezza (per\u00f2 dipende caso per caso)."}
{"id": "1117006", "revid": "112794689", "url": "https://it.wikipedia.org/wiki?curid=1117006", "title": "Barremiano", "text": "Nella scala dei tempi geologici il Barremiano rappresenta il quarto dei sei piani o et\u00e0 in cui \u00e8 suddiviso il Cretacico inferiore, la prima epoca dell'intero periodo Cretacico.\n\u00c8 compreso tra 130,5 \u00b1 1,5 e 125,0 \u00b1 1,0 milioni di anni fa (Ma), preceduto dall'Hauteriviano, il terzo piano del periodo Cretacico e seguito dall'Aptiano, il quintopiano del Cretacico inferiore.\nDefinizioni stratigrafiche e GSSP.\nIl nome del Barremiano deriva da quello della localit\u00e0 tipo, che si trova nei pressi del villaggio di Barr\u00eame, nelle Alpi dell'Alta Provenza, in Francia. Il piano fu definito e descritto dal geologo francese Henry Coquand nel 1873.\nLa base del Barremiano \u00e8 data dalla prima comparsa negli orizzonti stratigrafici delle specie ammonitiche \"Spitidiscus hugii\" e \"Spitidiscus vandeckii\".\nIl limite superiore del Barremiano \u00e8 determinato dall'inversione geomagnetica all'inizio della cronozona M0r, che \u00e8 biologicamente vicina alla prima comparsa dell'ammonite \"Paradeshayesites oglanlensis\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, non \u00e8 ancora stato fissato (2010).\nBiozone.\nIl Barremiano \u00e8 talvolta suddiviso in due sottopiani (o sottoet\u00e0), l'inferiore e il superiore.\nNel dominio Tetide, il Barremiano contiene undici biozone ammonitiche:\nPaleontologia.\nMolte delle conoscenze sulla fauna del Barremiano, in particolare per uccelli, mammiferi e pterosauri, deriva dai ritrovamenti effettuati nella Formazione Yixiang, in Cina."}
{"id": "1117014", "revid": "124808", "url": "https://it.wikipedia.org/wiki?curid=1117014", "title": "Tenacious D in The Pick of Destiny", "text": ""}
{"id": "1117024", "revid": "76963", "url": "https://it.wikipedia.org/wiki?curid=1117024", "title": "Jean-Philippe Toussaint", "text": "\u00c8 anche regista cinematografico e artista contemporaneo.\nPremi e riconoscimenti.\nJean-Philippe Toussaint ottiene il Premio letterario della Vocazione per il suo primo romanzo La stanza da bagno nel 1986. Il Premio M\u00e9dicis del romanzo francese per Fuggire nel 2005, che \u00e8 il seguito di Fare l'amore; La verit\u00e0 su Marie ha ottenuto il Premio D\u00e9cembre nel 2009 e il Premio triennale del romanzo rilasciato dalla F\u00e9d\u00e9ration Wallonie-Bruxelles nel 2013. I suoi romanzi sono tradotti in una ventina di lingue."}
{"id": "1117035", "revid": "1106276", "url": "https://it.wikipedia.org/wiki?curid=1117035", "title": "Proiezione di Newman", "text": "La proiezione di Newman \u00e8 un metodo utilizzato per la rappresentazione grafica di una struttura molecolare che consiste in una proiezione frontale lungo il legame tra due atomi, legame che \u00e8 nascosto, con i legami che si dipartono dall'atomo anteriore che giungono al centro della proiezione mentre i legami che si dipartono dall'atomo posteriore sono indicati parzialmente.\nLa proiezione di Newman \u00e8 particolarmente sfruttata nello studio della conformazione dei composti aciclici, in quanto riesce a evidenziare facilmente i diversi conformeri sfalsati o eclissati considerando semplicemente l'effetto della rotazione lungo l'asse di legame in cui \u00e8 effettuata la proiezione. Graficamente \u00e8 possibile mettere in relazione in modo chiaro i vari conformeri ottenibili e la loro energia associata, in modo tale da evidenziarne il diverso livello di stabilit\u00e0. Si nota che i conformeri a pi\u00f9 alta energia, e quindi quelli pi\u00f9 instabili, sono quelli che presentano i gruppi a maggiore ingombro sterico in posizione eclissata, mentre nella configurazione a minore energia tali gruppi sono in posizione opposta l'uno all'altro (\"anti\"). Se invece questi due gruppi sono adiacenti, la conformazione viene definita \"gauche\".\nQuesta rappresentazione stereochimica fu introdotta dal chimico statunitense Melvin Spencer Newman nel 1952."}
{"id": "1117053", "revid": "1543377", "url": "https://it.wikipedia.org/wiki?curid=1117053", "title": "Portsmouth (New Hampshire)", "text": "Portsmouth \u00e8 una citt\u00e0 degli Stati Uniti d'America facente parte della contea di Rockingham nello stato del New Hampshire.\nFondata nel 1653 dal colono John Mason che volle dargli lo stesso nome dell'importante porto inglese dell'Hampshire, Portsmouth \u00e8 una citt\u00e0 portuale e meta turistica nei mesi estivi.\nAccordi di Portsmouth.\nSono degli accordi siglati, dietro i buoni uffici degli Stati Uniti, tra Russia e Giappone il 5 settembre 1905. Nonostante la schiacciante superiorit\u00e0 registrata negli scontri del 1904 e nel corso della battaglia di Tsushima, il Giappone non possedeva i mezzi per continuare oltre lo sforzo bellico e accett\u00f2 di buon grado l'offerta americana. Col trattato di pace, la Russia cedette al Giappone la met\u00e0 meridionale dell'isola di Sachalin e i diritti d'affitto della penisola del Liaotung; inoltre, la Russia acconsentiva a che il Giappone avesse mano libera in Corea; infine, venne decisa l'evacuazione di entrambi gli eserciti dalla Manciuria."}
{"id": "1117069", "revid": "486946", "url": "https://it.wikipedia.org/wiki?curid=1117069", "title": "Regionalliga Sud", "text": ""}
{"id": "1117070", "revid": "110157", "url": "https://it.wikipedia.org/wiki?curid=1117070", "title": "Hechingen", "text": "Hechingen (in alemanno \"H\u00e4chenga\"), denominata \"Zollernstadt\" (la citt\u00e0 sotto il Castello degli Hohenzollern), \u00e8 una citt\u00e0 del Baden-W\u00fcrttemberg in Germania a circa 60\u00a0km a sud di Stoccarda. Fino al 31 dicembre 1972 Hechingen era capoluogo dell'omonimo circondario rurale e forma oggi un centro medio per i comuni circostanti. Assieme ai confinanti comuni di Rangendingen e Jungingen forma una Comunit\u00e0 amministrativa.\nGeografia fisica.\nPosizione.\nHechingen si trova nella valle del torrente Starzel, un affluente del Neckar, nelle immediate vicinanze (4,5\u00a0km dal centro) del famoso Castello degli Hohenzollern.\nSuddivisione amministrativa.\nAlla Citt\u00e0 di Hechingen appartengono le frazioni di Boll, Schlatt, Bechtoldsweiler, Sickingen, Stein, Beuren, Weilheim e Stetten, che erano comuni autonomi fino alla Riforma territoriale degli anni settanta del XX secolo.\nStoria.\nHechingen viene menzionata per la prima volta nel 786 in un documento del Convento di San Gallo nell'odierna Svizzera.\nIl conferimento dello statuto di citt\u00e0 avviene nel 1255.\nA partire dall'XI secolo, Hechingen appartiene ai conti di Zollern e dal 1360 alla Contea di W\u00fcrttemberg.\nNel 1429 passa agli Hohenzollern e, dopo esser stata residenza dei principi di Hohenzollern-Hechingen, nel 1850, assieme a quest'ultimo, alla Prussia.\nHechingen fu \"Oberamtsstadt\" (paragonabile ad un odierno capoluogo di circondario) nel Distretto governativo prussiano di Sigmaringen.\nDi particolare significato per la storia della citt\u00e0 di Hechingen era il contributo della popolazione ebrea che incentivava soprattutto l'industrializzazione e animava la vita culturale.\nDurante il periodo del nazionalsocialismo, la popolazione ebrea venne deportata e uccisa (Riga-Kaiserwald, Ghetto di Izbica, Mauthausen, ecc.).\nLa sinagoga della citt\u00e0, distrutta nel 1938 durante i Pogrom di novembre da parte delle SA locali e di Reutlingen, venne restaurata alla fine degli anni settanta e viene oggi utilizzata per fini culturali e per la cura della memoria della storia ebrea della citt\u00e0. Dal 21 marzo 2003 viene nuovamente utilizzata anche come tempio.\nPolitica.\nConsiglio comunale.\nLe elezioni comunali del 13 giugno 2004 hanno determinato la seguente suddivisione dei seggi:\nStemma.\nLo stemma di Hechingen mostra uno scudo inquartato d'argento (bianco) e nero.\nAmministrazione.\nGemellaggi.\nHechingen \u00e8 gemellata con:\nCultura e monumenti.\nHechingen \u00e8 collocata sulla \"Hohenzollernstra\u00dfe\" (Strada degli Hohenzollern).\nEconomia e infrastruttura.\nTrasporti.\nHechinge \u00e8 collocata sulla Stradale federale n.27 (B27) che collega la citt\u00e0 verso nord all'area metropolitana di Stoccarda e verso sud con Sciaffusa in Svizzera.\nIl trasporto pubblico viene effettuato da parte del \"Verkehrsverbund Neckar-Alb-Donau\" (Consorzio trasporti Neckar-Giura-Danubio).\nMedia.\nA Hechingen sono disponibili, con relativa edizione locale, i quotidiani \"Zollernalbkurier\", \"Schwarzw\u00e4lder Bote\" e \"Hohenzollerische Zeitung\".\n\u00c8 inoltre possibile ricevere via cavo il canale televisivo \"RTF.1\".\nTribunali, uffici e istituzioni.\nHechingen \u00e8 sede di un \"Landgericht\" (Corte d'appello) a cui sono assoggettati gli \"Amtsgericht\" (tribunali) di Albstadt, Balingen, Hechingen e Sigmaringen.\nLa citt\u00e0 \u00e8 anche sede del Decanato di Zollern nell'ambito dell'Arcidiocesi di Friburgo in Brisgovia."}
{"id": "1117071", "revid": "490388", "url": "https://it.wikipedia.org/wiki?curid=1117071", "title": "Spermatogonio", "text": "Lo spermatogonio \u00e8 una cellula giovane, presente alla membrana basale del tubulo seminifero. Ha come corrispondente femminile l'ovogonio. \nDalla nascita fino alla fase puberale l'individuo presenta al livello della gonade gli spermatogoni A, i quali costituiscono una riserva di cellule seminali con corredo genetico di tipologia diploide non mature ed incapaci di fecondare gli ovociti. Essi, in seguito a stimoli ormonali, vanno incontro a maturazione.\nDurante l'attivit\u00e0 sessuale del maschio, e per tutta la vita fertile, gli spermatogoni si moltiplicano per mitosi, in modo da costituire una riserva stabile (spermatogoni A). Gli spermatogoni B, che derivano dalla divisione e specializzazione degli spermatogoni A, si dividono per mitosi generando spermatociti di primo ordine questi dopo una prima divisione meiotica generano spermatociti di secondo ordine che dopo una seconda divisione meiotica daranno origine a 4 spermatidi aploidi per ogni spermatocita di primo ordine che fa meiosi, le spermatidi dopo un processo di spermiogenesi maturano in spermatozoidi.\nQuindi, alla base del tubulo, si possono distinguere due differenti tipi di spermatogoni, in base alla organizzazione della cromatina: gli spermatogoni seminali, che hanno una elevata percentuale di eterocromatina; quelli invece impegnati nella spermatogenesi sono caratterizzati da una maggiore quantit\u00e0 di eucromatina (pi\u00f9 decondensata e pi\u00f9 trascrivibile). Il secondo tipo di spermatogoni deriva dalla proliferazione dei primi, secondo un tipo di programmazione che \u00e8 tipico di ciascuna specie."}
{"id": "1117072", "revid": "56620", "url": "https://it.wikipedia.org/wiki?curid=1117072", "title": "Un gioco da ragazze", "text": "Un gioco da ragazze \u00e8 un romanzo noir di Andrea Cotti, pubblicato nel 2005 per la collana Colorado Noir/Mondadori.\nLa protagonista \u00e8 Giulia Vita, ispettore che dovr\u00e0 indagare sul massacro della famiglia Flores, sterminata a coltellate.\nAltri media.\nIl 7 novembre 2008 \u00e8 uscita nelle sale la trasposizione cinematografica del romanzo, per la regia di Matteo Rovere."}
{"id": "1117073", "revid": "107221200", "url": "https://it.wikipedia.org/wiki?curid=1117073", "title": "La stagione delle conserve", "text": "La stagione delle conserve \u00e8 un libro della scrittrice Polly Horvath scritto tutto al femminile che parla di affetti negati e affetti ritrovati.\nTrama.\nRatchet passer\u00e0 l'estate con due vecchie prozie, Tilly e Penpen, che nemmeno conosce, nei solitari boschi del Maine: \u00e8 una prospettiva ben poco allettante per una ragazzina. L'idea di allontanarsi da casa per una vacanza in un posto simile la spaventa. Ma quando conosce le arzille vecchiette, conosciute come \"le signore delle conserve\", la sua opinione a poco a poco cambia. Tilly e Penpen, che passano il loro tempo a preparare marmellate di mirtillo e a raccontare storie raccapriccianti, sono sempre pronte ad accogliere chiunque bussi alla loro porta. E il giorno che si presenta una donna con una bambina, chiedendo informazioni..."}
