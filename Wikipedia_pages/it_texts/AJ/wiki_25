{"id": "1109794", "revid": "1632387", "url": "https://it.wikipedia.org/wiki?curid=1109794", "title": "Storia dell'uomo", "text": "La storia dell'uomo \u00e8 l'insieme delle vicende umane all'interno della Storia della Terra. Secondo l'Ipotesi dell'Evoluzione di Darwin, l'uomo \u00e8 il frutto di un processo evolutivo, dunque l'inizio della storia dell'umanit\u00e0 pu\u00f2 essere fatto risalire a diversi stadi di questo sviluppo: la si pu\u00f2 intendere dalla comparsa del primo manufatto tecnologico australopithecino, a partire dalla comparsa del genere \"Homo\", oppure a partire dalla comparsa di \"Homo sapiens\", il cosiddetto \"uomo moderno\", circa 200.000 anni fa.\nCon tale definizione si pu\u00f2 preferire indicare la storia dell'uomo moderno, dotato di caratteri anatomici identici all'uomo odierno e di una cultura artistica e spirituale, ma nella periodizzazione tradizionale il primo dei periodi della storia umana \u00e8 generalmente indicato nella Preistoria, 2,5-2,6 milioni di anni fa, e quindi include diverse specie ominidi.\nPeriodizzazione.\nLa periodizzazione della storia umana pi\u00f9 comune presso la cultura occidentale, basata quindi su un punto di vista \"eurocentrico\" della storia, suddivide la storia del genere \"Homo\" in due grandi periodi, Preistoria (che si divide in et\u00e0 della pietra a sua volta divisa in Paleolitico, Mesolitico e Neolitico, ed et\u00e0 dei metalli, con le sue rispettive divisioni) e Storia (et\u00e0 antica, medievale, moderna e contemporanea).\nSe la Preistoria \u00e8 composta da fatti comuni a tutte le attuali civilt\u00e0 del mondo, a partire dalla Storia Antica tale periodizzazione classica riflette maggiormente le vicende del Vicino Oriente antico, del continente europeo e del mondo occidentale.\nLa Preistoria termina con l'invenzione della scrittura...\nComparsa dell'essere umano.\nLa teoria attualmente riconosciuta e accettata da antropologi, paleontologi e biologi stima che la famiglia \"Hominidae\" si sia evoluta a partire da protoprimati, ramo comune dal quale discendono anche le scimmie africane circa 5-6 milioni di anni fa e che fra i 2,3 ed i 2,4 milioni di anni fa il genere \"Homo\" si sia differenziato dall'\"Australopithecus\".\nCirca sette milioni di anni fa l'assestamento della crosta terrestre produsse la formazione della Rift Valley, che attraversa gli stati attuali: Etiopia, Kenya e Tanzania. I venti carichi di piogge provenienti da ovest furono intrappolati dal sollevamento del Rift e di conseguenza avvenne l'inaridimento della parte orientale dell'Africa, con progressiva formazione dall'attuale savana in sostituzione alla foresta. La popolazione dei proto-ominidi africani si ritrov\u00f2 ad essere geograficamente separata dal Rift in due ambienti ecologicamente differenti: il versante ovest rimase lussureggiante e i protoprimati su questo lato si evolvettero in un ambiente boscoso, differenziandosi verso la linea delle attuali scimmie antropomorfe non umane, mentre altre rimaste sull'altopiano orientale si adattarono a condizioni ambientali differenti quali la scomparsa della foresta sostituita dalla savana africana. In questo ambiente avvenne l'evoluzione e l'affermazione della linea afferente agli \"Hominina\", di cui \"Homo sapiens\" \u00e8 l'unico vivente.\nLe prime specie appartenenti al genere \"Homo\" muovendosi lungo le coste dei mari, si diffusero rapidamente per lunghe distanze nelle zone tropicali. Anche con l'utilizzo di vestiti pesanti fu resa possibile anche la colonizzazione delle terre extratropicali.\nL'appartenente al genere \"Homo\" progenitore della nostra specie, denominato \"Homo ergaster\", si origina in Africa, evolvendosi d\u00e0 origine a \"Homo erectus\" e colonizzando ad ondate successive l'Eurasia si differenzia nelle specie Homo heidelbergensis e successivamente in Homo neanderthalensis (processo di migrazione chiamato Out-of-Africa 1), gli appartenenti al genere Homo che rimasero in Africa diedero origine all\"'Homo sapiens\" che successivamente migr\u00f2, dando origine ad un secondo processo di migrazione chiamato \"Out-of-Africa 2\".\nL'essere umano moderno secondo studi genetici \u00e8 originario dell'Africa (circa 200\u00a0000 anni fa); durante il processo di migrazione chiamato \"Out-of-Africa II\" (seconda fuoriuscita dal continente africano) ha colonizzato l'Eurasia e l'Oceania (circa 50\u00a0000 anni fa) ibridandosi con le specie gi\u00e0 fuoriuscite dall'Africa precedentemente (denisoviani in Asia orientale e neanderthaliani in Eurasia occidentale), e infine l'America (da circa 10\u00a0000 anni fa ad almeno 15\u00a0000 o forse, ma le ricerche sono tuttora in corso, 40\u00a0000 anni fa). Secondo i medesimi studi le attuali etnie caucasiche, indiane ed oceaniche conservano tracce di ibridazione con \"Homo neanderthalensis\" ereditate tramite la trasmissione paterna del cromosoma Y avvenuta in Europa, mentre altre popolazioni non presentano tracce di ibridazione con \"Homo neanderthalensis\", questo fatto viene comunemente interpretato come una conferma all'origine africana dell'essere umano moderno, il quale solo durante la seconda migrazione a partire dall'Africa si sarebbe ibridato con gli ominidi europei residenti nel centro Europa a partire dalla prima migrazione.\nGli umani generalmente vivevano in piccoli gruppi nomadi; circa 10\u00a0000 anni fa, l'avvento dell'agricoltura innesc\u00f2 la rivoluzione Neolitica. L'accesso a stabili risorse di cibo favor\u00ec la formazione di comunit\u00e0 permanenti, l'addomesticamento di animali e l'uso di utensili in metallo. L'agricoltura incoraggi\u00f2 anche lo scambio e la cooperazione; con l'affermarsi della metallurgia e altre innovazioni, erano ormai gettate le basi per le prime societ\u00e0. I primi villaggi si svilupparono nelle regioni del Medio Oriente (Fase protostorica del Vicino Oriente).\nPrime civilt\u00e0.\nCirca 9500 anni fa si formarono in India e successivamente anche in Mesopotamia, nell'antico Egitto e, probabilmente, anche in Siria, le prime forme di citt\u00e0-stato. Queste civilt\u00e0 svilupparono le prime forme di scrittura e le prime grandi religioni.\nLe forze militari si formarono per protezione e i governi per l'amministrazione delle societ\u00e0 che si andavano sempre pi\u00f9 sviluppando. Nella cultura babilonese, il Codice di Hammurabi \u00e8 la prima testimonianza di legislazione pervenutaci. Gli stati cooperavano e competevano per le risorse, in alcuni casi muovendo guerra.\nLo sviluppo delle citt\u00e0 port\u00f2 alla costruzione di imponenti strutture di vario genere, di carattere religioso, bellico o semplicemente per l'abbellimento della citt\u00e0 (Sette meraviglie del mondo). Si accentuarono le differenze tra classi sociali, con il fenomeno della schiavit\u00f9.\nNacque una prima economia che, da un semplice scambio basato sul baratto, pass\u00f2 sempre pi\u00f9 all'uso di una merce di scambio: frumento, riso o bestiame, fino all'utilizzo di metalli o pietre preziose che garantiscono scambi su lunghe distanze e lunghi periodi di tempo, con lo sviluppo delle societ\u00e0 mercantili, come quella dei cosiddetti \"popoli del mare\", dei Micenei, degli Etruschi o dei Fenici.\nContemporaneamente, la civilt\u00e0 della valle dell'Indo (c. 3300 - 1300 a.C.), estesa geograficamente soprattutto lungo il fiume Indo nel subcontinente indiano, ma anche lungo il Sarasvati, un fiume dell'India ormai prosciugato, si colloca tra le pi\u00f9 antiche civilt\u00e0 del mondo, insieme a quelle della Mesopotamia e dell'antico Egitto. Lo sviluppo urbano \u00e8 pi\u00f9 precoce in Egitto e Mesopotamia, ma la civilt\u00e0 dell'Indo conobbe una maggiore estensione geografica (attuale Pakistan e India occidentale).\nAncora pi\u00f9 ad oriente, testimonianze dell'antica agricoltura cinese basata sulle risaie sono state datate al 6000a.c., e associate alla cultura di Peiligang (\u88f4\u674e\u5d17\u6587\u5316) della contea di Xinzheng (\u65b0\u912d\u7e23), Henan (\u6cb3\u5357\u7701). Con l'agricoltura aument\u00f2 la popolazione, l'abilit\u00e0 nell'immagazzinare le risorse e comparvero le prime figure di amministratori ed artigiani. Nel tardo Neolitico, la valle di Huang He (\u9ec3\u6cb3) divenne un centro culturale, dove furono fondati i primi villaggi; di cui il pi\u00f9 significativo archeologicamente fu quello ritrovato a Banpo (\u534a\u5761), Xi'an (\u897f\u5b89).\nTra le tesi dello sviluppo successivo, la tesi dell'area nucleare, dell'archeologo Kwang-chih Chang sosteneva che la civilt\u00e0 cinese si fosse sviluppata da una cultura dell'era neolitica, quella di Yangshao. Tale cultura si sarebbe diffusa attorno al 5000 a.C. e avrebbe formato la base per la civilt\u00e0 cinese.\nLa tesi delle \"sfere interattive\" proposta da Kwang-chih Chang, sostiene che la cultura cinese non derivi solo dalla cultura Yangshao, ma da una combinazione di culture presenti in quel periodo. Inizialmente queste culture erano separate, ma si integrarono con il commercio e la diffusione delle prime tecnologie attorno al 3000 a.C.\nIn Giappone si stava sviluppando il Periodo J\u014dmon, forse primo, dove troviamo forse il primo esempio di manufatti ceramici.\nIn Grecia nacquero le citt\u00e0 stato; qui sorsero le prime grandi scuole di filosofia, le pi\u00f9 antiche forme delle quali furono forse in vivificante contatto con le culture orientali persiane.\nGli Imperi.\nDuemila-tremila anni fa si svilupparono i primi imperi di espansione, fra cui la Persia, la Cina e l'Impero Romano.\nLa cultura greca - fortemente interattiva con quelle minoica e persiana - innestatasi con quella romana dopo la sua conquista, forn\u00ec gli elementi essenziali della cultura del mondo occidentale, arricchitasi poi a livello istituzionale, essenzialmente grazie alla complessa struttura statale ideata dal sistema di Roma che super\u00f2 le anguste visioni della \"polis\" greca, pur alimentandosi con l'esperienza imperiale avviata dall'ellenizzato Alessandro Magno.\nNon si pu\u00f2 trascurare il fatto che la cultura dell'Occidente europeo si sia arricchita in modo tutt'altro che secondario grazie all'apporto culturale della Mesopotamia, dell'Egitto faraonico, di quello celtico, di quello ebraico (gi\u00e0 per vari aspetti indebitato, grazie alle deportazioni patite), con la cultura egiziana, babilonese e antico-iranica, e influenzato inevitabilmente dal contatto con le antiche societ\u00e0 siriache che trov\u00f2 al momento del suo ingresso - all'epoca del biblico Giosu\u00e8 - in Terra Santa. Tale argomento \u00e8 tuttora \u00e8 materia di studio e discussione e se, ad esempio, \u00e8 lecito affermare che personaggi come Ippocrate di Coo abbiano portato la medicina a livello di scienza autonoma, indubitabili sono per\u00f2 i contributi in tal campo provenienti dall'Egitto faraonico, dall'Iran pre-achemenide e achemenide e persino dall'India (si ricordi ad es. Jundish\u0101p\u016br).\nIl debito contratto con l'antica Persia da parte della cultura greca (e, ovviamente, quello guadagnato dalla Persia nei confronti della antica Grecia) sub\u00ec un'impetuosa accelerazione al momento della conquista della Lidia ionica da parte del sovrano medo Arpago nel 546 a.C. o 545 a.C. I Medi agivano per conto dei loro signori persiani e, fino ad allora, non sembra che i Greci conoscessero la Persia (al contrario degli Assiri e degli Egiziani), dal momento che nessun riferimento ad essa \u00e8 rinvenibile in Omero\nNell'ultima met\u00e0 del I millennio a.C., si registrarono quindi progressi tecnologici decisivi, proprio mentre in Cina si perfezionava la preparazione della carta, che agevol\u00f2 la scrittura e quindi la diffusione del sapere. (vedi Storia dei numeri).\nNelle citt\u00e0 romane, fin dall'et\u00e0 repubblicana, si attuarono progressi in ingegneria civile, con la costruzione di strade, ponti e di un sistema idrico e fognario.\nIl declino del sistema imperiale di Roma segna l'inizio del Medioevo in Europa, malgrado una parte tutt'altro che secondaria dell'Impero sopravviva a lungo pi\u00f9 a Oriente, con l'Impero Bizantino.\nIl Sacro Romano Impero \u00e8 il primo abbozzo di riunificazione dell'Europa sotto uno stesso scettro, operato dalle popolazioni barbariche germaniche conosciute sotto il nome di Franchi.\nIl convulso irrompere negli antichi territori imperiali romani di numerose popolazioni provenienti dal meridione e dal levante del mondo, port\u00f2 a profondi e spesso traumatici rimodellamenti dei sistemi di governo e societari, nonch\u00e9 a diverse forme di produzione del reddito.\nQuando nel XV secolo i Turchi ottomani s'impadronirono di Costantinopoli, \nLe religioni.\nSecondo le religioni maggiori di tutto il mondo, nel V secolo a.C. nacquero Buddha e Confucio, nel I secolo a.C. nacque Ges\u00f9, pi\u00f9 tardi nel VI secolo nacque Maometto. Dalla presunta vita e predicazione di queste persone si svilupparono Buddhismo, Confucianesimo, Cristianesimo e Islam. In precedenza hanno portato alla nascita dell'Ebraismo gli Israeliti, la loro ascendenza \u00e8 stata fatta risalire ai patriarchi biblici Abramo, Isacco e Giacobbe, che vivevano a Canaan intorno al XVIII secolo a.C. Allo stesso modo, Cristianesimo e Islam sono definite religioni abramitiche. Tra le religioni di origini pi\u00f9 antiche vi \u00e8 poi l'Induismo.\nQuesti credo improntarono nel corso dei secoli la cultura e le societ\u00e0 in modo significativo. Oltre all'introduzione di norme morali ed etiche, molte religioni contribuirono anche allo sviluppo delle civilt\u00e0 e alla diffusione del sapere. Le loro espressioni artistiche hanno prodotto capolavori di arte, in tutte le sue forme: architetture per il culto, dipinti e affreschi di soggetti religiosi, composizioni musicali, sculture, poesie e letteratura ispirata.\nEt\u00e0 delle scoperte.\nIl tardo Medioevo vide la nascita di idee rivoluzionarie e tecnologie. In Cina, un'economia avanzata e urbanizzata promosse innovazioni come la stampa e la bussola magnetica, mentre l\"'Et\u00e0 dell'oro islamica\" vide i maggiori sviluppi scientifici negli imperi islamici. In Europa, la riscoperta della classicit\u00e0 e gli sviluppi tecnologici come la stampa sfociarono nel Rinascimento del XIV secolo.\nLe arti conobbero un periodo fecondo, con la pittura, la scultura, l'architettura e la musica.\nAlcune invenzioni segnano pesantemente la trasformazione delle capacit\u00e0 belliche, ad esempio la scoperta della polvere da sparo, gi\u00e0 nota peraltro in contesto cinese, sebbene impiegata unicamente per i fuochi d'artificio. La Rivoluzione astronomica del XVI secolo - che recuper\u00f2 non poche idee gi\u00e0 espresse dai matematici, fisici e astronomi d'et\u00e0 ellenistica - apr\u00ec le porte all'et\u00e0 moderna.\nPer i successivi 500 anni le esplorazioni e le conquiste imperialistiche portarono America, Asia e Africa sotto il controllo europeo, fino agli ultimi movimenti per l'indipendenza. Gli insediamenti nelle colonie portarono tra le conseguenze anche l'intensificarsi dello schiavismo, in particolare in Africa.\nL'et\u00e0 delle scoperte geografiche serv\u00ec non solo ad aprire nuove rotte mercantili verso l'Oriente pi\u00f9 estremo ma a dare impulso all'attivit\u00e0 di ricerca scientifica. Lo sviluppo della marineria velica oceanica e la capacit\u00e0 di portare a migliaia di chilometri la potenza devastante delle artiglierie di ferro imbarcate su poderosi vascelli, apr\u00ec con la forza nuovi empori e consent\u00ec un nuovo benessere, puntellato dall'espressione di una superiorit\u00e0 militare che crebbe sempre pi\u00f9 con il procedere dei secoli.\nIn America, dove tra il XII e il XV secolo erano cresciute ed avevano prosperato le civilt\u00e0 precolombiane, in grado di formare enormi imperi continentali, come quello degli Incas, ma anche quello Tolteco e Azteco e della civilt\u00e0 Maya, cedettero alla superiore potenza delle armi da fuoco, ancorch\u00e9 portate da un numero esiguo di soldati europei portoghesi dapprima e spagnoli poi.\nPi\u00f9 tardi, verso la fine del XVIII secolo, gli inglesi colonizzarono l'Australia, decimando la popolazione degli aborigeni autoctona.\nLe rivoluzioni.\nIl grande movimento culturale e filosofico dell'Illuminismo apr\u00ec le porte ad una serie di rivoluzioni.\nLa Rivoluzione francese e la Rivoluzione americana, oltre a segnare radicalmente la storia delle due nazioni, diffusero in tutto il mondo valori di indipendenza e libert\u00e0 a difesa dei diritti umani.\nLa Rivoluzione scientifica nel XVII secolo e la Rivoluzione Industriale del XVIII e XIX secolo contribuirono allo sviluppo dei trasporti, come la locomotiva e l'automobile, allo sviluppo dell'energia elettrica.\nQuesti cambiamenti portarono alla nascita dell'industrializzazione e del capitalismo. Importanti contributi scientifici, di notevole impatto culturale, furono la gravitazione universale e le teorie di Darwin sull'evoluzionismo.\nLe guerre.\nForse centinaia e centinaia di guerre si sono svolte durante lo sviluppo del genere umano. Il XIX e il XX secolo videro sulla scena europea ed internazionale grandi guerre e stravolgimenti sociali. Tensioni tra le forze nazionali in Europa prima e poi nel mondo scoppiarono in conflitti (su tutte, le due guerre mondiali) e rivoluzioni. Si affermarono grandi ideologie che portarono alla formazione di regimi dittatoriali. In diversi paesi del mondo si verificano genocidi, per i quali milioni di individui furono sterminati dal regime o dal popolo dominante (il caso pi\u00f9 famoso: quello della Shoah, il genocidio degli Ebrei da parte del regime dittatoriale nazista)\nPolitiche internazionali di sfruttamento portano all'accentuarsi della divisione tra fasce di ricchezza, individuando Primo Mondo, Secondo Mondo e Terzo Mondo.\nLa fine del XX secolo vide un clima di tensioni tra le due superpotenze USA e URSS, definito guerra fredda. Il XXI secolo inizia con la minaccia del terrorismo a livello mondiale, dopo gli attentati dell'11 settembre 2001 che innescarono una serie di reazioni militari da parte delle Potenze maggiormente attrezzate sotto un profilo tecnologico e militare. Al 2007 sono presenti ancora tra i 24-29 conflitti, sparsi soprattutto lungo l'asse centrale della Terra, in Africa e il sud-est asiatico sono le zone con una concentrazione maggiore. 6\u00a0500\u00a0000 la stima dei morti in questi conflitti. Inoltre sono presenti diverse zone di tensione.\nVillaggio globale.\nIl XX secolo vede un grande sviluppo della tecnologia. Dopo le guerre mondiali, la ripresa dell'economia mondiale port\u00f2 alla diffusione di massa di invenzioni che cambiarono le abitudini e la qualit\u00e0 di vita. Il telegrafo si svilupp\u00f2 nella radio; successivamente esplose in tutto il mondo il fenomeno della televisione e quindi del cinema (anni 1920). Sempre negli stessi anni iniziano i primi voli aerei. Nelle citt\u00e0 \u00e8 sempre pi\u00f9 diffuso l'uso dell'automobile.\nPartono studi e spedizioni per l'esplorazione dello spazio; nel 1969 durante la missione spaziale Apollo 11, per la prima volta un essere umano cammina su un altro corpo celeste, la Luna.\nVerso la fine del secolo, l'informatica ha una crescita esponenziale, portando i computer ad essere protagonisti prima nel settore industriale, poi in tutte le case. La posta elettronica e internet diventano canali privilegiati per la comunicazione in ogni angolo della Terra.\nSi rende necessaria l'attenzione mondiale a temi come l'ambientalismo, la difesa di diritti civili, la lotta alla povert\u00e0 e alla fame. Nasce l'ONU (1945) e si sviluppano varie organizzazioni non governative che agiscono su scala globale."}
{"id": "1109796", "revid": "211774", "url": "https://it.wikipedia.org/wiki?curid=1109796", "title": "Ballerine (Degas)", "text": "Ballerine \u00e8 un dipinto a pastello realizzato nel 1883 da Edgar Degas.\n\u00c8 conservato nel Dallas Museum of Art.\nLa peculiarit\u00e0 del dipinto \u00e8 il momento della rappresentazione scelto da Degas: piuttosto che i preparativi o le prove di un balletto, sottolineandone gli aspetti meno eleganti, stavolta l'artista si sofferma sull'esecuzione stessa, cogliendo lo spirito di bellezza ed eleganza tipico delle danzatrici nell'atto di ballare."}
{"id": "1109798", "revid": "1516566", "url": "https://it.wikipedia.org/wiki?curid=1109798", "title": "Concordia sulla Secchia", "text": "Concordia sulla Secchia (\"Cuncordia\" in dialetto concordiese) \u00e8 un comune italiano di abitanti della provincia di Modena in Emilia-Romagna, situato a nord del capoluogo. Appartiene all'Unione dei Comuni Modenesi Area Nord ed \u00e8 il pi\u00f9 settentrionale della provincia.\nGeografia fisica.\nIl paese, che occupa circa 41\u00a0chilometri quadrati, si trova all'estremo nord della provincia di Modena e dista pochi chilometri dalla Lombardia. \u00c8 totalmente pianeggiante ed ha un'altitudine media 22 metri sul livello del mare. Per quanto riguarda l'idrografia Il paese \u00e8 attraversato dal fiume Secchia; numerosi sono inoltre i canali di irrigazione come ad esempio il Sabbioncello. Concordia dista quindici chilometri dall'uscita Reggiolo-Rolo dell'Autostrada A22.\nConcordia sulla Secchia gode di un tipico clima temperato continentale della pianura padana e delle medie latitudini. Come nel resto della pianura circostante, gli inverni sono moderatamente rigidi, poco piovosi e con giornate di nebbia; le estati sono calde ed afose nei mesi di luglio e agosto, con temperature che possono salire oltre i 35\u00ba e con precipitazioni a carattere temporalesco; le primavere e gli autunni sono generalmente piovosi.\nIn primavera e in autunno il clima \u00e8 pi\u00f9 mite e pi\u00f9 umido.\nOrigini del nome.\nEsistono varie ipotesi sul nome di Concordia, forse la citt\u00e0 prese il nome da un accordo fra le citt\u00e0 di Parma, Reggio Emilia, Modena, Mantova e Ferrara, stipulato nel 1360, che sanciva la deviazione del fiume Po; in virt\u00f9 di questa alleanza, diedero al paese il nome di \"Concordia\" (accordo), situato appunto sulla Secchia. Un'altra ipotesi vede il nome da ricondursi alla rocca di Concordia, cos\u00ec chiamata a ricordo della \"pace e buona concordia con tuti li suoi nemici\", ai tempi dei Pico.\nStoria.\nAntichit\u00e0.\nLa provincia modenese fu occupata dal IV al II secolo a.C. da nuove popolazioni provenienti dal Nord Europa, i Celti o Galli. La loro presenza \u00e8 legata al nome di alcuni luoghi e alla pratica di devozione per gli \"alberi sacri\". A Concordia possiamo ancora vedere l'albero di Giavarino, sul quale \u00e8 posta da circa due secoli un'immagine della Madonna.\nAnche i romani hanno lasciato numerose tracce della loro secolare presenza in questo territorio. Tra queste la centuriazione, che \u00e8 un modo per dividere terreni ad angolo retto tramite strade e canali, visibile ancora nelle campagne insieme a numerosi altri reperti. La via Emilia, che attraversa la regione e le ha dato il nome, fu voluta dal console romano Marco Emilio Lepido nel 187 a.C., pochi anni dopo la fondazione di \"Mutina\", l'attuale Modena.\nLa signoria dei Pico della Mirandola.\nFrancesco I Pico, nominato feudatario di Mirandola nel 1311 dall'imperatore Enrico VII di Lussemburgo, ottenne dallo stesso imperatore il permesso di installare sul fiume Secchia alcuni mulini natanti. Concordia fece parte della signoria dei Pico per ben 400 anni, fino al 1711.\nLa costruzione della prima chiesa dedicata a San Paolo, avvenuta nel 1396 in localit\u00e0 Molinella, segn\u00f2 il passaggio di Concordia da borgo a comunit\u00e0. L'intensa l'attivit\u00e0 dei mulini natanti nel Secchia sostenne per secoli l'economia del paese. Una testimonianza curiosa di questo periodo \u00e8 il bosco medievale di Concordia: i reperti, 82 grossi ceppi e 64 tronchi lunghi fino a 9 metri, sono venuti alla luce presso l'oasi naturalistica Val di Sole di Fossa.\nFurono i frati Agostiniani di Concordia che fecero costruire un convento nel 1420 nei pressi del bastione di Santa Caterina. In quella stessa zona venne costruito un ospitale per i pellegrini e gli infermi. Il convento ospit\u00f2 il monaco agostiniano Martin Lutero, durante il suo viaggio verso Roma nel 1511, e venne riedificato, dove si trova attualmente, nel 1520. L'antica rocca di Concordia fu trasformata nel 1450 in un castello con un fossato intorno, mura con torri e due bastioni. Il castello venne abbattuto nel 1534. Concordia divenne contea nel 1432 e tra i suoi conti figura il famoso umanista e filosofo Giovanni Pico della Mirandola; tra le sue opere \u00e8 ricordata il celebre Discorso sulla dignit\u00e0 dell'uomo (\"De Hominis Dignitate\").\nI soldati del papa Giulio II, prima della conquista di Mirandola, distrussero Concordia nel 1510. Ci vollero dieci anni per ricostruire il paese e una nuova chiesa, ancora alla Molinella. A causa delle continue discordie fra i Pico, Concord\u00eca, insieme a Vallalta, Fossa e altre localit\u00e0 vicine, divenne stato a s\u00e9 col diritto di battere moneta. Con diploma imperiale, Concordia nel 1597 venne elevata a marchesato e Mirandola citt\u00e0 e principato.\nMirandola venne elevata al rango di ducato nel 1617 con Alessandro I Pico. Questo secolo non ha conosciuto solo il dramma della peste (1629-1630) ma anche la visita della regina Cristina di Svezia, ospite nel palazzo ducale, la grande importanza economica e notoriet\u00e0 dell'allevamento del baco da seta e la produzione del filo di seta alla concordiese.\nIn questo secolo vennero realizzati il convento dei Cappuccini, il palazzo ducale, il palazzo Corbelli (che dal 1861 \u00e8 sede del municipio) e il canale navigabile Naviglio o Cavana, che collegava via acqua Concordia con Mirandola.\nPeriodo Estense.\nLa guerra di successione al trono di Spagna coinvolse anche Concordia, che venne assediata e incendiata dai soldati francesi nel 1704.\nLo Stato dei Pico venne acquistato dal duca di Modena nel 1711 e anche Concordia pass\u00f2 sotto il dominio degli Estensi. Si presenta e si afferma a San Possidonio l'importante famiglia dei Taccoli, di cui rimane testimonianza l'omonimo palazzo.\nLa ricostruzione del paese e della quarta ed attuale chiesa fu ultimata nel 1713; inoltre vennero tolti i nove mulini natanti, ritenuti principale causa delle alluvioni del Secchia. Dopo trent'anni di inattivit\u00e0, quattro mulini vennero ricollocati nel fiume: Mulino di Sopra, di Mezzo, del Porto, di Sotto o delle Decime, e fatti funzionare fino alla fine dell'Ottocento, quando furono sostituiti dal mulino a vapore nel 1885.\nIntanto Napoleone aveva occupato l'Italia, si era diffusa ovunque la pratica delle nuove libert\u00e0 civili portate dalla Rivoluzione Francese (libert\u00e0, uguaglianza e fraternit\u00e0), ma vennero limitate le attivit\u00e0 della Chiesa e imposte nuove tasse. Ebbe allora inizio per la comunit\u00e0 un lungo periodo di decadenza.\nRisorgimento e Unit\u00e0 d'Italia.\nTra i patrioti impegnati nel Risorgimento per l'unit\u00e0 dell'Italia, si ricorda il carbonaro Don Giuseppe Andreoli, di San Possidonio ma cittadino concordiese, che venne arrestato e condannato a morte nel 1822.\nA Concordia l'adesione al costituendo Regno d'Italia avvenne nell'entusiasmo generale e il medico concordiese Federico Crema fu eletto nel 1860 alla Camera dei deputati (Regno di Sardegna) nel collegio elettorale di Concordia.\nIl cambiamento della forma di governo non port\u00f2 al popolo gli attesi miglioramenti: si diffuse allora la colorita espressione: \"S\u00f2ta al duca as magnava pan e s\u00f9ca, s\u00f2ta a st\u00ec ita\u00ecian as magna da can\" (Quando c'era il Duca si mangiava pane e zucca, sotto a questi italiani si mangia da cani). Quasi certamente di questo periodo \u00e8 anche la nota filastrocca: \"Li gal\u00ecni ad la Concordia li g\u00e0 lig\u00e0 li gambi cun li curde// r\u00f3si\" (Le galline di Concordia hanno le zampe legate con delle corde rosse).\nDal Fascismo alla Liberazione.\nCriticare apertamente il regime richiedeva grande coraggio. Si ricorda ancora un muratore, Dante Mantovani, che nell'osteria dell'Elvira a Mulin di Mezzo cos\u00ec cantava: \u00abQuand a cantavan bandiera r\u00f3sa /a magnavan di gal\u00e9t cun la cresta r\u00f3sa / ad\u00e8ss chi canta giovin\u00e9sa / a mur\u00e9m da la dibul\u00e9sa\u00bb. Anche a Concordia il fascismo sciolse le associazioni di categoria e quasi tutte le cooperative, sostituite poi con le organizzazioni imposte dal regime. L'amministrazione del Comune fu affidata ad un podest\u00e0 non eletto ma nominato d'autorit\u00e0.\nNel 1934 venne inaugurato il Teatro del Littorio, oggi chiamato Teatro del Popolo.\nNel 1943 inizia la Resistenza armata nella quale Concordia ricopr\u00ec un ruolo d\u00ec primo piano nella Bassa modenese grazie anche al sostegno della popolazione. Particolarmente tragici gli anni 1944 e 1945 per la dura repressione contro la Resistenza e i partigiani operata dai tedeschi e dalle brigate nere fasciste. In quell'epoca la scuola era sede della brigata nera, che teneva prigionieri dei partigiani; alcuni loro compagni, con l'intento di liberarli, sferrarono un attacco, ma l'operazione non riusc\u00ec, anche se i fascisti ebbero parecchi caduti. La minacciata distruzione di Concordia fu evitata grazie all'intervento del parroco.\nLa mattina del 23 aprile 1945 arriv\u00f2 a Concordia il primo soldato statunitense su un fuoristrada impolverato: fu accolto dalla popolazione in festa, dai dirigenti del Comitato di Liberazione Nazionale e dai partigiani che sfilavano per le vie del paese: Concordia era finalmente libera. Concordia \u00e8 stata decorata con medaglia di bronzo al valore militare per i meriti acquisiti durante la Resistenza. Con la Liberazione ritorn\u00f2 la democrazia e inizi\u00f2 la lenta ricostruzione morale e materiale dopo le ferite della guerra. Il 26 marzo 1946 venne eletto il nuovo consiglio comunale e il sindaco. Con la proclamazione della Repubblica e l'entrata in vigore della Costituzione s\u00ec complet\u00f2 il cammino verso un'Italia democratica.\nDalla Liberazione ad oggi.\nNel decennio 1951-1961 si registr\u00f2 un massiccio esodo dalle campagne di Concordia verso zone industriali del Nord Italia, del Centro Europa e dell'America: la popolazione scese da 11.000 a 9.200 abitanti. La ridotta superficie dei poderi non consentiva un adeguato reddito per tutti i componenti della famiglia; erano finiti i grandi lavori di bonifica che assorbivano manodopera bracciantile, mancavano industrie e la crescente meccanizzazione dell'agricoltura richiedeva sempre meno addetti. L'esodo continuer\u00e0 ma in misura pi\u00f9 ridotta e la popolazione del comune si manterr\u00e0 intorno ai 9.000 abitanti fino agli anni 1970, per scendere agli attuali 8.300.\nA partire dalla met\u00e0 degli anni 1950, lo sviluppo economico interess\u00f2 soprattutto le attivit\u00e0 artigianali e a conduzione familiare. A fianco delle case sono cresciuti piccoli Iaboratori di maglieria e confezioni in cui sono impegnate prevalentemente le donne. S\u00ec insediano nuove industrie e alcune ampliano la propria attivit\u00e0 affermandosi anche in campo nazionale: lampadari, abbigliamento, filati, metanizzazione, elettromeccanica e elettronica. Questo sviluppo ha portato molti immigrati dal sud dell'Italia. Per favorire la meccanizzazione dell'agricoltura vengono abbattute le piantate, costituite da filari di olmi, pioppi e viti, che per secoli avevano caratterizzato il paesaggio agrario, sostituite da vigneti, frutteti e qualche pioppeto. Vengono rinnovate le stalle, costruiti nuovi caseifici e ampliata la cantina sociale. Inizia la ristrutturazione del centro storico, il commercio si sviluppa e crescono i servizi pubblici e privati.\nConcordia sulla Secchia \u00e8 stata colpita dai terremoti dell'Emilia del 2012 che nel comune hanno causato due vittime e seri danni alle strutture pi\u00f9 antiche nel centro storico.\nSimboli.\nLo stemma del comune di Concordia sulla Secchia \u00e8 stato riconosciuto con DPCM del 16 gennaio 1956.\nL'imperatore Sigismondo di Lussemburgo concesse nel 1432, ad alcuni membri della famiglia dei Pico della Mirandola, la contea di Concordia, attribuendole lo stemma del Ducato del Lussemburgo. Esso entr\u00f2 a far parte dello stemma dei Pico e fu assunto in seguito come stemma del comune.\nOnorificenze.\nConcordia sulla Secchia \u00e8 tra le citt\u00e0 decorate al valor militare per la guerra di liberazione, insignita il 13 ottobre 1984 della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 14,1% della popolazione. Di seguito sono riportati i gruppi pi\u00f9 consistenti:"}
{"id": "1109801", "revid": "773636", "url": "https://it.wikipedia.org/wiki?curid=1109801", "title": "Chiesa delle Stimmate di San Francesco", "text": "La chiesa delle Stimmate di San Francesco \u00e8 un edificio sacro di Arezzo.\nL'edificio \u00e8 stato realizzato nel 1925. \nLa facciata \u00e8 decorata con un rilievo con \"Miracoli di san Francesco\" eseguito da Bartolo Bartoli all'inizio del Novecento."}
{"id": "1109803", "revid": "350748", "url": "https://it.wikipedia.org/wiki?curid=1109803", "title": "Ginestra degli schiavoni", "text": "Ginestra degli Schiavoni"}
{"id": "1109805", "revid": "1874821", "url": "https://it.wikipedia.org/wiki?curid=1109805", "title": "Windows Fundamentals for Legacy PCs", "text": "Windows Fundamentals for Legacy PCs (2006) (Windows FLP) \u00e8 un sistema operativo della Microsoft, basato su Windows XP Service Pack 2 ma ottimizzato per girare su un hardware meno potente e pi\u00f9 vecchio. \u00c8 stato pubblicato l'8 luglio 2006.\nDescrizione.\nMicrosoft considera Windows FLP un sistema operativo che consente di eseguire operazioni base su un hardware pi\u00f9 vecchio, ma implementando alcune delle caratteristiche delle versioni pi\u00f9 recenti, come Windows Firewall, Aggiornamenti automatici, ed altro ancora. Per Microsoft non \u00e8 un sistema di uso quotidiano (anche se questa valutazione ufficiale nei confronti di Windows FLP \u00e8 stata spesso sottoposta a critiche).\nWindows FLP \u00e8 un sistema operativo modificato specificamente per i PC pi\u00f9 \"vecchi\". Pu\u00f2 essere usato sia localmente, sia come sistema operativo remoto. Non pu\u00f2 per\u00f2 essere comprato normalmente, ma viene venduto solo come aggiornamento per le aziende che hanno un numero di licenze per Windows 9x, ma non hanno l'hardware necessario per supportare le nuove versioni di Windows.\nWindows FLP include tutti gli aggiornamenti presenti nel Service Pack 2 di XP, e accetta perfino gli update automatici standard del sito Microsoft (non i \"major update\" come ad esempio il Service Pack 3) proprio come se fosse una normale copia di Windows XP SP2. Se comunque si prova ad installare il Service Pack 3 per Windows XP (che viene proposto automaticamente da Windows Update fra gli aggiornamenti possibili per Windows FLP), viene visualizzato un messaggio di errore. Una versione apposita del Service Pack 3 per Windows FLP \u00e8 disponibile nell'area download di Microsoft.\nWindows FLP non include Giochi, Microsoft Paint, Outlook Express e alcuni Tools di Sistema, anche con un'installazione completa (1,1\u00a0GB). Sono assenti anche alcune utility (l'elenco \u00e8 sotto riportato) e alcune applet, quali l'applet di configurazione (nel Pannello di Controllo di Windows) per i Joystick.\nWindows FLP \u00e8 stato annunciato con i codename \"Eiger\" e \"M\u00f6nch\" a met\u00e0 2005. Come le altre versioni di Windows, sono nomi di montagne che per\u00f2, a differenza delle altre, sono situate in Svizzera.\nIl successore.\nMicrosoft ha sviluppato una versione di Windows 7 ideata per girare su hardware meno potente: \u00e8 Windows Thin PC (TPC abbreviato).\nNella descrizione si pu\u00f2 leggere l'intenzione di Microsoft di sostituire FLP con TPC. La Release Candidate \u00e8 stata rilasciata nel mese di aprile 2011, l'RTM nel giugno 2011."}
{"id": "1109807", "revid": "46291", "url": "https://it.wikipedia.org/wiki?curid=1109807", "title": "Sophora toromiro", "text": "Il toromiro (Sophora toromiro ) \u00e8 una pianta della famiglia delle Fabacee, originaria dell'Isola di Pasqua, in Cile.\nConservazione.\nLa specie \u00e8 considerata estinta in natura. L'ultimo albero sopravvissuto in natura \u00e8 stato registrato da Skottsberg nel 1917 all'interno del cratere Ranu Kau. Attualmente \u00e8 in corso un programma di riproduzione e reintroduzione in natura a partire da pochi individui vivi ospitati da giardini botanici."}
{"id": "1109809", "revid": "767487", "url": "https://it.wikipedia.org/wiki?curid=1109809", "title": "Ray Gillen", "text": "Biografia.\nNato a New York, Ray crebbe a Cliffside Park, nel New Jersey. Inizi\u00f2 a cantare da ragazzo, ispirandosi a Bad Company, Deep Purple e Led Zeppelin.\nI primi gruppi in cui milit\u00f2 furono \"Vendetta\" e \"Harlette\". Nel 1985 entr\u00f2 nei Terrified, gruppo del batterista Bobby Rondinelli, militando per un anno incidendo un disco che per\u00f2 usc\u00ec nel 1996\nNel 1986, venne chiamato da Tony Iommi per sostituire Glenn Hughes nei Black Sabbath, dato che questi ebbe seri problemi alle corde vocali in seguito ad un pugno datogli dal manager del gruppo. Gillen complet\u00f2 il tour di \"Seventh Star\", intrapreso inizialmente dai Sabbath con Hughes. Gillen rimase con il gruppo per l'incisione del disco successivo, \"The Eternal Idol\".\nPoco prima della sua pubblicazione, Ray e il batterista Eric Singer vennero licenziati per problemi finanziari del management dei Black Sabbath, lasciando l'incisione del disco incompleta. Questa lacuna verr\u00e0 rimediata dal suo sostituto Tony Martin che ri-registr\u00f2 le parti vocali del disco. Tuttavia, \u00e8 possibile trovare dei bootlegs dell'album con Gillen alla voce.\nSuccessivamente, con Singer e il chitarrista Jake E. Lee (ex collaboratore di Ozzy Osbourne) form\u00f2 i Badlands, band con cui pubblic\u00f2 tre dischi in studio e che abbandon\u00f2 nel 1992, per via di diverbi con Lee. Un anno dopo, il cantante venne ricoverato in un ospedale di New York dove gli fu diagnosticato l'AIDS, che lo uccise il 3 dicembre 1993."}
{"id": "1109812", "revid": "773636", "url": "https://it.wikipedia.org/wiki?curid=1109812", "title": "Chiesa di San Bartolomeo (Arezzo)", "text": "La chiesa di San Bartolomeo \u00e8 uno fra gli edifici sacri pi\u00f9 antichi di Arezzo.\nSulla data di realizzazione della chiesa, oggi sconsacrata, non c'\u00e8 un giudizio concorde fra gli storici dell'arte secondo alcuni l'edificio sacro sarebbe sorto in epoca paleocristiana, mentre secondo altri sarebbe stato realizzato in et\u00e0 altomedievale. L'edificio \u00e8 documentato per la prima volta nel 1150. Internamente sono attribuiti ad Andrea di Nerio gli affreschi con \"Storie di san Tommaso Didimo\" delle pareti."}
{"id": "1109820", "revid": "773636", "url": "https://it.wikipedia.org/wiki?curid=1109820", "title": "Chiesa di San Benedetto (Arezzo)", "text": "La chiesa di San Benedetto \u00e8 un edificio sacro di Arezzo.\nLa chiesa era annessa in origine al monastero omonimo delle monache camaldolesi, sorto nel XII secolo e rimasto uno dei pi\u00f9 importanti della citt\u00e0 fino alle soppressioni napoleoniche.\nLa chiesa \u00e8 stata ristrutturata nel Seicento e oggi si presenta ad unica navata, con decorazioni a stucco settecentesche.\nSull'altare maggiore \u00e8 posta una tela con lo \"Sposalizio mistico di Santa Caterina d'Alessandria\" di Bernardino Santini (prima met\u00e0 del XVII secolo)."}
{"id": "1109824", "revid": "1318658", "url": "https://it.wikipedia.org/wiki?curid=1109824", "title": "Antemio (disambigua)", "text": ""}
{"id": "1109830", "revid": "371529", "url": "https://it.wikipedia.org/wiki?curid=1109830", "title": "Blue Valentine (album)", "text": "Blue Valentine \u00e8 il sesto album in studio del cantautore statunitense Tom Waits, inciso nel 1978.\nTracce.\nTutte le canzoni, eccetto dove indicato, sono state scritte da Tom Waits"}
{"id": "1109848", "revid": "1702319", "url": "https://it.wikipedia.org/wiki?curid=1109848", "title": "Chiesa di San Bernardo (Arezzo)", "text": "La chiesa di San Bernardo \u00e8 un edificio sacro di Arezzo.\nStoria e descrizione.\nLa chiesa fu realizzata accanto al quattrocentesco \"monastero degli Olivetani\", sede attuale del Museo archeologico, fatto costruire dai nobili Degli Azzi sull'area dell'emiciclo sud dell'Anfiteatro romano di Arezzo.\nAd Arezzo nel 1319 i fondatori dell'Ordine benedettino di Monte Oliveto avevano ricevuto dal vescovo Tarlati la sanzione canonica della nuova congregazione.\nI lavori della chiesa, successivi a quelli del monastero, cominciarono nel 1340 e terminarono nel 1375. L'edificio attuale, un tempo ricchissimo di opere d'arte andate perdute, si presenta ad una sola navata completamente ricostruita dopo la Seconda guerra mondiale. La \"Madonna con Bambino tra i santi Benedetto e Bernardo\" \u00e8 di Angelo di Lorentino (1511), mentre la tela seicentesca con \"San Giovanni Battista nel deserto\" \u00e8 attribuibile a scuola aretina della prima met\u00e0 del secolo. Dai bombardamenti \u00e8 stata meno danneggiata la facciata."}
{"id": "1109857", "revid": "158286", "url": "https://it.wikipedia.org/wiki?curid=1109857", "title": "Monastero degli Olivetani (Arezzo)", "text": ""}
{"id": "1109862", "revid": "767487", "url": "https://it.wikipedia.org/wiki?curid=1109862", "title": "La mazurka del barone, della santa e del fico fiorone", "text": "La mazurka del barone, della santa e del fico fiorone \u00e8 un film del 1975 diretto da Pupi Avati, con protagonisti Ugo Tognazzi e Paolo Villaggio.\nTrama.\nIl nobile Anteo Pellacani \u00e8 un uomo cinico, misantropo e anticlericale che fa ritorno al paesino di Bagnacavallo in Romagna per prendere possesso della casa e dell'orto appena ereditati. Nell'orto c'\u00e8 un albero di fico della specie detta del fico fiorone, sotto al quale nell'anno 726 avvenne lo stupro di una giovane, Girolama Pellacani, che si sacrific\u00f2 offrendo la sua verginit\u00e0 ai barbari longobardi per salvare le compagne. Da allora quell'albero divenne miracoloso, fino a quando il nobile Anteo, un tempo promettente atleta, cadde dal fico ed ebbe gravi danni ad una gamba, compromettendo irrimediabilmente la propria carriera agonistica. Da allora venne soprannominato \"La gambina maledetta\". Anteo, divenuto ora proprietario, vuole sfogare il proprio risentimento sull'albero e abbatterlo. In un'occasione spaventa un gruppo di pellegrini che passa per la sua terra sparandogli con una mitragliatrice, finch\u00e9 un giorno l'uomo vede sul vecchio fico una figura femminile, che grazie ad una serie di equivoci, crede essere la Santa. Si tratta in realt\u00e0 di una prostituta, che vi si \u00e8 rifugiata e da quel momento la sua vita cambia drammaticamente.\nProduzione.\nIl film, pur essendo ambientato a Bagnacavallo, \u00e8 stato quasi interamente girato nelle province di Bologna e di Ferrara. La villa del barone Pellacani \u00e8 a Bagno di Piano, tra Calderara di Reno e Castello d'Argile. Il paese attraversato in taxi dal barone appena arrivato \u00e8 invece Cento, in provincia di Ferrara. La stazione di arrivo non \u00e8 la vera Bagnacavallo, ma \u00e8 stata utilizzata quella di Bondeno. Le sequenze iniziali ambientate in Vaticano sono state girate nel palazzo Comunale a Bologna. La balera era a Finale Emilia. Solo le sequenze della Santa bambina furono girate a Manziana, nei pressi di Roma."}
{"id": "1109867", "revid": "287204", "url": "https://it.wikipedia.org/wiki?curid=1109867", "title": "Feziali", "text": "I Feziali (\"Fetiales\" o \"Feciales\") costituivano un collegio sacerdotale dell'antica Roma, nominati per cooptazione, scelti in principio solo fra i patrizi e solo nella tarda et\u00e0 repubblicana anche fra i plebei. Si potrebbe sostenere che fossero incaricati di preservare gli aspetti formali del diritto internazionale e del diritto bellico dell'Urbe.\nDescrizione.\nA capo di questo sacerdozio c'era il \"magister fetialum\" in carica un anno, eletto dagli altri feziali per guidare la politica del collegio coordinandola con le decisioni del senato e delle assemblee e per fare da intermediario nella stipula di patti internazionali o per la dichiarazione di guerra con altri popoli.\nLa loro origine viene fatta risalire al primo periodo monarchico, a Numa Pompilio, (forse a Tullo Ostilio o ad Anco Marzio) ma si sa che un analogo Collegio era attivo anche ad Alba Longa.\nSempre da Livio si pu\u00f2 dedurre un elemento per il quale il diritto feziale sarebbe stato preso dal popolo degli Equicoli, abitanti della zona a Nord Est di Roma. Nel libro primo della sua ab Urbe condita narra dell'adozione da parte d'Anco Marzio della formula di questo popolo per chiedere il risarcimento dei danni alle altre popolazione, nel caso di specie i Latini. Secondo questa usanza il feziale si recava presso il confine dell'altro popolo con un'asta insanguinata e dopo aver recitato la formula con cui dichiarava guerra la lanciava nel territorio nemico.\nIl loro numero era fissato a 20 e fra di loro si identificava un \"pater patratus\" \"Populi Romani\" che, come oratore ufficiale del \"Collegium\", era incaricato delle ambascerie ai popoli confinanti con Roma, fra cui la dichiarazione formale di guerra. In caso di ambasceria si recavano in delegazione presso il popolo straniero in numero di due o quattro per compiere i loro riti. Il Pater Patratus era il solo ad aver diritto di sancire o rompere i trattati, in quanto l'unico ad avere la delega di giuramento per il popolo romano. Il Pater patratus era accompagnato dal \"Verbenarius\" che portava con s\u00e9 una zolla di verbena (sagmina), tolta all'arce capitolina, come da tradizione della fondazione del collegio sacerdotale. I Feziali agivano quindi da primitivi ambasciatori in grado di dichiarare guerra o di stringere accordi di pace, che si potevano concludere con un indennizzo versato in riparazione dei presunti danni subiti dal popolo romano.\nLa cerimonia per la dichiarazione di guerra - che prevedeva l'uso della verbena come \"erba sacra\" (\"herba pura\") a simboleggiare il territorio romano, la selce (a simboleggiare la folgore che annichilisce lo spergiuro ma che era usata per uccidere un suino prima della conclusione del rito, identificando l'animale con l'eventuale spergiuro operato contro i Romani) e lo scettro (simbolo di \"auctoritas\") - viene descritta da Tito Livio:\nQuesta asta veniva poi scagliata nel territorio nemico.\nQuando le guerre dei Romani cominciarono a combattersi in regioni lontane, i Feziali non poterono pi\u00f9 intraprendere lunghi viaggi per compiere i loro ceimoniali che dovevano avere luogo ai confini dello stato nemico. Fu pertanto deciso che il territorio nemico fosse simbolicamente rappresentato da un campo situato presso il tempio della dea Bellona, nei pressi del circo Flaminio. Questo campo, proprio perch\u00e9 simboleggiava il territorio nemico, fu perci\u00f2 detto hostilis: al suo interno veniva scagliata la lancia che ritualmente dava inizio alle ostilit\u00e0 e si compivano le altre cerimonie prescritte.\nI Feziali erano anche i garanti dei patti giurati e punivano duramente chi mancava alla parola data, in particolare i disertori in guerra. Il Feziale era il difensore della dignit\u00e0 e dell'orgoglio di Roma fino al punto di immedesimarsi con l'Urbe stessa. Ogni offesa alla Citt\u00e0 doveva ottenere soddisfazione e, se non era possibile con il negoziato, allora la guerra diveniva non solo necessaria ma anche giusta e legittima di fronte agli d\u00e8i.\nL'ufficio, sostanzialmente scomparso nell'et\u00e0 augustea, fu riesumato da Claudio per poi scomparire definitivamente dopo di lui."}
{"id": "1109870", "revid": "1452073", "url": "https://it.wikipedia.org/wiki?curid=1109870", "title": "Campioni di Kamigawa", "text": "Campioni di Kamigawa (in inglese \"Champions of Kamigawa\") \u00e8 un' del gioco di carte collezionabili \"\". In vendita in tutto il mondo dal 1\u00ba ottobre 2004, Campioni di Kamigawa \u00e8 il primo set del \"blocco di Kamigawa\", che comprende anche le due successive espansioni: \"Traditori di Kamigawa\" e \"Liberatori di Kamigawa\".\nAmbientazione.\nL'ambientazione di questo set \u00e8 un piano dimensionale completamente nuovo e mai esplorato prima: Kamigawa. Questo piano \u00e8 ispirato alla cultura giapponese e presenta le caratteristiche tipiche del Giappone feudale e una cosmologia di ispirazione shintoista.\nIl piano \u00e8 attualmente scosso dall'inizio di una guerra tra i kami e le altre razze del piano, causata dal rapimento della \"figlia\" del kami supremo O-kagachi da parte del daimyo umano Takeshi Konda, signore di Eijango.\nCaratteristiche.\nCampioni di Kamigawa \u00e8 composta da 306 carte, stampate a bordo nero, cos\u00ec ripartite:\nIl simbolo dell'espansione \u00e8 un torii, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\nCampioni di Kamigawa \u00e8 disponibile in bustine da 15 carte casuali, mazzi da torneo da 75 carte casuali, e in 4 mazzi tematici precostituiti da 60 carte ciascuno:\nCuriosit\u00e0.\nCampioni di Kamigawa fu presentata in tutto il mondo durante i tornei di prerelease il 18 settembre 2004, in quell'occasione venne distribuita una speciale carta olografica promozionale: il drago leggendario \"Ryusei, la Stella Cadente\", che presentava un'illustrazione alternativa rispetto alla carta che si poteva trovare nelle bustine.\nQuesto del gioco presenta la pi\u00f9 alta concentrazione di \"permanenti leggendari\" rispetto a ogni altro set, perfino all'espansione \"Leggende\". La regola che stabilisce il funzionamento di questo tipo di carte \u00e8 stata modificata, e per la prima volta nel gioco compaiono degli \"incantesimi leggendari\".\nIl ciclo di tre espansioni inaugurato da Campioni di Kamigawa si ispira apertamente alla cultura giapponese, con riferimenti a figure mitologiche e del folklore popolare, a stili di vita e persino all'architettura e all'abbigliamento nelle illustrazioni delle carte. Una cosa simile era avvenuta gi\u00e0 una volta nella storia del gioco, il \"ciclo di Mirage\" infatti si ispirava in un modo analogo alla cultura africana. L'espansione \"Arabian Nights\" invece presentava luoghi e personaggi originali della cultura araba, presi soprattutto dalla raccolta Le mille e una notte; in seguito alla polemica suscitata dalla pubblicazione di alcuni versi del corano nei testi delle carte, la Wizards of the Coast decise di non utilizzare pi\u00f9 ambientazioni reali nelle future espansioni del gioco per non offendere la sensibilit\u00e0 di nessuno, e difatti Mirage e Kamigawa sono ambientate in luoghi di fantasia, rispettivamente Dominaria e Kamigawa appunto.\nNell'espansione sono state ristampate le seguenti carte da set precedenti:\nNovit\u00e0.\nL'uscita di Campioni di Kamigawa ha introdotto una piccola modifica delle regole che riguardano i permanenti leggendari, la possibilit\u00e0 per le carte di essere \u201cgirate\u201d, la possibilit\u00e0 per gli istantanei e le stregonerie di avere un sottotipo, e nuove abilit\u00e0 definite da parola-chiave.\nNuove abilit\u00e0.\nBushido.\n\u00c8 un'abilit\u00e0 di cui sono dotate di solito le creature \"samurai\": una creatura con bushido diventa pi\u00f9 forte quando combatte. Una creatura con \"Bushido X\", in particolare, prende +X/+X fino alla fine del turno ogni volta che blocca o che viene bloccata, (non importa da quante creature, l'abilit\u00e0 si attiva solo una volta per combattimento). Se in uno stesso turno hanno luogo due o pi\u00f9 fasi di combattimento, una creatura con bushido verr\u00e0 nuovamente potenziata ogni volta che bloccher\u00e0 o sar\u00e0 bloccata (su di essa rimarranno per\u00f2 fino alla fine del turno tutti i danni che ha gi\u00e0 subito).\nMuta-Anima.\n\u00c8 un'abilit\u00e0 di cui sono dotate molte creature \"Spirito\", che permette loro di trasformarsi in altri spiriti quando muoiono. Una carta con \"Muta-anima X\", quando finisce in un cimitero dal campo di battaglia, permette di riprendere in mano una carta spirito bersaglio con costo di mana convertito pari o inferiore a X dal cimitero stesso.\nUn caso particolare riguarda il \"Garami Ramo-Biforcuto\". Esso infatti \u00e8 l'unica carta in cui l'abilit\u00e0 \u00e8 stampata due volte. Di conseguenza quando finisce al cimitero si attivano entrambe, dando cos\u00ec al giocatore la possibilit\u00e0 di scegliere se usare ciascuna abilit\u00e0 per recuperare una carta (e recuperando quindi due carte) od usarle entrambe su una singola carta (in questo caso se nessuna delle due abilit\u00e0 viene neutralizzata la seconda ad attivarsi si neutralizza istantaneamente).\nUnire.\n\u00c8 un'abilit\u00e0 che ti permette di sommare l'effetto di una magia in mano a quello di una seconda magia attualmente giocata. Una carta che presenti la dicitura \"Unire nell'[Esempio]:[costo di unione]\" significa: quando giochi un [Esempio] \u00e8 possibile pagare il costo di unione di questa carta e aggiungere il suo effetto a quelli della magia [Esempio]. In questo modo la carta con unire rimarr\u00e0 nella mano del giocatore pronta per essere giocata o unita nuovamente, nonostante il suo effetto venga applicato come parte dell'effetto della carta giocata. Nel Blocco di Kamigawa \u00e8 presente solo \"Unire nell'Arcano\".\nArcani e Santuarii.\nCon l'uscita di Campioni di Kamigawa, per la prima volta anche le magie Istantaneo e Stregoneria hanno avuto la possibilit\u00e0 di avere un sottotipo. L'unico introdotto in questo blocco di espansioni \u00e8 il sottotipo \"Arcano\". Di per s\u00e9 questo sottotipo non influisce sulla carta, ma ci potrebbero essere (e ci sono) carte o abilit\u00e0 che si riferiscono ad esso, ad esempio \"Unire nell'Arcano\".\nUna cosa analoga \u00e8 successa per gli incantesimi, anche questo tipo di carta non aveva mai avuto un sottotipo, mentre in Campioni di Kamigawa sono stati stampati cinque incantesimi con il sottotipo \"santuario\".\nLa \u201cregola Leggendaria\u201d.\nPrima dell'uscita di questa espansione esisteva il tipo di creatura \u201cLeggenda\u201d: se un giocatore metteva in gioco una Leggenda quando ne era gi\u00e0 presente un'altra con lo stesso nome, quella giocata per seconda finiva direttamente nel cimitero. Questo perch\u00e9 le Leggende rappresentano personaggi particolari della storia, e sarebbe assurdo che ce ne siano due uguali contemporaneamente in gioco. Anche gli artefatti potevano essere leggendari. Le nuove regole invece aboliscono il vecchio tipo di creatura, e instaurano il supertipo \u201cLeggendario\u201d, quindi le vecchie \"Creatura \u2013 Leggenda\" diventano \"Creature Leggendarie\" con i loro tipi di creatura precedenti. Inoltre se in un qualsiasi momento due creature leggendarie con lo stesso nome sono in gioco contemporaneamente, entrambe finiscono nei cimiteri dei proprietari. La stessa cosa vale per qualsiasi altro permanente leggendario (i permanenti sono le carte che rimangono in gioco).\nLe carte Flip.\nLe carte flip sono stampate in modo da avere le caratteristiche di due carte differenti in una. Vengono giocate normalmente ed entrano in gioco \u201cnon girate\u201d, (come tutte le carte), quando poi uno specifico effetto indicato sulla carta lo concede (od obbliga) la carta viene girata e le sue caratteristiche precedenti non vengono pi\u00f9 considerate, \u00e8 come se fosse una nuova carta a tutti gli effetti, con tanto di nuovo nome. Alcune carte flip addirittura cambiano tipo quando vengono girate, ad esempio diventando incantesimi quando erano creature. Quando una carta diventa girata mantiene su di s\u00e9 tutti i segnalini che aveva prima, i danni le aure e gli equipaggiamenti (a meno che non possa pi\u00f9 essere equipaggiata o incantata da questi)."}
{"id": "1109873", "revid": "33751", "url": "https://it.wikipedia.org/wiki?curid=1109873", "title": "Manisaspor Kul\u00fcb\u00fc", "text": "Il Manisaspor Kul\u00fcb\u00fc, noto dal 2001 al 2007 come Vestel Manisaspor per ragioni di sponsorizzazione, \u00e8 una societ\u00e0 calcistica con sede a Magnesia, in Turchia. Gioca nella TFF 2. Lig, la terza serie del campionato turco di calcio.\nOrganico.\nRosa 2017-2018.\n "}
{"id": "1109874", "revid": "287204", "url": "https://it.wikipedia.org/wiki?curid=1109874", "title": "Chiesa di San Domenico (Arezzo)", "text": "La chiesa di San Domenico \u00e8 uno dei pi\u00f9 rinomati edifici sacri di Arezzo per la presenza, al suo interno del \"Crocifisso\" ligneo dipinto da Cimabue, considerato uno dei capolavori della pittura del Duecento, databile alla fine degli anni sessanta. Nel gennaio 1276, nel luogo in cui era ancora in fase di costruzione, la chiesa di San Domenico ospit\u00f2 quello che per la Chiesa di Roma fu il primo conclave della storia. Nell'aprile del 1960 papa Giovanni XXIII la elev\u00f2 alla dignit\u00e0 di basilica minore.\nStoria e descrizione.\nLa chiesa, in stile romanico, fu iniziata nel 1275 e finita nel XIV secolo. Alla sua costruzione concorsero i contributi finanziari delle famiglie Ubertini e Tarlati. Importanti modifiche all'interno dell'edificio furono apportate nella seconda parte del XVI secolo, in particolare, vennero aggiunti nuovi altari e furono imbiancate le pareti affrescate. A seguito del tentativo di riforma degli ordini religiosi posto in essere nel Granducato di Toscana nel 1782, la chiesa fu abbandonata fino all'inizio del XX secolo. In quel periodo cominciarono i lavori di restauro sull'edificio, che comportarono anche la rimozione degli altari aggiunti nel Cinquecento e Seicento e il recupero degli affreschi del Duecento e Trecento, e che si conclusero nel 1924. La costruzione del protiro all'ingresso fu realizzata nel 1936 su progetto di Giuseppe Castellucci, allo scopo di proteggere gli affreschi della lunetta posta sopra il portone.\nLa facciata asimmetrica, in muratura, comprende anche il campanile a vela dotato di due campane. L'interno con tetto a capriate ha una sola navata, che prende luce da 12 finestre monofore (6 per lato) la cui distanza reciproca diminuisce via via che ci si avvicina all'abside, conferendo cos\u00ec un maggior senso di profondit\u00e0 all'aula.\nMonumento funebre di Ranieri degli Ubertini.\nIl monumento funebre nella zona absidale della chiesa a sinistra del celeberrimo Crocifisso di Cimabue, ad alcuni metri da terra (per questo motivo non \u00e8 possibile cogliere a pieno ogni dettaglio dell'opera) sarebbe quello di Ranieri degli Ubertini, vescovo di Volterra dal 1273, attribuibile a Gano di Fazio. Il sepolcro, in seguito a dei restauri realizzati dalla Soprintendenza di Arezzo, fu spostato dalla parete destra della navata a quella di sinistra dell\u2019altare, posizione attuale e originale, poich\u00e9 era stato rinvenuto un affresco sotto lo scialbo. Le manomissioni che il complesso ha subito nel corso dei secoli hanno comportato la perdita dei gattoni rampanti del fastigio e delle statue che verosimilmente coronavano i piedritti dell\u2019arcata. Il monumento funebre \u00e8 composto dal baldacchino e dalla cassa; il gisant non \u00e8 posto su di essa, come nel caso del sepolcro di Gregorio X, bens\u00ec scolpito nella parte frontale, tra due figure di domenicani dalle masse nitide e compatte che compiangono il defunto. Rispetto ai frati, la figura del giacente presenta semplificazioni formali come la piega tubolare formata dalla gamba avanzata sotto la veste che anche in seguito caratterizzeranno la maniera di Gano. Il sepolcro pensile si compone di un arco ogivale trilobato sorretto da due colonnine. Nella sommit\u00e0 del baldacchino vi \u00e8 lo stemma della famiglia del Vescovo mentre al suo interno vi \u00e8 un affresco raffigurante la Vergine col bambino in trono tra angeli, danneggiato soprattutto nella porzione inferiore, completamente perduta. L\u2019esecuzione del monumento Ubertini \u00e8 cronologicamente incerta; non \u00e8 noto l\u2019anno esatto del decesso del vescovo, da situare attorno al 1300-1310. Se l\u2019attribuzione a Gano venisse accettata definitivamente, questo monumento costituirebbe la sua prima opera conosciuta e il pi\u00f9 antico esempio conservato di tomba pensile ad Arezzo.\nAltre opere.\nLa decorazione pittorica interna, trecentesca, \u00e8 a tutt'oggi bene documentata.\n\u00c8 lavoro maturo (1395-1400) di Spinello Aretino l'affresco con i \"Santi Filippo e Giacomo Minore e storie della loro vita e di Santa Caterina\", sulla parete interna della facciata. Del figlio Parri di Spinello \u00e8 la \"Crocifissione tra santi\", sulla parte destra della parete interna della facciata: a destra del Crocifisso sono raffigurati la Vergine e San Nicola ed alla sinistra i santi Giovanni e Domenico.\nLa cappella Dragomanni, famiglia nella cui arme figurava un drago, ha struttura gotica con altare in pietra nera scolpito da Giovanni di Francesco da Firenze (1368) e con affresco rappresentante \"Ges\u00f9 adolescente che dialoga con i dottori del Tempio\", del senese Luca di Tomm\u00e8.\nIn una nicchia una terracotta invetriata di Giovanni e Girolamo della Robbia, realizzata fra il 1515 e il 1520 rappresenta San Pietro da Verona.\nNella cappella sinistra il trittico di Giovanni d'Agnolo, sull'altare, rappresenta: al centro l'Arcangelo Michele, alla sua destra (sinistra per chi guarda) San Domenico, ed alla sua sinistra San Paolo.\nNella cappella di destra, ove viene custodita l'Eucaristia, una \"Madonna col Bambino\" in pietra, opera anonima di ambito aretino, facente parte una volta della serie di sculture che dal 1339 decoravano le dieci porte delle mura della citt\u00e0, qui ricoverata per sottrarla al degrado provocato dall'esposizione alle intemperie.\nNella chiesa fu sepolto il pittore rinascimentale Niccol\u00f2 Soggi, citato dal Vasari nelle sue \"Le vite de' pi\u00f9 eccellenti pittori, scultori e architettori\".\nNella lunetta posta sopra il portone di ingresso si trova un affresco di Angelo di Lorentino rappresentante la \"Madonna col bambino tra San Domenico e San Donato\"."}
{"id": "1109878", "revid": "15756", "url": "https://it.wikipedia.org/wiki?curid=1109878", "title": "Beagle 2", "text": "Beagle 2 \u00e8 un lander britannico per l'esplorazione di Marte, parte di una missione del 2003 dell'Agenzia Spaziale Europea, che avrebbe dovuto atterrare sul pianeta e trasmettere informazioni sulla Terra. Se n'era persa ogni traccia fino al 16 gennaio 2015, data in cui l'Agenzia Spaziale Europea ha comunicato il ritrovamento del lander inattivo.\nOrigine.\nBeagle 2 \u00e8 stato ideato da un gruppo di accademici inglesi, capeggiati dal professor Colin Pillinger dell'Open University, in collaborazione con l'Universit\u00e0 di Leicester. Il suo scopo doveva essere quello di cercare tracce di vita sul pianeta rosso ed il suo nome riflette questo fine, come ha spiegato il professor Pillinger:\nIl sito d'atterraggio del lander fu scelto alle coordinate marziane 10,6\u00b0 N 270\u00b0 O nell'Isidis Planitia, un largo e basso bacino sedimentario che si trova tra le antiche zone montagnose e le pianure del nord.\nCi si aspettava che Beagle 2 funzionasse per circa 180 giorni e che fosse possibile prolungare la missione per pi\u00f9 di un anno marziano (687 giorni terrestri).\nGli obiettivi del lander erano di determinare configurazione geologica, mineralogica, geochimica e lo stato di ossidazione del sito di atterraggio e le propriet\u00e0 fisiche dell'atmosfera, raccogliere dati sulla meteorologia e sulla climatologia marziana e cercare tracce di forme di vita.&lt;ref name=\"www.beagle2.com/resources/faq.htm\"&gt; Informazioni dal sito ufficiale del Beagle 2 &lt;/ref&gt;\nPillinger costitu\u00ec un consorzio per progettare e realizzare il Beagle 2. I principali membri e le relative responsabilit\u00e0 erano:\nNel 2000, quando inizi\u00f2 la prima fase dello sviluppo, Astrium ottenne pi\u00f9 responsabilit\u00e0 nella gestione del programma e l'Universit\u00e0 di Leicester assunse la responsabilit\u00e0 per la gestione della missione, che includeva la preparazione per le operazioni post lancio ed il centro di controllo delle operazioni.\nCollabor\u00f2 al progetto anche l'Agenzia Spaziale Europea, sebbene il Beagle 2 non facesse parte del Programma Aurora per l'esplorazione di Marte.\nIn un'opera per pubblicizzare il progetto e guadagnare un supporto finanziario, i designer hanno richiesto e ottenuto l'adesione e la partecipazione degli artisti inglesi. Il segnale di arrivo della missione, cio\u00e8 la canzone che avrebbe dovuto inviare il lander sulla Terra per confermare l'avvenuto atterraggio, fu composto dal gruppo inglese Blur e la \"test card\", la targa studiata per calibrare le fotocamere e gli spettrometri del Beagle 2 dopo l'atterraggio, venne dipinta da Damien Hirst.\nIl Centro di Controllo delle Operazioni del Lander (LOCC, Lander Operations Control Centre) si trovava al Centro Spaziale Nazionale di Leicester, da dove il veicolo spaziale era controllato ed era visibile al pubblico che visitava il centro. Il centro di controllo comprendeva i sistemi operazionali per la direzione del Beagle 2, gli strumenti di analisi per l'elaborazione della telemetria scientifica e delle manovre, gli strumenti virtuali per la preparazione delle sequenze di attivit\u00e0, i sistemi di comunicazione ed il GTM (Ground Test Model, modello per test terrestre). Il GTM era costituito da varie copie dei sistemi del Beagle 2, collegati insieme per formare l'insieme completo dell'elettronica del lander. Il GTM era usato quasi sempre per testare i comandi scientifici e di movimento, per provare la sequenza di atterraggio e per controllare il software di bordo.\nLander.\nIl Beagle 2 aveva un braccio robotico conosciuto come PAW (Payload Adjustable Workbench, banco di lavoro a carico variabile), progettato per estendersi dopo l'atterraggio. Del PAW faceva parte l'ARM (Anthropomorphic Robotic Manipulator, manipolatore robotico antropomorfo), nel quale alloggiavano un paio di macchine fotografiche stereoscopiche, un microscopio con una risoluzione di 6 \u03bcm, uno spettrometro M\u00f6ssbauer, uno spettrometro per raggi X, una sonda perforatrice per raccogliere campioni di roccia, una lampada e l'ESS (Environmental Surface Suite, insieme ambientale di superficie), che comprendeva un manometro, un termometro ed un apparecchio per misurare la velocit\u00e0 e la direzione del vento.&lt;ref name=\"www.bernd-leitenberger.de/beagle2.shtml\"&gt; Informazioni da www.bernd-leitenberger.de&lt;/ref&gt; Il cosiddetto Rock Corer/Grinder poteva raccogliere un carotaggio da qualsiasi roccia che fosse alla portata del braccio robotico. I campioni di roccia sarebbero stati passati dal PAW in uno spettrometro di massa ed in un gascromatografo nel corpo del lander - il GAP (Gas Analysis Package, modulo di analisi a gas), per misurare le quantit\u00e0 relative dei differenti isotopi del carbonio. Poich\u00e9 il carbonio \u00e8 ritenuto la base della vita, queste indicazioni avrebbero potuto rivelare se i campioni contenevano resti di organismi viventi.\nIn pi\u00f9 il Beagle 2 era equipaggiato con una piccola \u201ctalpa\u201d meccanica chiamata PLUTO (\"Planetary Undersurface Tool\", attrezzo per il sottosuolo planetario) che si sarebbe spiegato con il braccio robotico. PLUTO aveva un meccanismo a salto progettato che gli consentiva di muoversi da un capo all'altro della superficie - spostandosi di circa 1\u00a0cm ogni 5 secondi - e di traforare il suolo per raccogliere un campione di sottosuolo in una cavit\u00e0 nella sua punta. La talpa era attaccata al lander da un cavo di alimentazione, che poteva essere usato come un verricello per riportare il campione sul lander.\nIl Beagle 2 aveva la forma di un vaso poco profondo, con un diametro di 1\u00a0m ed una profondit\u00e0 di 25\u00a0cm. La copertura del lander era munita di cardini e fatta in modo che si aprisse una volta atterrata. Al suo interno c'era un'antenna UHF, il braccio robotico lungo 75\u00a0cm e l'equipaggiamento scientifico. Il corpo principale conteneva anche la batteria, il processore centrale per le telecomunicazioni e l'elettronica, i riscaldatori ed altri strumenti (i sensori di radiazioni e di ossidazione). La copertura si apriva per esporre quattro moduli fotovoltaici discoidali.\nL'intero lander aveva una massa di 69\u00a0kg al lancio, ma al momento dell'impatto con il terreno doveva pesare solo 33,2\u00a0kg.\nLa batteria era in grado di fornire abbastanza energia per tenere accesa una lampadina da 60 W per circa 2 ore e mezza, dopodich\u00e9 essa doveva essere ricaricata con i quattro pannelli solari.\nLe trasmissioni del Beagle 2 avrebbero dovuto usare la frequenza di 401,56 MHz per comunicare verso le sonde Mars Odyssey e Mars Express, mentre la frequenza sarebbe stata di 437,1\u00a0MHz quando le sonde comunicavano verso il lander. Per entrambe sarebbe stata utilizzata l'antenna UHF.\nIl software di terra derivava dal kernel dell'Agenzia Spaziale Europea SCOS-2000. Per mantenere basse le spese della missione, il software di controllo fu il primo del suo genere sviluppato su un computer portatile.\nNella tabella seguente \u00e8 riportato il peso di ogni sistema del Beagle 2.\nDescrizione della missione.\nIl Mars Express fu lanciato dal Cosmodromo di Bajkonur alle 17:45 UTC (19:45 CEST) del 2 giugno 2003. Il numero di catalogazione del lancio era 2003-022C. Ci\u00f2 significa che era il terzo componente del 22\u00ba lancio dell'anno 2003. Il Beagle 2 era un lander marziano in origine montato sul Mars Express.\nFu sganciato dalla sonda con un dispositivo pirotecnico che, rilasciando lentamente una molla carica, spinse il lander lontano dal Mars Express con una traiettoria balistica il 19 dicembre 2003 alle 8:31 UTC e continu\u00f2 a sorvolare Marte per sei giorni prima di entrare nell'atmosfera del pianeta, con una velocit\u00e0 superiore ai 20.000\u00a0km/h, la mattina del 25 dicembre. Era protetto dall'altissimo calore del rientro da uno scudo termico rivestito di NORCOAT, un materiale ablativo prodotto da EADS.\n\u00c8 stato stimato che la compressione causata dall'atmosfera marziana e la radiazione prodotta dai gas molto caldi abbiano prodotto un picco di calore di 100 W/cm\u00b2, paragonabile al calore sperimentato dal Mars Pathfinder.\nDopo la decelerazione nell'atmosfera marziana avrebbero dovuto aprirsi i paracadute ed a circa 1\u00a0km dalla superficie grossi airbag avrebbero dovuto gonfiarsi attorno al lander proteggendolo nell'impatto con la superficie. L'atterraggio era previsto per le 2:45 UTC (3:45 CET) il 25 dicembre 2003 nell'Isidis Planitia. Dopo l'atterraggio gli airbag avrebbero dovuto sgonfiarsi e la parte superiore del lander si sarebbe dovuta aprire; quindi si sarebbero dovuti dispiegare i quattro pannelli solari, per cominciare immediatamente la ricarica delle batterie. Il Beagle 2 avrebbe dovuto poi mandare un segnale alla Mars Express dopo l'atterraggio ed un altro la mattina seguente, per confermare di essere sopravvissuto alla discesa ed alla prima notte marziana. Subito dopo avrebbe dovuto scattare un'immagine panoramica del sito di atterraggio con una macchina fotografica stereoscopica ed uno specchio; dopodich\u00e9 il braccio robotico sarebbe stato rilasciato. Il braccio avrebbe dovuto scavare dei campioni di terreno che sarebbero poi stati depositati in diversi strumenti perch\u00e9 fossero studiati e la \u201ctalpa\u201d avrebbe dovuto essere attivata, strisciare lungo la superficie fino ad una distanza di circa 3\u00a0m dal lander e scavare sotto le rocce per raccogliere campioni di suolo per le analisi.\nIl governo del Regno Unito spese pi\u00f9 di 22 milioni di \u00a3 (40 milioni di $, 25 milioni di \u20ac) nel Beagle 2, che, sommati ai rimanenti 22 milioni stanziati da privati, hanno portato il budget della missione a pi\u00f9 di 44 milioni di \u00a3 (80 milioni di $, 50 milioni di \u20ac).\nAvanzamento della missione.\nSebbene il Beagle 2 si sia separato con successo dalla \u201cnave madre\u201d Mars Express, la conferma del successo dell'atterraggio non \u00e8 mai avvenuta.\nLa conferma sarebbe dovuta giungere il 25 dicembre 2003, quando il lander avrebbe dovuto contattare la sonda della NASA Mars Odyssey che si trovava gi\u00e0 in orbita. Nei giorni seguenti il telescopio Lovell dell'osservatorio Jodrell Bank non riusc\u00ec a captare alcun segnale dal Beagle 2. La squadra disse che erano \u201ctranquilli e fiduciosi\u201d di riuscire ad ottenere un segnale di ritorno.\nNumerosi tentativi di contattare il Beagle 2 attraverso la Mars Express furono effettuati nel gennaio e nel febbraio 2004.\nIl primo tentativo, fatto il 7 gennaio 2004, fall\u00ec, cos\u00ec come fallirono i successivi ripetuti tentativi di chiamata. Un po' di speranza era riposta in quello del 12 gennaio, quando la sonda Mars Express sarebbe passata proprio sopra alla zona del previsto atterraggio, ed in quello del 2 febbraio, quando il lander avrebbe dovuto ricorrere all'ultima impostazione di comunicazione di cui aveva fatto un back-up: trasmissione automatica. Tuttavia nessuna comunicazione fu stabilita con il Beagle 2.\nIl 6 febbraio 2004 il consiglio di amministrazione del Beagle 2 dichiar\u00f2 definitivamente perduto il lander e l'11 febbraio l'ESA annunci\u00f2 un'inchiesta volta a scoprire le cause del fallimento della missione.\nI fallimenti nelle missioni marziane non sono infrequenti. Fino al 2006, su 37 tentativi di giungere sulla superficie del pianeta, solo 18 hanno avuto successo.\nRichiesta di una relazione da parte di ESA e Regno Unito.\nNel maggio 2004, il rapporto della Commissione d'Inchiesta sul Beagle 2 fu sottoposto all'ESA ed al Ministro della Scienza britannico, Lord Sainsbury. Inizialmente il rapporto completo non fu pubblicato, essendo riservato, ma una lista di 19 raccomandazioni fu resa disponibile al pubblico. Il professor David Southwood, direttore scientifico dell'ESA, forn\u00ec i possibili motivi del fallimento del lander:\nIl ritrovamento del lander il 16 gennaio nel 2015 in immagini scattate dall'orbita dalla sonda HiRISE ha smentito tutte queste ipotesi, in quanto il lander, nonostante la scarsa risoluzione delle immagini, appare intatto e i pannelli solari parzialmente dispiegati, segno che l'atterraggio \u00e8 riuscito senza danneggiamento grave della sonda, che per\u00f2 pare aver smesso di funzionare qualche minuto dopo l'atterraggio: il mancato dispiegamento totale dei pannelli avrebbe impedito che venisse scoperta l'antenna montata sotto di essi, impedendo cos\u00ec alla sonda di inviare telemetrie indicanti il suo stato e di ricevere comandi da terra, causando la perdita della missione.\nAlla squadra che aveva realizzato il Beagle 2 venne imputata la colpa di aver considerato il lander solamente come uno strumento della sonda Mars Express, mentre il direttore generale dell'ESA Jean-Jacques Dordain sosteneva che \u00abBeagle 2 avrebbe dovuto essere gestita come una navicella spaziale complessa e innovativa da parte di un'organizzazione con molta esperienza e questo andava oltre le capacit\u00e0 di un gruppo universitario\u00bb.\nNel febbraio 2005 dopo una discussione del comitato scelto in scienza e tecnologia della Camera dei comuni, il rapporto fu reso pubblico e l'Universit\u00e0 di Leicester pubblic\u00f2 un rapporto dettagliato indipendente sulla missione che include le possibili cause del fallimento ed un opuscolo \u201clezione imparata\u201d.\nRicerca del luogo dello schianto.\nIl 20 dicembre 2005 il professor Pillinger pubblic\u00f2 delle immagini, ottenute con un procedimento particolare, dalla Mars Global Surveyor che facevano credere che il Beagle 2 fosse finito in un cratere presso il luogo di atterraggio nell'Isidis Planitia. Si pens\u00f2 che le confuse immagini mostrassero il sito del primo impatto come chiazze scure e a poca distanza il lander circondato dagli airbag sgonfi e con i pannelli solari spiegati. Tuttavia, la fotocamera HiRISE del Mars Reconnaissance Orbiter osserv\u00f2 l'area nel febbraio 2007 e il cratere risult\u00f2 vuoto.\nIl ritrovamento.\nIl 16 gennaio 2015, dopo 11 anni di ricerche, l'ESA ha finalmente comunicato il ritrovamento del lander Beagle 2: i suoi resti sono stati scoperti nelle immagini riprese da HiRISE, la telecamera ad alta definizione ospitata a bordo del Mars Reconnaissance Orbiter della NASA.\nLe immagini mostrano che Beagle 2 non \u00e8 riuscito ad aprire tutti i suoi petali dopo l'atterraggio, con solo due o tre dei suoi quattro pannelli solari in grado di ricevere la luce del Sole. La mancata apertura probabilmente ha oscurato l'antenna, impedendo al lander di comunicare i suoi dati o di ricevere comandi dalla Terra. Il problema non pu\u00f2 essere risolto a distanza e quindi Beagle-2 rimarr\u00e0 inattivo.\nLa posizione finale del lander \u00e8 .\nNessuno dei rover attualmente presenti su Marte \u00e8 in grado di raggiungere il luogo in tempi ragionevoli: i rover marziani si muovono a una velocit\u00e0 media di alcuni centimetri al secondo, e il rover pi\u00f9 vicino si trova ad alcune migliaia di chilometri di distanza, come si pu\u00f2 vedere nella seguente mappa delle missioni sul Pianeta rosso:\nSuccessione.\nNel 2004 Colin Pillinger ha annunciato che il progetto di lancio di una nuova sonda pi\u00f9 perfezionata, chiamata .\nNel 2007 il Lyndon B. Johnson Space Center e Colin Pillinger hanno annunciato che \u00e8 in progetto di lanciare la nuova e pi\u00f9 moderna versione del Beagle 2 insieme ad una sonda lunare. La missione \u00e8 stata successivamente annullata. Il lancio sarebbe dovuto avvenire nel 2009.\nBeagle 2 nella fantascienza e nella cultura di massa.\nIl Beagle 2 compare nel film del 2007 Transformers, dove \u00e8 rappresentato come un rover della NASA. Il fallimento della missione \u00e8 causato dalla distruzione del rover ad opera di un Decepticon. Da quanto viene riferito, Beagle 2 prima di venire distrutto ha funzionato per 13 secondi ed \u00e8 riuscito a catturare un'immagine della creatura aliena; l'incidente \u00e8 tenuto segreto al pubblico. Beagle 2 \u00e8 rappresentato nel film come un rover con ruote, invece che come una sonda stazionaria. Il regista Michael Bay ha detto di aver sempre cercato di inserire l'incidente in uno dei suoi film. L'incidente del Beagle 2 appare anche in , in cui Vanessa, una scienziata, cattura il segnale del Beagle, e lo devia per conto di un certo Robert Getas, che in seguito la uccide.\nNel romanzo \"L'occhio del sole\" di Arthur C. Clarke e Stephen Baxter un rover marziano \u00e8 chiamato Beagle 2.\nL'insuccesso della missione ha dato lo spunto al comico Natalino Balasso di ribattezzare la sonda come robottino europeo \"Incapacity\" nelle gag per la trasmissione tv Mai dire Gol."}
{"id": "1109880", "revid": "773636", "url": "https://it.wikipedia.org/wiki?curid=1109880", "title": "Chiesa di San Gimignano (Arezzo)", "text": "La chiesa di San Gimignano \u00e8 un edificio sacro di Arezzo.\nStoria e descrizione.\nLa chiesa, di origine altomedievale, fu ricostruita in epoca romanica ed \u00e8 documentata per la prima volta nel 1030. Tracce dell'antica struttura romanica si riconoscono nella base esterna dell'abside. Al 1220 risalgono le campane, documento di un ulteriore rifacimento duecentesco della chiesa, oggi alterato completamente. All'interno sono conservate due tele tratte da prototipi di Luca Giordano e raffiguranti \"Cristo tra i dottori\" e la \"Cacciata dei mercanti dal tempio\"."}
{"id": "1109885", "revid": "767487", "url": "https://it.wikipedia.org/wiki?curid=1109885", "title": "Magnificat (film)", "text": "Magnificat \u00e8 un film del 1993 diretto da Pupi Avati.\nPresentato in concorso al 46\u00ba Festival di Cannes, \u00e8 ambientato nella settimana santa della Pasqua del 926 dopo Cristo. \nNarra di come gli uomini del tempo, nonostante la mancanza di segni tangibili di Dio, continuino grazie alla fede a cercare disperatamente un rifugio nella religione, per dare cos\u00ec un senso agli orrori del mondo, come ha spiegato lo stesso Avati:\nTrama.\nUn boia con il suo aiutante, una quattordicenne ordinata suora, un signore feudale morente, una concubina reale alle soglie del parto, una coppia di giovani sposi. Tutto \u00e8 narrato in una trama in cui s'intrecciano le strade delle persone, mentre la voce fuoricampo del narratore commenta con piglio antropologico le usanze e le superstizioni ancora pagane, di quell'epoca cos\u00ec diversa dal mondo moderno, ma anche dal medioevo pi\u00f9 recente.\nIl film inizia con una invocazione poetica di un autore che chiede la benedizione di Dio per questo suo Magnificat, poi passa a descrivere \u00abquello che accadde nella settimana santa dell'anno novecentoventiseiesimo dalla nascita del Cristo\u00bb, nelle terre del Signore di Malfole. La gente credeva che \u00abil Sole si riposasse in fondo al mare, e ovunque era visto il segno della presenza di Dio nelle cose, nelle trasparenze, nelle acque\u00bb.\nFolco, boia senza aiutante, ne cerca uno per la sua missione quinquennale alla famiglia che abita alle Rocchette. Lo va a trovare in una famiglia di agricoltori e allevatori di maiali, e dopo la lettura dell'editto che illustra la missione da compiere, lo trova nel giovane Baino, che riceve un bracciale con i 5 anelli, affinch\u00e9 venga riconosciuto e rispettato dai sudditi.\nNel frattempo Roza, concubina reale di Ugo di Provenza, \u00e8 diretta al Monastero della Visitazione, che si narrava essere stato edificato da Carlo Magno oltre 100 anni prima, e dato al Sacro ordine della S. Veste. Lei porta al collo una pietra magnetica, conosciuta come Pietra d'Aquila, che protegge il nascituro, destinato a venire al mondo durante la Settimana santa, dai mali del mondo. \u00c8 in lotta per dare al re un erede, perch\u00e9 altre due donne sono incinte e in procinto di dare al re un figlio. Nonostante questo sortilegio proibito dalla Chiesa, ella si muove con il suo seguito, portata a spalla dai servi e seguita da mammane e serventi varie, verso questo monastero, che \u00e8 rinomato perch\u00e9 vi si conserva, appeso al soffitto dentro una gabbia, il vestito della Madonna, riportato dalla Terra Santa da un pellegrino all'epoca dei Re Merovingi, che \u00e8 protezione per le partorienti. Essendo un monastero regio, vi \u00e8 un posto per il re, che quando non \u00e8 presente viene occupato perennemente da una monaca in preghiera per il monarca.\nQuello stesso luned\u00ec Santo, Margherita, settima figlia di una casata di campagna l\u00e0 vicina, nella Conca di Montefiore, viene ufficialmente inviata al monastero della Visitazione, con la lettura del testamento che affida alla Chiesa la sua eredit\u00e0, che \u00e8 un settimo di tutte le propriet\u00e0 familiari. In cambio la famiglia ottiene per dieci anni i diritti di pesca e di dazio della zona, ma lei parte con solo una tunica rattoppata, la mantella di sua madre e una cassa di arredo, che servir\u00e0 eventualmente anche per cassa funeraria. Suo padre pianta una colomba di legno su un palo, antica usanza pagana per indicare alle anime di persone morte lontane la via di casa, aggiungendola alle altre. \u00abQuesta sei te\u00bb, le dice con accento toscano.\nI due boia nel frattempo fanno pratica con la legislazione e l'esecuzione dei condannati. Vengono citate le condanne (per i ladri, un orecchio tagliato o un occhio cavato per un furto, una mano se recidivi, impiccagione per la terza volta). Baino chiede a Folco se \u00e8 vero che lui \u00e8 il sostituto di suo figlio, morto per qualche motivo. Folco non risponde, ma continua a citare la legislazione e a farlo esercitare con l'ascia per l'esecuzione capitale. Mentre il ragazzo si allena, Folco vede una giovane che sembra invitarlo, e scappa da lei per accoppiarvisi.\nRoza arriva al Monastero, dove viene arredata una cella per la sua permanenza durante la Settimana santa, con illuminazione data da torce di Spagna.\nGomario Grifone, signore di una terra vicina, sente nel frattempo la morte arrivare. \u00c8 gravemente ammalato e ridotto quasi all'agonia. Si fa portare, per incontrare il suo destino, anche lui al Monastero della Visitazione. Arriva lungo il fiume che lo vide immerso al tempo dell'investitura da cavaliere, con una barca, fatta preparare apposta con il legno di un bosco sacro dove era sepolta la sua amante, accompagnato dal figlio prediletto, i tre figli bastardi, e l'amante dell'ultimo suo periodo di vita, Martinella.\nNel frattempo Margherita parte con il carro e incontra dei guerrieri del Norico, che tornano verso la loro terra cercando cibo e mostrando in cambio il corpo del loro re morto ucciso da dei contadini, che \u00e8 legato sopra il cavallo come se fosse vivo.\nIl Nobile Gomario parla con la sua piccola corte, e d\u00e0 le disposizioni per la propria morte, tra cui la recita di cento messe e le eredit\u00e0, inclusa la rocca di Prada.\nMargherita arriva al Monastero, venendo accolta dalle badesse e messa al posto di una oblata appena morta, a cui viene data tutta la dote di questa. La ragazzina appena morta viene preparata per la sepoltura, incluso il rito di reminiscenza barbarica, di intrecciare rovi attorno alla cassa, per allontanare gli spiriti maligni. L'oblata era stata data da una famiglia vicina, in cambio di dieci anni di gestione del mulino della zona.\nA quel punto la coppia di boia, Folco e Baino, ha il primo incarico. Si tratta di un processo di stregoneria, in cui una donna viene accusata di avere fatto un elaborato sortilegio per rendere impotente il marito, allo scopo di conservarsi solo per l'amante. Il marito giura contro la moglie, questo basta per il giudizio, e la donna viene condannata ad essere affogata. Baino cerca di rendersi utile, ma esita, e allora Folco da solo affoga la donna.\nArustico di Gerusalemme prestava servizio con la servit\u00f9 di guardia alla Torre del Passero, contro \"quelli di Gragnone\". Le donne di Bosco Gennaro portavano ai guardiani della torre, che restavano al loro posto per nove giorni consecutivi. Cos\u00ec Venturina di Bosco Gennaro lo conobbe e si innamorarono. Festeggiano cos\u00ec il loro fidanzamento ufficiale, dopo avere visitato la tenda di Gomario, chiedendo l'unione e dichiarando di non essere parenti stretti.\nFolco e Baino nel frattempo arrivano ad un paese in cui un uomo \u00e8 accusato di avere ucciso la propria moglie. Dodici vicini hanno giurato, quindi lui \u00e8 colpevole. Se pu\u00f2 pagare 200 monete per la propria vita \u00e8 salvo, ma in questo caso non pu\u00f2, e quindi viene sottoposto all'ordalia. Gli viene messa una verga di metallo rovente tra le mani, poi queste vengono fasciate e se dopo tre giorni recher\u00e0 traccia di ustioni, allora verr\u00e0 squartato vivo. L'uomo viene affidato ai boia che lo custodiranno per i tre giorni e tre notti in cui la volont\u00e0 di Dio dovr\u00e0 manifestarsi.\nNel frattempo, Gomario dice al figlio che se potr\u00e0 tornare dalla morte, gli dar\u00e0 un segno. Quella notte viene costruito un cerchio di corde e candele benedette attorno alla tenda del Signore, che lascia solo un pertugio da cui la morte passa per venire a prendere il moribondo. All'alba del gioved\u00ec santo il signore di Malfore muore. Viene immerso nel vino e pulito con foglie di palma, mentre uno dei figli recita le sue gesta in battaglia.\nNel frattempo, i due boia e il condannato visitano una vedova folle che era conosciuta per i suoi facili costumi, ma quest'ultimo desiderio carnale dell'uxoricida non riesce ad essere esaudito, vengono infatti accolti a pietrate.\nGomario viene portato alla chiesa del Monastero della Visitazione, dove Margherita ha preso da qualche giorno il suo posto di oblata. La concubina del re viene nel frattempo colta dalle doglie e d\u00e0 alla luce il figlio: per\u00f2, tra lo scontento generale, \u00e8 una femmina.\nPassati i tre giorni, i boia vanno a far esaminare il condannato. Ma le ustioni hanno ancora ben chiaro il loro segno, e viene dichiarato colpevole e mendace. La notte la passa angosciato, chiedendo ai boia come verr\u00e0 ucciso. Il giorno dopo viene squartato, e con sorpresa Folco osserva che Baino, tutt'altro che esitante, si avventa con furia con l'ascia sul condannato, e lo uccide rapidamente, cercando di abbreviargli le sofferenze.\nArustico e Venturina si sposano, con una cerimonia celebrata direttamente nella camera nuziale, con tutti i parenti e il figlio di Gomario, a cui hanno chiesto l'assenso per il matrimonio. Quest'ultimo continua a ricercare quel segno dal cielo che il padre gli ha promesso, segno che non si manifester\u00e0.\nProduzione.\nParte del film \u00e8 stata girata in Abruzzo, nell'abbazia di San Liberatore a Majella a Serramonacesca, nella chiesa dell'Assunta a Bominaco, e nella chiesa di Santa Maria in Valle Porclaneta a Rosciolo dei Marsi."}
{"id": "1109886", "revid": "36426", "url": "https://it.wikipedia.org/wiki?curid=1109886", "title": "Cerere (divinit\u00e0)", "text": ""}
{"id": "1109890", "revid": "36426", "url": "https://it.wikipedia.org/wiki?curid=1109890", "title": "Pomona (divinit\u00e0)", "text": ""}
{"id": "1109894", "revid": "15756", "url": "https://it.wikipedia.org/wiki?curid=1109894", "title": "Ferrovia Brescia-Iseo-Edolo", "text": "La ferrovia Brescia-Iseo-Edolo \u00e8 una linea ferroviaria di propriet\u00e0 regionale a scartamento ordinario che collega la citt\u00e0 di Brescia al Lago d'Iseo e alla Valle Camonica.\nLa linea \u00e8 gestita da Ferrovienord. Il servizio passeggeri \u00e8 espletato da Trenord.\nAlla linea appartiene anche la diramazione Bornato-Rovato.\nStoria.\nPrimi progetti della Brescia-Iseo.\nL'esigenza di collegare le terre del Lago d'Iseo alla ferrovia Milano-Venezia era presente fin dal 1859. In quell'anno risale la proposta dell'ingegnere Angelo Felino Lu\u00e8 per la costruzione di una ferrovia a trazione equina che collegasse Brescia a Iseo.\nFu solo agli inizi degli anni Settanta del XIX secolo che questa esigenza sembr\u00f2 concretizzarsi, soprattutto in concerto con la costruzione della Treviglio-Coccaglio, che SFAI si era impegnata a realizzare durante la stesura della Convenzione del 1865. I progetti valutati allo scopo erano due: collegare Sarnico con Palazzolo sull'Oglio oppure Iseo con la stazione di Coccaglio.\nIl 22 marzo 1872 settantadue comuni della Val Camonica, del Lago d'Iseo, della Bassa bresciana e di Soresina e Soncino inviarono una petizione ai ministeri dei lavori pubblici e delle finanze per sollecitare la costruzione della Treviglio-Coccaglio. Essi la giustificavano con l'esigenza di costruire due braccia ferroviarie che la completassero a nord e a sud. Esse erano la Iseo-Coccaglio e la Coccaglio-Chiari-Orzinuovi-Soncino-Soresina, che avrebbero favorito il collegamento tra Val Camonica e cremonese, migliorando i trasporti commerciali fra le due terre. Il 4 agosto dello stesso anno, fu presentato alla Giunta di Rovato un progetto e un preventivo della Iseo-Rovato-Coccaglio che prevedeva la costruzione di una stazione intermedia a Bettolino e il possibile prolungamento da Rovato verso Soresina.\nIl municipio di Brescia, che era stato tra gli aderenti della petizione per la Treviglio-Coccaglio, il 10 agosto fece presentare un progetto alternativo alla Iseo-Coccaglio: la ferrovia a scartamento ridotto Brescia-Iseo. Lo studio, sviluppato dall'ingegner Ravelli, prevedeva di ridurre al minimo i costi dell'infrastruttura, affiancandola a strade gi\u00e0 esistenti, dotandola di poche fermate in Franciacorta e facendola passare a Provezze per aggirare il colle Zurane. Il progetto, sebbene bocciato nei mesi successivi, dimostr\u00f2 l'esistenza di un interesse alla costruzione di una ferrovia che collegasse Brescia al Sebino. Sorse un dibattito fra i fautori del collegamento a Coccaglio e di quello a Brescia che termin\u00f2 in sostanza quando fu rilasciata la concessione per la costruzione della ferrovia Palazzolo-Paratico, nella seconda met\u00e0 del 1873. Negli anni successivi, tuttavia, Iseo e Gabriele Rosa, un notabile di quella cittadina con diverse influenze a Roma, tentarono in ogni occasione pubblica di proporre la Iseo-Coccaglio o in alternativa la Iseo-Rovato.\nAgli inizi del febbraio 1874, la Deputazione provinciale di Brescia approv\u00f2 la costituzione di una commissione che si occupasse dello studio di nuove linee ferroviarie, in modo particolare la Brescia-Iseo. L'anno successivo, la provincia stanzi\u00f2 dei contributi per la costruzione di tre linee: la Brescia-Iseo, la Brescia-Parma e la Brescia-Sal\u00f2-Trento. Salito Giuseppe Zanardelli al \"Dicastero dei Lavori Pubblici\" nel primo governo Depretis (1876-1878), l'iter procedurale per la costruzione delle tre ferrovie fu agevolato. Il 15 maggio 1876, i ministeri dei lavori pubblici e delle finanze stipularono una convenzione con l'ingegner Mantegazza e la Banca Popolare di Alessandria che riguardava la concessione per la costruzione e l'esercizio delle tre ferrovie. Nel settembre 1877, la concessione decadde, perch\u00e9 il concessionario non aveva rispettato il termine ultimo per il versamento di quanto pattuito per ottenerla, causando notevoli imbarazzi a Zanardelli e alla Sinistra bresciana..\nCostruzione della Brescia-Iseo.\nFu grazie all'approvazione della , che il progetto della ferrovia Brescia-Iseo pot\u00e9 essere ripreso. Con l'intervento di Zanardelli e grazie all'iniziativa della Deputazione di aumentare le elargizioni contributive per la sua costruzione, la linea fu inserita all'interno delle linee di terza categoria ed unita al progetto della Parma-Brescia, per via della sua breve lunghezza. Le province interessate, ovvero Parma, Brescia, Cremona e Mantova, chiesero la concessione per la sua costruzione e l'esercizio della stessa. La domanda fu per\u00f2 rigettata, perch\u00e9 le amministrazioni provinciali, in quanto Enti Morali, non potevano richiedere la concessione di ferrovie appartenenti alla terza categoria: il governo si fece quindi carico della costruzione della ferrovia franciacortina. La provincia di Brescia partecip\u00f2 al finanziamento dei lavori sulla base della quota prevista per i contributi degli enti locali in proporzione al chilometraggio interessato sul suo territorio dell'intera Parma-Brescia-Iseo.\nI lavori della Brescia-Iseo rimasero di competenza della Provincia di Brescia che li suddivise in quattro lotti:\nI bandi di appalto uscirono nel 1881, mentre i lavori cominciarono l'anno successivo nel tratto da Iseo a Provaglio e a gennaio del 1883 su quelli restanti. La linea, lunga quasi 24\u00a0km, fu aperta il 30 maggio 1885 e inaugurata solennemente il 21 giugno alla presenza dell'onorevole Giuseppe Zanardelli che l'aveva appoggiata politicamente. Nel 1888 si conclusero i lavori per collegare la stazione di Iseo al porto.\nLa linea entr\u00f2 nel novero delle ferrovie statali interessate dalla Convenzione del 1885. A seguito di quest'ultima, la Brescia-Iseo fu quindi inserita all'interno della Rete Adriatica e fu esercita da Societ\u00e0 Italiana per le strade ferrate meridionali.\nFin dall'inizio si evidenziarono i problemi dovuti ad una progettazione frettolosa. L'armamento era di 21 Kg/m, quindi era inadeguato per i trasporti pesanti come i convogli militari e impediva alle locomotive a vapore di poter superare la velocit\u00e0 di 35\u00a0km/h. Il tracciato inoltre oltrepassava le \"Valli Sorde\" fra Provaglio e Passirano salendo fino alla localit\u00e0 Monterotondo. Le discrete pendenze di questa parte del tracciato dovettero essere affrontate dai convogli utilizzando locomotive di rinforzo.\nProgettazione della Iseo-Edolo.\nL'interesse a prolungare la ferrovia in Val Camonica fu presente sia nella fase di progettazione sia in quella di costruzione della Brescia-Iseo. In particolare, nel 1882 fu presentato dagli ingegneri Damioli e Crespi il progetto di ferrovia Pisogne-Breno-Edolo a scartamento ridotto, su impulso di Giuseppe Tovini. Due anni dopo, l'Ufficio Tecnico della Provincia di Brescia present\u00f2 un nuovo progetto, basato sullo studio di Damioli e Crespi, che prevedeva la costruzione di una Iseo-Breno-Edolo a scartamento ordinario. Quest'ultima proposta fu presentata dalla Deputazione provinciale al Governo allo scopo di ottenere il finanziamento nell'ambito della Legge 29 luglio 1879, n. 5002, ma senza risultato visto che in quel momento i fondi non ancora assegnati erano insufficienti per qualunque attuazione del progetto.\nLa Provincia fece un secondo tentativo, quando con la Legge n. 3043 del 1885, nella quale si approvavano le nuove convenzioni ferroviarie, furono concessi ulteriori fondi per la costruzione di ferrovie di quarta categoria. Il progetto fu redatto dall'Ufficio Tecnico sulla base di quello del 1884, avvalendosi della collaborazione della Societ\u00e0 Meridionale. Nonostante l'intervento di Zanardelli, la riduzione dei contributi per la costruzione di ferrovie, stabilita dalla , chiuse ogni possibilit\u00e0.\nNegli anni che seguirono, si studiarono diversi progetti che potessero collegare Iseo a Breno e ad Edolo: utilizzando uno scartamento ridotto o quello normale da 1435\u00a0mm; affiancando il Lago d'Iseo fino a Pisogne oppure preferendo il trasbordo via lago da Iseo a Lovere; preferendo il passaggio da Pisogne per Costa Volpino e Rogno oppure dirigendosi direttamente verso Darfo.\nA met\u00e0 degli anni Novanta, la concomitante progettazione della ferrovia Albano-Lovere-Corna da parte della Provincia di Bergamo, poi scaturitasi nella costruzione della tranvia Lovere-Cividate Camuno, spinse la Deputazione bresciana ad optare per un percorso che interessasse solo il suo territorio. Nel 1896, fu affidata la concessione della Pisogne-Breno all'ingegnere Ronchi, ma essa poi decadde a seguito della , che riduceva la durata delle concessioni ferroviarie e vincolava l'erogazione dei contributi pubblici al momento dell'entrata in esercizio delle strade ferrate.\nLa situazione parve sbloccarsi dopo l'approvazione della , che aveva incrementato il contributo chilometrico governativo a 5000 lire. L'amministrazione provinciale fece un ulteriore sforzo per incrementare i propri contributi e vi fu l'intervento di quasi tutti i comuni interessati. Il 29 settembre 1900 la Provincia di Brescia fece domanda al Ministero dei Lavori Pubblici per ottenere la concessione della ferrovia. Stando ad accordi fra la Provincia e l'ingegner Ronchi, questi avrebbe fornito il materiale rotabile e costituito una societ\u00e0 che avrebbe gestito la linea. Come avvenne con la Brescia-Iseo, anche in questo caso il concessionario lasci\u00f2 scadere i termini di presentazione della cauzione.\nPer non lasciare decadere la concessione, la provincia interpell\u00f2 diverse altre societ\u00e0 ferroviarie, come Societ\u00e0 Veneta e Societ\u00e0 Nazionale Ferrovie e Tramvie. La proposta di quest'ultima fu considerata ottimale per gli interessi della Provincia, per cui, l'11 luglio 1904, il consiglio provinciale bresciano approv\u00f2 il passaggio della concessione a SNFT.\nIl progetto della Iseo-Edolo fu affidato all'Ingegner Luigi Conti Vecchi e fu suddiviso in tre lotti: Iseo-Pisogne, Pisogne-Breno e Breno-Edolo. I lavori iniziarono nei primi mesi del 1905 grazie ad un accordo tra provincia e SNFT che permetteva di non attendere l'approvazione ministeriale ottenuta solo il 21 gennaio 1906.\nL'8 luglio 1907 fu inaugurato il primo tratto Iseo-Pisogne, mentre il prolungamento verso Breno fu inaugurato il 22 dicembre dello stesso anno. La linea completa fu aperta il 4 luglio 1909.\nEsercizio della Societ\u00e0 Nazionale Ferrovie e Tramvie.\nStando agli accordi con Societ\u00e0 italiana per le strade ferrate meridionali, che eserciva la Rete Adriatica tra cui la Brescia \u2013 Iseo, SNFT avrebbe dovuto subentrare anche nella gestione di quest'ultima linea. A seguito della statizzazione delle ferrovie varata dal ministero Giolitti, Ferrovie dello Stato subentr\u00f2 alla Meridionale nel 1905, tuttavia la societ\u00e0 pubblica mantenne gli accordi tra Meridionale e SNFT. Il 21 agosto 1907, quindi, il governo approv\u00f2 il passaggio della concessione della linea franciacortina alla societ\u00e0 privata il quale si concretizz\u00f2 nell'ottobre dello stesso anno.\nPer aggirare il passaggio della linea a Monterotondo, che creava numerosi problemi ai treni merci, e quindi avere un collegamento pi\u00f9 facile con la linea ferroviaria Milano - Venezia, fu costruita la Iseo \u2013 Rovato e, da questa, la Bornato \u2013 Paderno, entrambe progettate dall'ingegner Conti Vecchi. La prima tratta fu inaugurata il 3 settembre 1911, mentre la seconda verso la fine dell'anno. Il tronco tra Paderno e Iseo via Monterotondo rimase in funzione fino agli anni venti, fu soppresso nel 1941 e fu disarmato dopo la Seconda guerra mondiale.\nTra gli anni dieci e trenta, SNFT si impegn\u00f2 a costruire la linea Cremona \u2013 Soresina \u2013 Soncino \u2013 Rovato che, assieme alla Rovato \u2013 Bornato \u2013 Iseo, former\u00e0 la ferrovia Cremona-Iseo, linea diretta fra il Sebino e il fiume Po.\nLa Seconda guerra mondiale port\u00f2 le sue devastazioni anche su questa linea. I bombardamenti distrussero il ponte sull'Oglio a Sonico e quello sul Mella presso Brescia. Furono inoltre danneggiati numerosi fabbricati. Il materiale rotabile fortunatamente non sub\u00ec grossi danni, tanto che la linea pot\u00e9 essere ripristinata gi\u00e0 verso la fine del 1945.\nDopo la guerra, si apr\u00ec per SNFT la stagione della soppressione dei rami secondari. Nel 1956 fu soppressa la Cremona - Rovato, mentre nel 1975 ebbe termine il servizio viaggiatori lungo la Rovato - Iseo.\nAlla fine degli anni cinquanta presso la Stazione di Brescia fu costruito il cosiddetto \"Piazzale Ovest\", composto da un fabbricato autonomo e da tre binari di testa che avrebbero servito i locomotori della Societ\u00e0 Nazionale. In questo modo, essi non avrebbero pi\u00f9 utilizzato i binari della ferrovia Milano-Venezia appena elettrificata e sottoposta ad un incremento del traffico passeggeri e merci.\nNegli anni sessanta fu introdotto, su carrozze e locomotori, lo schema di coloritura a due tonalit\u00e0 che caratterizzer\u00e0 la linea fino al 2000: il giallo Marte e il beige azalea.\nEsercizio delle Ferrovie Nord Milano.\nNel 1987 al termine della concessione e dopo mesi di incertezza sulla possibilit\u00e0 che SNFT potesse ottenere un rinnovo, subentr\u00f2 nella gestione della concessione il Consorzio Brescia Nord, formato dalla Provincia di Brescia, dalle Ferrovie Nord Milano, e dalla stessa SNFT . Nel 1993, dopo che FNM incorpor\u00f2 SNFT ed acquis\u00ec l'intero pacchetto azionario del Consorzio, la gestione diretta della concessione pass\u00f2 a Ferrovie Nord Milano Esercizio (FNME).\nNel 1997, anche a seguito di una serie di gravi incidenti fra autoveicoli e treni e, soprattutto, dopo l'incidente avvenuto a Bornato il 30 dicembre 1996, la linea ha vissuto un periodo di profondo rinnovamento, durato circa un decennio, che ha riguardato sia le performance che la sicurezza degli impianti e degli attraversamenti strada rotaia.\nI principali interventi effettuati riguardano i seguenti ambiti:\nUn grave evento occorso sulla linea, fu lo smottamento di terra e roccia che invest\u00ec i binari e la strada provinciale limitrofa il 20 aprile 1998 nei pressi della stazione di Darfo. L'esercizio della linea fu ripristinato nei giorni successivi su due tratti: da Brescia a Darfo e dalla stazione di Cogno-Esine fino a Edolo. La situazione si normalizz\u00f2 solamente il 17 dicembre. Conseguenza positiva dell'evento fu la riapertura della rimessa della stazione di Edolo per la manutenzione del materiale utilizzato nel secondo tratto.\nIl 15 luglio 2000 furono revisionate le ALn 668 121 e 131, e la rimorchiata B.68.01: esse furono le prime ad essere dotate della livrea bianco-verde, tipica delle Ferrovie Nord. Dalle successive revisioni, i colori di SNFT sparirono progressivamente.\nNel 2004, in ossequio alla normativa in materia di concessioni ferroviarie, la Regione Lombardia mise in gara la gestione del servizio passeggeri della linea e delle corse autobus ad essa associate nella Valle Camonica. I problemi sorti durante la gara di assegnazione della gestione di un'altra linea ferroviaria regionale (la Suburbana S5) convinsero in seguito la Regione a congelare anche la gara per l'affidamento della Brescia \u2013 Edolo. Nello stesso anno \u00e8 avvenuta la separazione dei rami d'azienda di FNME facenti capo al trasporto di passeggeri e di merci: il primo \u00e8 passato a Ferrovie Nord Milano Trasporti (poi LeNord) sulla base di un contratto di servizio stipulato con la Regione di durata triennale e alla scadenza rinnovato ogni anno a titolo provvisorio. A FNM, poi Ferrovienord, \u00e8 rimasta la gestione degli impianti e delle stazioni.\nNella seconda met\u00e0 degli anni 2000 il processo di ammodernamento si concentr\u00f2 sul materiale rotabile e sul servizio ferroviario. Tra il 2007 e il 2008 LeNord, con il contributo della provincia di Brescia, restaur\u00f2 dieci esemplari di ALn 668, serie 130 e 140, dotandoli anche di un impianto di condizionamento e di una livrea bianco-azzurra, che in seguito \u00e8 stata estesa alle restanti automotrici della serie 120 e alle rimorchiate Breda B68. Il 15 giugno 2008 fu introdotto in via sperimentale l'orario cadenzato su quasi tutte le direttrici passeggeri della ferrovia, il quale \u00e8 stato successivamente confermato nella stesura degli orari degli anni seguenti. Nel marzo 2009 sono stati consegnati due Pesa ATRIBO (ATR 220) costruiti dalla Pesa Bydgoszcz, la cui entrata in servizio ha permesso di completare il programma di esercizio introdotto in forma ridotta l'anno precedente.\nIl 13 giugno 2010, grazie al sostegno della provincia e della Regione Lombardia, \u00e8 stata riaperta al traffico passeggeri la diramazione Bornato \u2013 Rovato. Il successivo 13 agosto sono state riattivate le fermate intermedie di Rovato Citt\u00e0 e Cazzago San Martino, poste sulla diramazione.\nDurante l'estate dell'anno seguente arrivarono otto autotreni ATR 115 costruiti da Stadler (tipo GTW 2/6), acquistati da LeNord anche in questo caso con il contributo dei due enti locali.\nIl primo febbraio 2016 arrivarono due autotreni ATR 125 costruiti da Stadler (tipo GTW 2/8). Dal 2019 \u00e8 stato installato il SSC alle automotrici ALn 668 della serie 130 e serie 140.\nPer quanto riguarda la gestione del trasporto passeggeri, la Brescia-Iseo-Edolo segu\u00ec le vicende della rete Ferrovienord: LeNord eserc\u00ec la linea per conto di Trenitalia LeNord (TLN) dall'ottobre 2009 fino ad aprile 2011, quando subentr\u00f2 la nuova societ\u00e0 con il nome di Trenord.\nNel 2019, Ferrovienord ha deciso di ridefinire la progressiva chilometrica a partire dai binari del piazzale ovest della stazione di Brescia. Prima di quella data, le progressive erano rimaste fedeli alle costruzioni originarie. Quella della linea tra il capoluogo e la stazione di Paderno dipendeva dall'asse centrale della stazione di Brescia, poi assumeva quella dell'originaria diramazione tra Paderno e Bornato-Calino, quindi quella della Iseo-Rovato, che aveva il chilometro zero presso la stazione di Rovato Borgo. A Iseo era posto il chilometro zero della linea per Edolo.\nFuturo.\nNel 2023 \u00e8 prevista l'introduzione di convogli alimentati ad idrogeno, senza per\u00f2 migliorare altri aspetti ben pi\u00f9 critici della linea, come frequenze delle corse e tempi di percorrenza.\nCaratteristiche.\nLa linea \u00e8 una ferrovia a binario semplice non elettrificato. Lo scartamento adottato \u00e8 quello ordinario da 1435\u00a0mm.\nA partire da ottobre 2008, sulla linea \u00e8 stato attivato il Comando Centralizzato del Traffico (CTC) per cui la circolazione dei treni \u00e8 regolata dal Dirigente Centrale Operativo di Iseo. Precedentemente, le stazioni classificate come principali avevano mantenuto il Dirigente Movimento, mentre quelle secondarie funzionavano in autocomando.\nIn precedenza la linea era gestita in regime di Dirigente Unico, sempre avente sede a Iseo, coadiuvato dai Dirigenti Locali ubicati lungo le stazioni qualificate come secondarie.\nSull'intera linea \u00e8 attivo il Sistema di supporto alla condotta (SSC).\nLa comunicazione posta nei pressi della stazione di Brescia, che permetteva di connettere la linea per Edolo con la Milano-Venezia, \u00e8 stato rimossa, per cui ad oggi \u00e8 impossibile instradare presso l'impianto di Brescia dei treni per Iseo/Edolo dalla linea Milano-Venezia e viceversa.\nStazioni.\nLa linea ferroviaria \u00e8 dotata di trentuno stazioni e fermate funzionanti. Ad esse si aggiungono tre impianti posti lungo la diramazione Bornato-Rovato (Cazzago, Rovato Citt\u00e0 e Rovato Borgo) e quattro fermate senza traffico passeggeri (Artogne-Gianico, Erbanno-Angone, Mandolossa, Niardo-Losine).\nEsse sono gestite da Ferrovienord che le ha distinte in tre categorie: stazioni principali, stazioni secondarie e fermate. La vecchia stazione di Iseo-Porto \u00e8 ricompresa nell'area del deposito locomotive iseano, mentre il fabbricato viene utilizzato da CRAL. Le stazioni della dismessa ferrovia passante per Monterotondo di Passirano sono attualmente (2010) abitazioni private.\nLe strutture dei fabbricati viaggiatori si presentano, invece, in cinque forme stilistiche diverse le quali rispecchiano le esigenze di traffico che esse avrebbero dovuto soddisfare al momento della costruzione della linea. Pertanto non vi \u00e8 corrispondenza fra la capacit\u00e0 ricettiva dell'edificio rispetto all'attuale classificazione.\nAlcune stazioni sono dotate di un magazzino merci con relativi binari di raccordo. In alcuni casi, l'edificio \u00e8 stato ristrutturato e convertito da Ferrovienord ad altri usi, ma generalmente, visto il ridotto traffico merci, tali strutture si presentano in stato di abbandono.\nTraffico.\nIl trasporto passeggeri \u00e8 effettuato da Trenord. Sono impiegate automotrici ALn 668 serie 130 e ALn 668 serie 140, ereditate da SNFT, ed autotreni ATR 125 e ATR 115. \nStando agli orari le direttrici che percorrono la linea si possono distinguere in quattro tipologie di cui due regionali e due suburbane:\nSono inoltre previsti servizi turistici lungo la linea, come per esempio il Treno dei Sapori, o i treni storici della Fondazione FS."}
{"id": "1109895", "revid": "371529", "url": "https://it.wikipedia.org/wiki?curid=1109895", "title": "One from the Heart", "text": "One from the Heart \u00e8 la prima colonna sonora scritta e prodotta dal cantautore statunitense Tom Waits per il film omonimo di Francis Ford Coppola, \"One from the Heart\".\nLa cantante country statunitense Crystal Gayle ha collaborato attivamente al progetto, sia cantando da solista vari brani della colonna sonora, sia duettando con Waits.\nTracce.\nTutte le canzoni sono state scritte da Tom Waits"}
{"id": "1109898", "revid": "767487", "url": "https://it.wikipedia.org/wiki?curid=1109898", "title": "Laurence Cottle", "text": "Ha collaborato con musicisti dei generi pi\u00f9 disparati (pop, jazz, blues ed heavy metal) come Sting, Alan Parsons, Cher, Black Sabbath, Eric Clapton, Gary Moore, Don Airey, Hanson, Nina Hagen, Mike Oldfield, Fabio Concato. Inoltre ha una propria jazz band, la Laurence Cottle Big Band.\n\u00c8 anche un prolifico compositore di colonne sonore cinematografiche (gran parte di queste, realizzate con il direttore d'orchestra Michael Kamen). Sono da citare quella di \"Arma letale\", \"Crossroads\" e del telefilm \"Friends\". Inoltre, cura le musiche di vari programmi televisivi, come l'\"Oprah Winfrey Show\", Nickelodeon News, Full Body Massage."}
{"id": "1109899", "revid": "123691545", "url": "https://it.wikipedia.org/wiki?curid=1109899", "title": "Riserva naturale regionale Lecceta di Torino di Sangro", "text": "La riserva naturale regionale Lecceta di Torino di Sangro \u00e8 un'area naturale protetta situata nel comune di Torino di Sangro, in provincia di Chieti ed \u00e8 stata istituita nel 2001.\nDescrizione.\nLa riserva si estende per 175 ettari, a sud della foce del fiume Sangro, a ridosso della costa dei trabocchi, simbolo di questa riserva \u00e8 la Testuggine di Hermann, anche se i motivi per cui \u00e8 diventata un'area protetta, e di importanza ambientale fin dal 1971, sono dovuti alla macchia mediterranea mista in cui il leccio, ne \u00e8 la specie pi\u00f9 rappresentativa.\nFlora.\nNel bosco misto di macchia mediterranea troviamo il leccio, l'orniello, il cerro, e le roverelle.\nLa roverella \u00e8 di gran lunga l'essenza vegetale pi\u00f9 diffusa mentre il leccio (sporadico) si trova in formazioni compatte solo nella parte inferiore del versante rivolto a mare. \u00c8 improprio parlare di macchia mediterranea poich\u00e9 siamo in presenza di un bosco misto di querce caducifoglie tipico della costa teatina con presenza di leccio.\nFauna.\nL'avifauna fa di questa riserva il punto di partenza, per le vicine riserve dell'interno, tra le specie nidificanti, e particolari ricordiamo la capinera, l'occhiocotto, la sterpazzolina, la sterpazzola di Sardegna, il canapino, il gruccione, il picchio verde ed il picchio rosso maggiore, oltre ad altri uccelli acquatici tipici della foce del fiume, e varie specie che sono solo di passo.\nSimbolo della riserva \u00e8 la testuggine terrestre (\"Testudo hermanni\")."}
{"id": "1109900", "revid": "773636", "url": "https://it.wikipedia.org/wiki?curid=1109900", "title": "Chiesa di San Giuseppe del Chiavello", "text": "La chiesa di San Giuseppe \u00e8 un luogo di culto cattolico della citt\u00e0 di Arezzo.\nFatto costruire dalla Compagnia di San Giuseppe del Chiavello tra il 1692 e il 1694, l'edificio \u00e8 stato ampliato e ristrutturato nel 1725 con una festosa decorazione a stucco di Passardo Passardi, figlio e collaboratore del ticinese Giovanni.\nAlla prima met\u00e0 del XVIII secolo risale il soffitto intagliato. Internamente \u00e8 conservata una statua di Sant'Antonio abate proveniente dall'ex ospedale omonimo e attribuibile ad un artista molto prossimo a Nanni di Bartolo (inizi del XV secolo).\nMolto semplice \u00e8 l'assetto esterno, caratterizzato da una facciata fedele ad uno schema settecentesco comune nell'aretino con portale sormontato da finestra squadrata."}
{"id": "1109902", "revid": "1032083", "url": "https://it.wikipedia.org/wiki?curid=1109902", "title": "Concessione", "text": "La concessione, in diritto, \u00e8 il provvedimento amministrativo con cui la pubblica amministrazione conferisce \"ex novo\" situazioni giuridiche soggettive attive al beneficiario, ampliandone la sfera giuridica. Spesso tali diritti sono disciplinati dal Diritto Amministrativo (o Diritto Pubblico).\nPresenta elementi di affinit\u00e0 con l'autorizzazione (entrambi sono provvedimenti ampliativi della sfera soggettiva), differenziandosene in quanto non rimuove un limite di una posizione soggettiva preesistente, ma attribuisce o trasferisce posizioni o facolt\u00e0 nuove al privato.\nTipologie.\nLe due categorie principali di concessione sono:\nIn Italia.\nLa concessione \u00e8 un provvedimento amministrativo discrezionale mediante il quale una pubblica amministrazione conferisce ad un soggetto unico (pubblico o privato) o ad una pluralit\u00e0 limitata di soggetti la facolt\u00e0 di esercitare un'attivit\u00e0 riservata ai pubblici poteri. La titolarit\u00e0 del bene concesso in uso ed esercizio rimane in capo alla pubblica amministrazione.\nFra titolarit\u00e0 e concessione del bene esiste una differenza simile a quella vigente fra usufrutto e nuda propriet\u00e0. Il privilegio della riserva assicura che la titolarit\u00e0 del bene rimanga in mano pubblica anche oltre i vent'anni previsti normalmente per l'esercizio dell'usucapione.\nLe concessioni necessitano e sono giustificate solamente in presenza di una legge di riserva, che attribuisca ad un soggetto di propriet\u00e0 pubblico e di pubblico servizio l'esclusiva titolarit\u00e0 di un'attivit\u00e0 o di un bene. L'art. 73 della Costituzione stabilisce che la riserva debba essere prevista per legge: \"a fini di utilit\u00e0 generale, la legge pu\u00f2 riservare originariamente \u2026allo Stato, a enti pubblici o a comunit\u00e0 di lavoratori o di utenti\" imprese di servizi pubblici essenziali, fonti di energia, monopoli con carattere di preminente interesse generale.\nLa concessione pu\u00f2 avere ad oggetto:\nIl concessionario pu\u00f2 essere scelto mediante gara pubblica o procedura negoziata (metodo conforme al diritto comunitario), legge ordinaria o esercitando il potere discrezionale della Pubblica Amministrazione.\nNel 1998 e di nuovo nel dicembre 2018, l'Autorit\u00e0 garante della concorrenza e del mercato ha evidenziato le criticit\u00e0 delle vigenti concessioni, sollecitando una riforma della legislazione che privilegiasse lo strumento autorizzativo: accesso al mercato limitato; diritti speciali o esclusivi; ampia durata e rinnovo automatico; mantenimento di ampi poteri di direzione o revoca in capo al concedente.\nTenuto anche conto della prassi storicamente anticoncorrenziale delle concessioni, una serie di norme di settore avevano previsto la liberalizzazione di tutte le attivit\u00e0 non sottoposte a legge di riserva: produzione/importazione/acquisto/vendita di elettricit\u00e0, con l'eccezione della trasmissione e del dispacciamento (d. gs. 79/99); la distribuzione del gas alle utenze civili (d. lgs. 164/00, art. 14), i trasporti di linea marittimi di interesse regionale (d. lgs. n. 422/97); i servizi ferroviari locali gestiti da F.S. (DPR 277/97). \nLe riserve di legge non sono in contrasto col diritto comunitario nel caso dei monopoli naturali. Anche in presenza di riserve di legge legittime per un monopolio naturale, i pubblici poteri sono tenuti ad osservare la normativa concorrenziale.\nI \"general contractor\".\nNel 1991, il progetto di TAV Torino-Lione fu innovativo per l'affidamento diretto ad una societ\u00e0 del gruppo Ferrovie dello Stato della \u00abprogettazione esecutiva, costruzione e sfruttamento economico del progetto avvalendosi di \"general contractors\" che dovranno essere -o dovranno essere interamente garantiti da- uno dei principali gruppi industriali italiani\u00bb, identificati nell'Eni e nel Gruppo Fiat.\nFu il primo caso di introduzione della fattispecie giuridica del \"general contractor\" nell'ordinamento italiano. L'Agcm afferm\u00f2 che il ricorso a gruppi societari legati a Ferrovie dello Stato da un rapporto fiduciario era ritenuto giustificato in ragione del contenuto innovativo dell'opera e dei tempi ristretti per la sua realizzazione. Pur rilevando la scarsa trasparenza delle procedure, ne afferm\u00f2 la legittimit\u00e0 poich\u00e9 l'aggiudicazione era antecedente alla data di entrata in vigore degli obblighi comunitari. \nLa \"Legge obiettivo\" n. 443/2001 deleg\u00f2 il governo a stabilire che la realizzazione di un'opera pubblica possa essere affidata a un unico contraente generale purch\u00e9 selezionato con gara. Il \"general contractor\" non pu\u00f2 essere assimilato a un concessionario perch\u00e9 non gestisce l'opera e perch\u00e9 non \u00e8 sottoposto alla direzione e poteri di revoca del concessionario, godendo di piena libert\u00e0 nell'esecuzione dei lavori, in proprio o mediante affidamento a terzi scelti senza gara, fatta salva la responsabilit\u00e0 del \"general contractor\" e l'obbligo delle certificazioni antimafia.\nNei settori esclusi da obblighi di gara.\nLa sentenza 7 dicembre 2000 della Corte di Giustizia Europea (caso \"Teleaustria\") ribad\u00ec che i settori esclusi dalla direttiva sugli appalti pubblici di servizi (acqua, energia, trasporti, telecomunicazioni) devono rispettare i principi di trasparenza, libera circolazione e non discriminazione in base alla nazionalit\u00e0 previsti dal trattato CE. La direttiva appalti non disciplinava l'aggiudicazione delle concessioni in tali settori. Al contempo, la sentenza dichiarava legittima la qualificazione di un'impresa privata come concessionario della produzione e distribuzione degli elenchi telefonici, nonch\u00e9 come amministrazione aggiudicatrice rispetto ai soggetti terzi che aveva selezionato senza gara.\nIl \"general contractor\" appartiene a questo schema di gestione caratterizzata da: concessione in affidamento diretto senza gara, appalti e subappalti senza (o con minimi) vincoli, primo contraente quale responsabile unico nei confronti della committenza. I trasporti sono uno dei settori esclusi dalla direttiva 50/92/CE nei quali in Italia ha per la prima volta trovato applicazione tale fattispecie giuridica."}
{"id": "1109905", "revid": "6066", "url": "https://it.wikipedia.org/wiki?curid=1109905", "title": "Morfemi", "text": ""}
{"id": "1109917", "revid": "438678", "url": "https://it.wikipedia.org/wiki?curid=1109917", "title": "Nudo di donna", "text": "Nudo di donna \u00e8 un film del 1981 diretto da Nino Manfredi. \u00c8 uno dei film pi\u00f9 enigmatici e meno noti di Manfredi, qui anche regista oltrech\u00e9 attore protagonista; lo affiancano in scena Eleonora Giorgi e Jean-Pierre Cassel.\nTutta la storia \u00e8 ambientata nella citt\u00e0 di Venezia, poco prima del carnevale.\nTrama.\nSandro \u00e8 un benestante romano, ex titolare di un'officina meccanica, trasferitosi a Venezia dopo la morte del suocero, il quale qui gestiva una libreria antiquaria lasciata ora alla figlia Laura, che desidera proseguire l'attivit\u00e0 paterna. Laura \u00e8 pi\u00f9 giovane del marito e pi\u00f9 fine nel tratto; troppo diversi sono i vissuti di Laura e di Sandro, troppo distanti i confini della loro estrazione e Sandro, avvolto da un mondo che non riconosce, sembra sprofondare in una crisi matrimoniale senza via d'uscita, fino al punto di decidersi per un periodo di separazione dalla consorte.\nMa un giorno trova nell'abitazione di uno stravagante fotografo esistenzialista, dove aveva trovato letto per la prima notte fuori casa, un carboncino enigmatico: una donna nuda, stesa su di un letto apparentemente addormentata, disegnata di schiena, senza il volto esposto e con una posizione delle gambe uguale a quella tenuta abitualmente dalla moglie nel sonno; Sandro \u00e8 immediatamente assalito dal maligno sospetto che la modella possa essere proprio sua moglie. Comincia a cercare di capire di pi\u00f9 della consorte che credeva di conoscere bene, e pi\u00f9 cerca di approfondire, pi\u00f9 capisce quanto, forse, esista una Laura diversa da quella che crede di conoscere e che, ormai, sempre meno lo interessa.\nIn una ricerca sempre pi\u00f9 intrigante, fa la conoscenza di una prostituta, di nome Rir\u00ec, che assomiglia come una goccia d'acqua a Laura. Le due donne sembrano le facce opposte di una sola fantastica persona, e un Sandro sempre pi\u00f9 sprofondato nell'angoscia della ricerca della propria collocazione e dei propri sentimenti e roso dal dubbio sulla vera identit\u00e0 della prostituta, corre da una parte all'altra di Venezia, senza riuscire a capire se Rir\u00ec sia in realt\u00e0 Laura abilmente travestita.\nNella notte del carnevale veneziano incontra nuovamente la donna, stavolta in una maschera da \"cocotte\" che la differenzia sia da Laura che da Rir\u00ec; Sandro la perde di vista senza sapere se si tratti della consorte o della prostituta. Dopo una notte di ricerche, finalmente incontra al mattino la bella donna mascherata, con cui si allontana soddisfatto senza pi\u00f9 preoccuparsi della sua vera identit\u00e0."}
{"id": "1109918", "revid": "694292", "url": "https://it.wikipedia.org/wiki?curid=1109918", "title": "Chiese di Arezzo", "text": ""}
{"id": "1109919", "revid": "33751", "url": "https://it.wikipedia.org/wiki?curid=1109919", "title": "Antonio Preziosi", "text": "Biografia.\nNato a Taranto e cresciuto a Pisticci (MT), si appassiona fin da giovanissimo al giornalismo e al mondo della radio e della televisione. Intraprende la carriera giornalistica presso l'emittente locale \"Poliradio\" di Policoro negli anni ottanta.\nLaureato con lode in giurisprudenza presso l'Universit\u00e0 La Sapienza di Roma con una tesi sulla \"tutela dei diritti umani\", successivamente consegue (nel biennio 1992-1994) il master della Scuola di giornalismo radiotelevisivo di Perugia. Per i successivi tre anni lavora alla sede Rai di Palermo, per poi passare al Giornale Radio Rai, in qualit\u00e0 di giornalista parlamentare, vaticanista e redattore capo \"ad personam\". Nello specifico, segue le attivit\u00e0 del governo Prodi II, D'Alema I e II, Amato II e governo Berlusconi II, III e IV; inoltre commenta in diretta importanti avvenimenti di politica nazionale ed estera (a titolo d'esempio le Assemblee generali delle Nazioni Unite, i vertici G7 e G8, sessioni del Consiglio europeo e incontri bilaterali tra i principali leader europei e mondiali).\nIl consiglio d'amministrazione della Rai il 10 agosto 2009 lo nomina direttore di Radio Uno e della testata del Giornale radio, in sostituzione di Antonio Caprarica. Da aprile 2010 a settembre 2011 assume la direzione ad interim della testata GR Parlamento, in sostituzione dello scomparso Riccardo Berti. Tra il 2009 e il 2011 (anno di dissoluzione della societ\u00e0) \u00e8 consigliere di amministrazione di Audiradio.\n\u00c8 consultore del Pontificio Consiglio delle Comunicazioni Sociali dal 29 dicembre 2011, nominato da Papa Benedetto XVI.\nDal 2012 \u00e8 consigliere d'amministrazione del Centro Televisivo Vaticano.\nAffianca al lavoro in Rai la stesura di monografie, articoli per alcune riviste e l'attivit\u00e0 di conferenziere.\nNel marzo 2014, a seguito di una delibera all'unanimit\u00e0 del consiglio d'amministrazione Rai, ha lasciato le cariche di direttore di Radio Uno e del Giornale Radio a Flavio Mucciante\nA distanza di un anno \u00e8 stato riposizionato dal direttore generale Luigi Gubitosi all'interno dell'organigramma della redazione del Tg2.\nDal 30 dicembre 2015 \u00e8 corrispondente della Rai da Bruxelles.\nDal 27 novembre 2018 \u00e8 direttore di Rai Parlamento.\nAttivit\u00e0 accademica.\nHa insegnato \u201ccomunicazione politica\u201d e \u201cpolitiche dei media\u201d presso la Facolt\u00e0 di Scienze della Comunicazione sociale dell'Universit\u00e0 Pontificia Salesiana di Roma, dove \u00e8 stato titolare anche di vari corsi monografici. \nHa insegnato giornalismo presso la Libera universit\u00e0 internazionale degli studi sociali Guido Carli di Roma ed \u00e8 stato docente del Master in Digital Journalism presso la Pontificia Universit\u00e0 Lateranense di Roma.\n\u00c8 docente del Master in Giornalismo e Comunicazione della Universit\u00e0 Telematica Pegaso.\nControversie.\nIl 16 ottobre 2013 Carlo Tecce, in un articolo apparso su \"Il Fatto Quotidiano\", accus\u00f2 Antonio Preziosi di aver causato, quale direttore di Radio Uno, un consistente calo degli ascoltatori della rete (da 8 milioni a 4 milioni in media), che aveva perso il primato nazionale nel campo in favore di Rtl 102.5, Radio Deejay e Radio 105. Preziosi venne inoltre tacciato di vicinanza a Silvio Berlusconi, citando ad esempio alcune nomine all'interno della redazione di personaggi strettamente correlati al leader di Forza Italia. In aggiunta, Tecce sottoline\u00f2 come sotto la direzione Preziosi fossero state avviate nuove trasmissioni costose e di scarso successo, e che al contempo alcuni giornalisti avessero abbandonato la testata, in polemica con talune scelte editoriali. Preziosi neg\u00f2 le accuse, definendo poco accurati i metodi di rilevamento degli ascolti radiofonici e affermando di avere a disposizione un budget troppo basso e risorse umane scarse e avanti con gli anni. Il parlamentare di Forza Italia Renato Brunetta accus\u00f2 altres\u00ec la dirigenza Rai di non aver difeso Preziosi stesso da \"attacchi incomprensibili e politicamente mirati\", definendo il giornalista \"equilibrato e professionale\"."}
{"id": "1109922", "revid": "6923", "url": "https://it.wikipedia.org/wiki?curid=1109922", "title": "MS BASIC for Macintosh", "text": "MS BASIC per Macintosh \u00e8 un dialetto BASIC sviluppato e distribuito da Microsoft nel 1984 per il primo Macintosh. Il linguaggio pu\u00f2 essere considerato a prima vista un antenato del Visual Basic (distribuito solo per Windows) ma i due linguaggi sono molto diversi tra loro.\nCaratteristiche.\nMS BASIC per Macintosh, in quanto interprete BASIC per i Mac 68k, utilizza una libreria di comandi appositamente sviluppata, quindi permette di creare finestre per interagire con l'utente attraverso l'istruzione WINDOW, per immettere pulsanti l'istruzione appropriata \u00e8 BUTTON, ma per scrivere nella finestra viene usata la semplice istruzione PRINT. Invece per disegnare nella finestra attiva vengono usate le istruzioni tipiche del GW-BASIC (o BASICA) come LINE o PSET. Ma MS BASIC per Macintosh usa dei metodi differenti per interpretare i programmi, che si basano sugli spazi inseriti dal programmatore, quindi MS BASIC per Macintosh non riconosce come valida la riga \"codice_1\", mentre accetta la riga \"codice_2\". L'MS BASIC per Macintosh non gestisce il colore (semplicemente per il fatto che tutti i Macintosh in circolazione nel 1984 erano in bianco e nero) e veniva distribuito su un dischetto che conteneva il software di sistema (vale a dire MacOS 1.1), una versione di BASIC con matematica binaria e un'altra con matematica decimale e sei programmi BASIC per illustrare le possibilit\u00e0 di MS BASIC, tra cui uno che riproduce, usando le capacit\u00e0 sonore dei Mac del tempo, la Corale di J.S. Bach (Cantata 147).\nCompatibilit\u00e0 con le altre versioni del BASIC e con MacOS.\nQuasi tutte le istruzioni del GW-BASIC sono supportate, quindi il codice sviluppato su un PC-IBM potrebbe essere tranquillamente eseguito anche su Macintosh, a meno che non sia un'applicazione grafica che richiede il colore o il cambiamento di risoluzione.\nMS BASIC per Macintosh \u00e8 pienamente compatibile con tutte le versioni di MacOS fino alla versione 6, ma la compatibilit\u00e0 col System 7 varia da modello a modello. Con alcune varianti di quest'ultima versione (ad esempio quella per Macintosh IIci) sembra aver problemi col Finder, provocando un errore di sistema (Unknown Instruction) ogni volta che viene selezionata una voce di menu, oltre a piccoli problemi dovuti al cambiamento da parte di MacOS 7 del codice di alcune delle routine nella ROM del Macintosh, che servono per gestire l'interfaccia a colori; mentre con altre il programma funziona anche meglio (in System 6 non si poteva aprire un file senza indicare il percorso completo, mentre nel System 7 per Macintosh Plus il problema non esiste pi\u00f9)."}
{"id": "1109940", "revid": "28406", "url": "https://it.wikipedia.org/wiki?curid=1109940", "title": "Eustazio di Salonicco", "text": ""}
{"id": "1109957", "revid": "363629", "url": "https://it.wikipedia.org/wiki?curid=1109957", "title": "Ionoforesi", "text": "La ionoforesi (\"i\u00f2no-ph\u00f2resis\" = trasporto di ioni) \u00e8 una tecnica di somministrazione farmaceutica attraverso gli epiteli (somministrazione per via transcutanea o transepiteliale), utilizzando una corrente continua (corrente galvanica), prodotta da un apposito generatore. Sostanzialmente si potrebbe definire un'iniezione \"senza ago\".\nDescrizione.\nI vantaggi della somministrazione di farmaci con questa modalit\u00e0 sono:\nSomministrazione non via sistemica.\nLa somministrazione per via sistemica pu\u00f2 presentare controindicazioni o effetti collaterali. Questo perch\u00e9, per garantire una valida azione terapeutica, il farmaco deve necessariamente raggiungere una concentrazione ematica (percentuale di farmaco circolante nel sangue), tale da poter garantire una valida azione terapeutica e con concentrazioni \"terapeutiche\" pu\u00f2 interessare e interagire con strutture (tessuti, organi) non direttamente target del farmaco. Ci\u00f2 determina la presenza nel circolo vascolare, oltre che del farmaco, anche di metaboliti dello stesso, prodotti dal fegato, i quali devono essere smaltiti dall'organismo per varie vie, prima fra tutte la via renale. A ci\u00f2 si aggiunge il danno indiretto provocato dal farmaco ad altri organi, dovuto all'alterazione delle condizioni in cui questo normalmente opera, come nel caso dell'apparato digestivo, in cui alcuni farmaci alterano l'equilibrio acido-base, con conseguenze anche gravi (ad es. gastriti e gastroduodeniti causati dall'assunzione di FANS \u2013 Farmaci Antinfiammatori Non Steroidei).\nApplicazione diretta.\nIl secondo vantaggio \u00e8 quello di poter applicare il farmaco direttamente nella zona da curare, riducendo cos\u00ec i tempi terapeutici, con conseguente regressione dei sintomi in un tempo minore. Affezioni dolorose (algie) dell'apparato muscolo-scheletrico, derivanti da artrite, artrosi, sciatica, lombalgia, cervicale, strappi muscolari... vengono quindi curate circoscrivendo l'effetto terapeutico solo alla zona interessata.\nUtilizzo del solo principio attivo.\nIl terzo \u00e8 la possibilit\u00e0 di introdurre il solo principio attivo del farmaco, in forma ionica, senza gli eccipienti, i quali, spesso, sono fonte di reazioni pi\u00f9 o meno avverse.\nUnione degli ioni alle proteine.\nAl quarto punto dobbiamo considerare che il farmaco in forma ionica, si lega a proteine protoplasmatiche specifiche, aumentandone il tempo di permanenza nelle sedi anatomiche interessate (emivita), potendo quindi diminuire le quantit\u00e0 di farmaco utilizzate per la stessa patologia rispetto ad altre vie di somministrazione. \u00c8 stato possibile misurare che questo sistema terapeutico ha la capacit\u00e0 di far assorbire alla regione ammalata una quantit\u00e0 di farmaco fino a 100 volte maggiore di quella assorbita, ad esempio, per via orale.\nIperpolarizzazione delle terminazioni nervose.\nL'applicazione di correnti continue a bassa intensit\u00e0 ha il risultato di iperpolarizzare le terminazioni nervose, determinandone un elevamento della soglia di eccitabilit\u00e0, ottenendo quindi un effetto antalgico elevato (effetto TENS). Ci\u00f2 si verifica perch\u00e9 tutti i farmaci presentano ioni positivi, negativi, o entrambi (bipolari) - carichi quindi elettricamente - e, sfruttando il principio fisico della migrazione ionica da un polo elettrico all'altro, si ottiene una somministrazione transcutanea, che sfrutta cio\u00e8 la pelle come via di somministrazione.\nGeneratore.\nDal punto di vista strettamente elettronico un generatore per ionoforesi \u00e8 essenzialmente un generatore di corrente costante a bassa intensit\u00e0 (generalmente vengono usate correnti tra i 5 milliampere e i 10 milliampere), che eroga cio\u00e8 una corrente continua stabile nel tempo, corredato da vari sistemi di controllo e temporizzazione, in modo da consentire la creazione di un campo elettrico il quale viene applicato, tramite due elettrodi, uno positivo e l'altro negativo, costituiti da placche in gomma conduttrice ricoperte da una superficie assorbente, posti sulla cute del soggetto in prossimit\u00e0 della zona da trattare.Normalmente la tensione applicata non dovrebbe superare i 25 volt.\nUtilizzo.\nIl farmaco deve essere posto sull'elettrodo corrispondente alla sua polarit\u00e0, ad esempio se il farmaco \u00e8 di polarit\u00e0 positiva andr\u00e0 applicato sulla placca positiva, se negativa sulla placca negativa, se bipolare indifferentemente.\nApplicando la placca con il farmaco sulla zona da trattare e l'altra placca a una distanza di circa 20/30 cm, la corrente veicoler\u00e0 il farmaco cos\u00ec ionizzato, all'interno dei tessuti perch\u00e9 gli ioni del farmaco stesso migreranno verso il polo opposto fino al completo assorbimento.\nOccorre ricordare inoltre che le sacche contenenti le placche conduttive andrebbero prima immerse in una soluzione semisatura di acqua di rubinetto e cloruro di sodio(sale da cucina),quindi strizzate accuratamente, infine si potr\u00e0 distribuire il farmaco sulla sacca ancora umida. Dopo l'applicazione le sacche e gli elettrodi dovranno essere lavati solo con acqua semplice senza l'uso di detersivi. Anche la zona da trattare andr\u00e0 pulita con acqua semplice. ATTENZIONE:non usare alcool denaturato o altri detergenti per la pulizia della pelle e delle sacche poich\u00e9 i loro componenti verrebbero veicolati insieme al farmaco. In una riflessione statistica \u00e8 bene sapere che il farmaco potrebbe non scegliere la via pi\u00f9 breve per migrare da un elettrodo all'altro.\nOvviamente se sulle zone in cui andranno applicati gli elettrodi fossero presenti piccole ferite o nei, verruche ecc.occorrer\u00e0 coprirli con cerottini impermeabili per evitare bruciature anche gravi in quei punti.\nA titolo di esempio, nella tabella che segue, sono riportati vari principi attivi e soluzioni medicamentose e la loro polarit\u00e0."}
{"id": "1109963", "revid": "34928", "url": "https://it.wikipedia.org/wiki?curid=1109963", "title": "Beginish", "text": ""}
{"id": "1109964", "revid": "906871", "url": "https://it.wikipedia.org/wiki?curid=1109964", "title": "Fenitrothion", "text": "Il fenitrothion o fenitrotion \u00e8 un insetticida ad azione neurotossica, appartenente alla categoria dei fosforganici.\nPropriet\u00e0 fitosanitarie.\nIl fenitrothion ha una spiccata propriet\u00e0 citotropica e agisce per contatto e ingestione, perci\u00f2 \u00e8 adatto per combattere le forme minatrici e quelle ad apparato boccale succhiatore.\nIl meccanismo d'azione si espleta con un'attivit\u00e0 anticolinesterasica: \u00e8 infatti un inibitore della acetilcolinesterasi, pertanto interferisce con la trasmissione degli impulsi nervosi a livello di sinapsi.\nAmbiti d'impiego.\nL'insetticida pu\u00f2 essere impiegato in frutticoltura, orticoltura, agrumicoltura, viticoltura, olivicoltura, floricoltura, sulle piante ornamentali, sulle colture erbacee industriali (cereali, barbabietola, tabacco), sul pioppo.\n\u00c8 indicato per la lotta ad insetti ad apparato boccale pungente-succhiatore (Tripidi e Rincoti Omotteri), contro le larve minatrici (Ditteri e Lepidotteri) e contro i defogliatori (larve di Lepidotteri e adulti e larve di Coleotteri Crisomelidi).\nTossicit\u00e0.\nIl fenitrothion \u00e8 classificato come moderatamente tossico, con una LD50 orale di 250\u00a0mg/kg e una LD50 dermale di 2500\u00a0mg/kg (ratto).\nL'inalazione pu\u00f2 provocare cefalea, tosse, nausea, vertigine, convulsioni, incoscienza, crampi. A contatto con la pelle provoca irritazioni. L'avvelenamento provoca dolori addominali, diarrea, vomito, difficolt\u00e0 respiratorie.\nIn merito all'impatto ambientale, il suo ampio spettro d'azione lo rende moderatamente dannoso all'artropodofauna utile, ma \u00e8 soprattutto negli ambienti acquatici che ha un forte impatto per la sua tossicit\u00e0 nei confronti dei pesci."}
{"id": "1109965", "revid": "34928", "url": "https://it.wikipedia.org/wiki?curid=1109965", "title": "Inishnabro", "text": ""}
{"id": "1109966", "revid": "1305772", "url": "https://it.wikipedia.org/wiki?curid=1109966", "title": "Supermassive Black Hole", "text": "Supermassive Black Hole \u00e8 un singolo del gruppo musicale britannico Muse, pubblicato il 19 giugno 2006 come primo estratto dal quarto album in studio \"Black Holes and Revelations\".\nDescrizione.\nIl brano \u00e8 cantato interamente in falsetto dal cantante Matthew Bellamy e si distingue dalle precedenti canzoni del gruppo per le sonorit\u00e0 pi\u00f9 elettroniche.\nPubblicazione.\n\"Supermassive Black Hole\" \u00e8 stato annunciato dal gruppo il 24 aprile 2006, rivelando che sarebbe stato pubblicato fisicamente il 19 giugno dello stesso anno. Due giorni dopo l'annuncio, lo stesso ha rivelato che il singolo sarebbe stato reso disponibile anche per il download digitale una settimana prima della sua pubblicazione attraverso il sito ufficiale dei Muse, anticipando tuttavia la data al 9 maggio a causa della trasmissione radiofonica avvenuta in anteprima mondiale attraverso il programma radiofonico \"Jo Wiley Show\" su BBC Radio 1 il giorno precedente.\nIl singolo \u00e8 stato successivamente inserito nella colonna sonora del videogioco \"FIFA 07\" e all'interno della colonna sonora del film \"Twilight\". Il brano inoltre \u00e8 presente nell'elenco dei brani musicali scaricabili dal videogioco musicale \"\" nella sezione \"Muse Pack\", che comprende anche i brani \"Stockholm Syndrome\" ed \"Exo-Politics\".\nVideo musicale.\nIl videoclip del brano \u00e8 stato diretto da Floria Sigismondi ed \u00e8 stato girato interamente a Los Angeles. Il gruppo si \u00e8 affidato alla regista italiana grazie alle sue visioni particolari e oniriche, ereditate dal suo lavoro di fotografa e di regista di videoclip internazionali come \"Tourniquet\" di Marilyn Manson."}
{"id": "1109967", "revid": "34928", "url": "https://it.wikipedia.org/wiki?curid=1109967", "title": "Inishtooskert", "text": ""}
{"id": "1109968", "revid": "1305772", "url": "https://it.wikipedia.org/wiki?curid=1109968", "title": "Daisy chain", "text": ""}
{"id": "1109969", "revid": "767487", "url": "https://it.wikipedia.org/wiki?curid=1109969", "title": "Spaghetti House", "text": "Spaghetti House \u00e8 un film del 1982 diretto da Giulio Paradisi interpretato da Nino Manfredi nel ruolo di protagonista, tratto da un episodio di cronaca realmente accaduto a Londra nel 1975 e conosciuto in lingua inglese come \"Spaghetti House Siege\", l\"'assedio della Spaghetti House\".\nTrama.\nCinque italiani emigrati in Gran Bretagna lavorano con successo in un ristorante londinese con cucina italiana. Provenienti da varie regioni della Penisola, riscuotono simpatia e approvazione della clientela britannica. Con i guadagni accantonati intenderebbero aprire un'attivit\u00e0 propria.\nAl termine di una giornata, i cinque sono in riunione per discutere del loro progetto e consegnare i soldi al loro commercialista quando irrompono tre uomini di colore armati di mitra, che intimano di consegnare i soldi.\nDomenico (Nino Manfredi) aveva avuto un alterco con uno di loro solo poche ore prima.\nIl commercialista, riuscito a fuggire, ha dato l'allarme. Con l'arrivo tempestivo della Polizia, i rapinatori sono in trappola e raggiungono gli Italiani, che si erano rifugiati in un magazzino. Anzich\u00e9 arrendersi alla polizia, il capo della banda si spaccia per leader di un \"commando\" terroristico, ed esige un mezzo per la fuga, in cambio del rilascio degli ostaggi.\nSequestratori ed ostaggi dialogano con la Polizia. La moglie inglese di Domenico teme per la sua vita. Viene coinvolto l'antiterrorismo, che studia un intervento armato. Il lungo assedio assume toni grotteschi. Nella cantina si discute di miserie e odio tra emigranti, cio\u00e8 di vittime di una stessa condizione; il dialogo assume toni surreali e culmina con posizioni dialettiche assurde. La situazione rischia di precipitare, malgrado il rilascio di un ostaggio ammalato. L'intervento attivo delle forze speciali viene interrotto perch\u00e9 i rapinatori decidono di arrendersi.\nDurante l'esultanza per la liberazione, il leader dei rapinatori tenta invano il suicidio.\nTempo dopo Domenico va a trovare in prigione il suo ex carceriere che, malgrado la sua testimonianza e la deposizione favorevole del commissario, subisce una pesante condanna: ventuno anni di reclusione.\nCritica.\n\"Il Mereghetti\" assegna una stelletta e mezzo al film scrivendo: \n\"Segnocinema\" ne d\u00e0 un giudizio pi\u00f9 favorevole: "}
{"id": "1109970", "revid": "842", "url": "https://it.wikipedia.org/wiki?curid=1109970", "title": "Desert storm", "text": ""}
{"id": "1109971", "revid": "1605525", "url": "https://it.wikipedia.org/wiki?curid=1109971", "title": "24 Capricci", "text": "I 24 Capricci op. 1 sono composizioni per violino solo di Niccol\u00f2 Paganini pubblicate nel 1820. \nSono composizioni di carattere estremamente virtuosistico, con una grande variet\u00e0 di tecniche violinistiche come picchettati, ricochet, ottave, decime e pizzicati con la mano sinistra.\nUna particolarit\u00e0 di questi Capricci \u00e8 rappresentata dalle indicazioni espressive scritte da Paganini come \"\"imitando il flauto\" o \"imitando il corno\"\". \nSono elaborate dai temi dei Capricci numerose composizioni, come l'op. 10 di Schumann (6 studi da concerto), i 6 studi d'esecuzione trascendentale di Liszt (da non confondere coi pi\u00f9 famosi 12 Studi d'esecuzione trascendentale), le Variazioni su un tema di Paganini di Brahms e la Rapsodia su un tema di Paganini di Rachmaninov. Queste ultime due sono composte sul tema del ventiquattresimo Capriccio."}
{"id": "1109973", "revid": "254059", "url": "https://it.wikipedia.org/wiki?curid=1109973", "title": "Valori", "text": "I Valori furono una famiglia storica di Firenze. Ebbero per capostipite un Valore di Orlando Rustichelli, da cui trassero il cognome. \nI Valori di Firenze.\nI Valori sono una casata fiorentina, detta anche \"di Valore\". Ha discendenze nella famiglia dei Rustichelli, casata di origine fiesolana con altre due ramificazioni dimoranti in Treviso e Vicenza.\nTaldo di Valore di Rustichelli fu per quattro volte priore e ambasciatore a Venezia nel 1328. Nel 1340 fu gonfaloniere di giustizia. Gabriele Valori, forse figlio di Taldo, nel 1349 era passato in Napoli offrendo i suoi servigi a Luigi I d'Angi\u00f2, stabilendo un ramo della famiglia in Francia, sotto Luigi II d'Angi\u00f2, dove la casata possedette le signorie di Marignon, , Loc\u00e9, Lubl\u00e9, Maign e inoltre De Cuss\u00e8, , Lec\u00e9.\nA Firenze Bartolomeo Valori il Vecchio (1354-1427), detto Baccio, nato da Niccol\u00f2, figlio a sua volta del suddetto Taldo, nel 1380 fu eletto tra i Dieci di Balia, venendo rieletto altre sei volte e ricopr\u00ec anche l'incarico di ambasciatore e quello di gonfaloniere di giustizia.\nSuo nipote Francesco (1439-1498) fu gonfaloniere quattro volte e, appassionato di filosofia, sostenne Girolamo Savonarola opponendosi al dominio dei Medici.\nBaccio Valori fu inizialmente un fedele alleato dei Medici, diventando commissario per conto di Clemente VII subito dopo la presa della citt\u00e0 in seguito all'assedio nel 1530. In quel periodo commission\u00f2 il \"David-Apollo\" a Michelangelo Buonarroti. Fu anche un consigliere del duca Alessandro de' Medici, ma con la presa del potere di Cosimo I de' Medici si schier\u00f2 contro di lui, combattendo a fianco dei fuorusciti nella battaglia di Montemurlo e venendo sconfitto e in seguito decapitato. I familiari riuscirono per\u00f2 a salvare i beni di famiglia dalla confisca, riuscendo a farli passare per frutto della dote di Albiera degli Alessandri, andata in sposa a Francesco Valori, il quale allora risiedeva a Roma da fuoruscito. \nFu Bartolomeo Valori il giovane (1535-1606), anch'egli detto Baccio e nipote di Francesco, che recuper\u00f2 i possedimenti familiari diventando senatore sotto Ferdinando I de' Medici. Bibliotecario della Biblioteca Medicea Laurenziana e presidente dell'Accademia del Disegno, fu lui a far adornare il palazzo di famiglia con i busti dei fiorentini illustri, che per\u00f2 non riscossero il favore popolare, come testimonia ancora il soprannome popolare dei \"Visacci\".\nAltri membri della famiglia furono \nIl ramo fiorentino dei Valori si estinse nel 1687. Oltre al citato palazzo \"dei Visacci\" essi ebbero altre propriet\u00e0 concentrate su borgo degli Albizi: il Palazzo Valori secondario e il Palazzo Valori-Bartolini."}
{"id": "1109976", "revid": "36426", "url": "https://it.wikipedia.org/wiki?curid=1109976", "title": "Alfred Edmund Brehm", "text": "Grazie alla sua opera \"Vita degli Animali\", il suo nome \u00e8 diventato famosissimo nella letteratura zoologica popolare.\nBiografia.\nAlfred Brehm nacque ad Unterrenthendorf (oggi Renthendorf), un piccolo villaggio della Turingia, dal ministro Christian Ludwig Brehm e dalla sua seconda moglie Bertha. Christian Ludwig Brehm si guadagn\u00f2 una buona reputazione in ambito ornitologico grazie alle sue pubblicazioni e ad una vastissima collezione di uccelli impagliati. La collezione, che era situata all'interno della casa del pastore del villaggio e che era composta da pi\u00f9 di 9000 esemplari, offriva uno scorcio sul mondo degli uccelli europei. Le ricerche del padre fecero nascere in Brehm un interesse per la zoologia, ma agli inizi voleva diventare architetto. Nella primavera del 1844 cominci\u00f2 a studiare con un costruttore ad Altenburg. \nL\u00e0 continu\u00f2 i suoi studi fino al settembre del 1846, quando lasci\u00f2 la citt\u00e0 per andare a Dresda con lo scopo di studiare architettura; comunque, interruppe i suoi studi dopo due semestri, poich\u00e9 Johann Wilhelm von M\u00fcller, un noto ornitologo, era alla ricerca di un compagno per una spedizione in Africa. Brehm si un\u00ec alla spedizione il 31 maggio 1847 come segretario e assistente di von M\u00fcller. La spedizione lo port\u00f2 in Egitto, in Sudan e nella penisola del Sinai; le scoperte che fece furono cos\u00ec importanti che, all'et\u00e0 di soli 20 anni, venne eletto membro dell'Accademia Tedesca Leopoldina di Scienze Biologiche Naturali.\nDopo il ritorno, nel 1853 inizi\u00f2 a studiare Scienze Biologiche all'Universit\u00e0 di Jena, specializzandosi in Zoologia e Botanica. Come il fratello Reinhold, divenne un membro attivo all'interno del corpo studentesco \"Saxonia Jena\"; a causa della sua spedizione in Nordafrica, i suoi compagni gli affibbiarono il nomignolo di \"Pharaoh\" (faraone). Si laure\u00f2 dopo quattro semestri nel 1865 e nel 1866 intraprese un viaggio di due anni in Spagna con suo fratello Reinhold. In seguito si stabil\u00ec a Lipsia come scrittore a tempo pieno e scrisse molte pubblicazioni scientifiche per il \"Die Gartenlaube\" e per altre riviste. Oltre a questo, comp\u00ec una spedizione in Norvegia e Lapponia nel 1860.\nNel maggio del 1861 Brehm spos\u00f2 sua cugina Mathilde Reiz, che gli diede cinque figli. Dal momento che amava viaggiare, nel 1862 accett\u00f2 l'invito del Duca Ernesto II di Saxe-Coburgo-Gotha di accompagnarlo in un viaggio in Abissinia. Successivamente, Brehm viaggi\u00f2 in Africa, cos\u00ec come in Scandinavia e Siberia. I suoi scritti e i suoi resoconti di spedizione sul mondo animale furono ben accolti dalla borghesia intellettuale; per questo motivo, l'editore dell'Istituto Bibliografico, Herrmann Julius Meyer, gli commission\u00f2 di scrivere un grosso volume sul mondo animale. Questo libro divenne famoso in tutto il mondo come \"Vita degli Animali\". Sebbene dai tempi di Brehm a oggi l'etologia abbia fatto passi da gigante, quest'opera \u00e8 ancora ben nota nel mondo scientifico.\nLa vita di Brehm fu tutto un susseguirsi di impegni letterari, spedizioni scientifiche ed eventi culturali. Nonostante questo, nel 1862, accett\u00f2 il posto di primo direttore allo zoo di Amburgo e mantenne questa carica fino al 1867. Successivamente si trasfer\u00ec a Berlino, dove apr\u00ec un acquario. Rimase all'acquario fino al 1874. Nell'inverno tra il 1883 e il 1884 Brehm progett\u00f2 una serie di eventi culturali negli USA. Poco prima della partenza, i suoi quattro figli contrassero la difterite. Dal momento che non poteva permettersi di infrangere il contratto, Brehm, vedovo dal 1878, and\u00f2 avanti lo stesso con i suoi impegni. Alla fine di gennaio ricevette la notizia della morte del pi\u00f9 giovane dei suoi figli. Dopo aver appreso con tristezza questa notizia, Brehm ebbe una recidiva di malaria, contratta in Africa ai tempi delle sue spedizioni. L'11 maggio 1884 ritorn\u00f2 a Berlino. Allo scopo di trovare un po' di pace, a luglio ritorn\u00f2 alla sua casa natale di Renthendorf, dove mor\u00ec l'11 novembre 1884. Oggi, vi si trova il Brehm Memorial Museum."}
{"id": "1109977", "revid": "1924342", "url": "https://it.wikipedia.org/wiki?curid=1109977", "title": "Time Is Running Out", "text": "Time Is Running Out \u00e8 un singolo del gruppo musicale britannico Muse, pubblicato l'8 settembre 2003 come secondo estratto dal terzo album in studio \"Absolution\".\nDescrizione.\n\u00c8 tra gli ultimi brani composti per \"Absolution\". Durante la sua composizione il gruppo aveva idea di realizzare qualcosa simile a \"Billie Jean\" di Michael Jackson, ma successivamente l'idea fu abbandonata man mano che la struttura del brano veniva completata.\nInoltre \u00e8 stato il primo singolo del gruppo ad entrare nella Top 10 della Official Singles Chart britannica, posizionandosi all'ottava posizione.\nVideo musicale.\nIl video musicale, diretto da John Hillcoat, mostra una rappresentazione basata sull'idea di un governo segreto che invece di prendere decisioni sull'andamento del mondo si siede intorno ad un tavolo a perdere tempo giocando tra di loro. Per la registrazione del video, il gruppo ha dovuto eseguire il pezzo al doppio della velocit\u00e0 per far in modo che i ballerini andassero a tempo nell'eseguire le varie coreografie danzanti. mentre . L'insieme delle due idee ha dato origine al risultato finale.\nEsiste anche un video alternativo, diretto da Tom Kirk e pubblicato per il mercato statunitense.\nTracce.\nTesti di Matthew Bellamy, musiche di Matthew Bellamy, Dominic Howard e Chris Wolstenholme."}
{"id": "1109983", "revid": "1602064", "url": "https://it.wikipedia.org/wiki?curid=1109983", "title": "Baccio Valori (letterato)", "text": "Biografia.\nLa sua famiglia era stata esiliata da Firenze dopo la sconfitta nella Battaglia di Montemurlo nella quale avevano cercato di opporsi alla presa di potere di Cosimo I de' Medici.\nEssi avevano saputo per\u00f2 proteggere i propri beni dalla confisca facendoli apparire come della famiglia Alessandri, legata recentemente in matrimonio con una Valori, della cui dote il palazzo aveva fatto parte.\nFu Baccio che recuper\u00f2 i possedimenti familiari diventando senatore sotto Ferdinando I de' Medici.\nPersonaggio colto e amante dell'arte, fu bibliotecario della Biblioteca Medicea Laurenziana e presidente dell'Accademia del Disegno. Fu inoltre cavaliere dell'Ordine di Santo Stefano papa e martire, dal 1578.\nFu lui a far adornare il palazzo di famiglia con le erme dei fiorentini illustri facendo realizzare allo scultore Giovan Battista Caccini una serie di quindici busti che furono incassati nella facciata del Palazzo Valori, scegliendo alcuni personaggi anche poco noti al grande pubblico, ma importanti nel mondo erudito che egli frequentava.\nIl corredo scultoreo per\u00f2 non riscosse il favore popolare, come testimonia ancora il soprannome dell'edificio quale \"Palazzo dei Visacci\".\nDopo la sua scomparsa, la vedova Virginia Ardinghelli fece collocare una lapide sormontata da un busto in suo onore, che oggi si trova nell'atrio del Palazzo dei \"Visacci\" (palazzo Altoviti-Valori), con la copia del busto del proprio defunto marito, realizzato da Giovanni Battista Caccini, oggi conservato in collezione privata."}
{"id": "1109985", "revid": "767487", "url": "https://it.wikipedia.org/wiki?curid=1109985", "title": "Scott Owen", "text": "\u00c8 il contrabbassista del gruppo australiano The Living End."}
{"id": "1109988", "revid": "767487", "url": "https://it.wikipedia.org/wiki?curid=1109988", "title": "Andy Strachan", "text": ""}
{"id": "1109993", "revid": "30610", "url": "https://it.wikipedia.org/wiki?curid=1109993", "title": "Carlo Sposito", "text": ""}
{"id": "1109995", "revid": "767487", "url": "https://it.wikipedia.org/wiki?curid=1109995", "title": "Travis Demsey", "text": "\u00c8 stato il batterista della band Australiana, The Living End dal maggio del 1996 fino al febbraio del 2002. Quando il loro originale batterista \u00e8 stato licenziato, Chris Cheney e Scott Owen, i due membri rimasti, hanno rincontrato Travis in un music store di Melbourne dove lui lavorava. Fintanto che suonava nei The Living End \u00e8 divenuto famoso per la sua grande energia. Travis ha suonato al Homebake Festival nel 2000 con una caviglia rotta. Trav ha lasciato il gruppo in seguito a un'avversione pressante che si era venuta a creare in seguito al tour.\nDopo i The Living End, ha formato una band chiamata \"the Knockout Drops\" con alcuni dei suoi \"amici di bevuta\". Ora suona la batteria per una band Celt-Punk di Melbourne, The Currency. Travis \u00e8 stato anche un tecnico alla batteria per molti gruppi come i Jet e ha lavorato a Mannies."}
{"id": "1109998", "revid": "767487", "url": "https://it.wikipedia.org/wiki?curid=1109998", "title": "Bruno Marini", "text": "Carriera.\nHa lavorato sia nel campo del jazz sia in quello della musica classica.\nJazz.\nHa registrato oltre 100 LP e CD di genere jazz e blues. Ha suonato, tra gli altri, con Jack McDuff, Shirley Scott, Steve Lacy, Gary Bartz, Benny Golson, Sal Nistico, Paul Jeffrey, Nat Adderley, Kenny Burrell, Mal Waldron, Donald Garrett, Bobby Durham, Albert \"Tootie\" Heath, Jimmy Carl Black.\nMusica Classica.\n\u00c8 stato solista di Luciano Berio.\nDiscografia Selezionata.\nOltre 100 dischi, tra i quali:\nJack McDuff \"Jackpot\" (Red Records), Steve Lacy &amp; Keptorchestra \"Sweet Sixteen\" (Caligola), Joe Lovano &amp; Keptorchestra \"Miss Etna\" (Caligola Records), Gerry Hemingway &amp; Anthony Braxton \"2nd Line Ratoon\" (Bimhuis), Bobby Durham \"Blues for me\" (General Records), Bobby Durham \"Domani's blues\" (Azzurra), Bobby Durham \"Live at Ghedi Jazz Festival\" (Musex/Vibrarecords), Bobby Durham \"Roots Of Acid Jazz\" (Racing Jazz), John Tchicai + Ice9 \"No Trespassing\" (Azzurra), Jimmy Carl Black \"Freedom Jazz Dance\" (Azzurra), Han Bennink/Daniele D'Agaro/Bruno Marini \"The Tempest\" (Arte Suono), Luca Flores/Bruno Marini \"Riddles\" (Splash), Bruno Marini \"Love me or leave me\" (LMJ), Bruno Marini \"West of the Blues\" (LMJ), Bruno Marini \"Hammond Blood\" (Iklos/Azzurra), Bruno Marini \"Bop n'out\" (Splash), Bruno Marini \"70 steps to 60's\" (Azzurra)..."}
{"id": "1109999", "revid": "767487", "url": "https://it.wikipedia.org/wiki?curid=1109999", "title": "Joe Piripitzi", "text": "\u00c8 stato il primo batterista del gruppo australiano The Living End dal 1994, al 1996.\n\u00c8 stato inoltre batterista per altri gruppi di Melbourne, i 77-punk-influenced H-Block 101. Questo per un breve periodo immediatamente dopo che aveva lasciato i The Living End (da ottobre 1996 a met\u00e0 del 1998). \u00c8 comparso nel loro applaudito secondo album \"No Room For Apathy\" nel 1997 e \"Synergy\", EP del 1998 (registrato in gennaio di quest'anno, ma pubblicato dopo la partenza di Joe, qualche mese dopo) ."}
{"id": "1110003", "revid": "253269", "url": "https://it.wikipedia.org/wiki?curid=1110003", "title": "Carroll Baker", "text": "Biografia.\nFiglia di un agente di commercio viaggiatore, abbandona il \"St. Petersburg Junior College\" dopo un solo anno di frequenza e, appena quindicenne, inizia la carriera artistica come ballerina in occasione di convention politiche a Miami; lavora poi come assistente di un prestigiatore. Nel 1949 vince il titolo di \"Miss Florida Fruits &amp; Vegetables\". Nel 1952 recita nella serie televisiva antologica \"Monodrama Theater\". Nel 1953, dopo un breve matrimonio con il pellicciaio Louie Ritter, si trasferisce a New York, dove gira una serie di sketch pubblicitari, e calca il palcoscenico di Broadway, sempre con parti di poco conto.\nIl suo esordio sul grande schermo avviene con una piccola parte nel film musicale \"Fatta per amare\" (1953) di Charles Walters, con Esther Williams e Van Johnson. L'anno successivo, dopo aver lavorato anche come ballerina di night club per raccogliere i soldi necessari all'iscrizione, inizia a frequentare i corsi del celebre Actors Studio. Il 3 gennaio 1955 sposa il regista Jack Garfein, sopravvissuto all'Olocausto, e a seguito del matrimonio si converte all'ebraismo. Dalla loro unione nasce nel 1956 una figlia, Blanche, che in seguito intraprender\u00e0 anche lei la carriera d'attrice; nel 1958 nasce il secondo figlio, Herschel. Il matrimonio con Garfein terminer\u00e0 con il divorzio nel 1969.\nLa svolta nella sua carriera avviene quando la Warner Bros. si interessa a lei, con l'intenzione di farne una nuova Marilyn Monroe. Dapprima le viene affidato un ruolo nell'epico \"Il gigante\" (1955) di George Stevens, grazie a quale l'attrice inizia a farsi conoscere. In seguito raggiunge la grande notoriet\u00e0 e le lodi della critica con \"Baby Doll - La bambola viva\" (1956) di Elia Kazan, accanto a Karl Malden, pellicola piuttosto audace per l'epoca e per la cui interpretazione la Baker ottiene anche la candidatura all'Oscar. I rapporti con la Warner Bros. per\u00f2 si incrinano, finch\u00e9 il sodalizio termina in seguito ai ripetuti rifiuti dell'attrice di recitare in film o ruoli che non gradisce (fra cui una serie di pellicole \"pulp\" e un personaggio di ninfomane); di conseguenza non ottiene l'amb\u00ecto ruolo della protagonista in \"La donna dai tre volti\" (1957) di Nunnally Johnson, \"La gatta sul tetto che scotta\" (1958) di Richard Brooks e \"Il discepolo del diavolo\" (1959) di Guy Hamilton, poi rispettivamente assegnato a Joanne Woodward, Elizabeth Taylor e Janette Scott. Negli anni seguenti prende parte ad altri film di successo, come \"Il grande paese\" (1958) di William Wyler, \"Ma non per me\" (1959) di Walter Lang e \"La conquista del West\" (1962). Nel 1960 riceve una stella sulla celebre Walk of Fame di Hollywood.\nLavora con John Ford nel western crepuscolare \"Il grande sentiero\" (1964), con Richard Widmark e James Stewart, mentre intraprende una collaborazione con il marito Jack Garfein, che la dirige nei film \"Momento selvaggio\" (1961) e \"La doppia vita di Sylvia West\" (1965), ove recita rispettivamente accanto a Ralph Meeker e George Maharis. Nel 1964 affianca George Peppard e Alan Ladd in \"L'uomo che non sapeva amare\" di Edward Dmytryk, mentre l'anno successivo recita con Robert Mitchum e Ian Bannen in \"Il filibustiere della costa d'oro\" (1965) di Ronald Neame. Uno dei suoi film pi\u00f9 noti ed identificativi di quegli anni \u00e8 \"Jean Harlow, la donna che non sapeva amare\" (1965) di Gordon Douglas, biografia romanzata della celebre diva del cinema degli anni trenta. Quest'ultima pellicola, interpretata tra gli altri anche da Red Buttons, Raf Vallone e Angela Lansbury, le frutta un compenso di 200.000 dollari e, pur con le riserve della critica, sancisce forse l'apice del successo della Baker; tuttavia, appena due anni pi\u00f9 tardi, per \"L'harem\", una coproduzione franco-italo-tedesca, il compenso dell'attrice scender\u00e0 a 60.000 dollari pi\u00f9 il 50% dell'incasso negli Stati Uniti.\nNella seconda met\u00e0 degli anni sessanta si trasferisce in Italia, dove gira diversi film, per lo pi\u00f9 gialli firmati dal regista Umberto Lenzi, come \"Il coltello di ghiaccio\" (1972), o produzioni erotiche, tra le quali il citato \"L'harem\" (1967) di Marco Ferreri, \"Il dolce corpo di Deborah\" (1968) di Romolo Guerrieri, \"Cos\u00ec dolce... cos\u00ec perversa\" (1969) di Umberto Lenzi e \"La moglie vergine\" (1975) di Marino Girolami. Nel 1973, insieme a George Eastman, Isabelle de Fun\u00e8s ed Ely Galleani, appare anche nel controverso film \"Baba Yaga\" di Corrado Farina. Successivamente vive anche in Spagna, Germania, Inghilterra, dove lavora anche in teatro, e in Messico, continuando a recitare in coproduzioni, come nel film di genere catastrofico \"Cyclone\" (1978) di Ren\u00e9 Cardona Jr.. Verso la fine degli anni settanta torna negli Stati Uniti, dove nel 1982 sposa il suo terzo marito, l'attore Donald Burton, con cui rimane fino alla sua morte, avvenuta nel 2007.\nNel 1980 recita in \"Gli occhi del parco\" di John Hough, primo film di genere horror della Disney, con protagonista Bette Davis. Nel 1983 pubblica un'autobiografia intitolata \"Baby Doll: an Autobiography\". Nell'ultima parte della sua carriera interpreta ancora importanti ruoli, anche drammatici, come in \"Star 80\" (1984) di Bob Fosse, nel quale impersona con intensit\u00e0 la madre della protagonista Mariel Hemingway, o in \"Paura\" (1986) di Jerrold Freedman, ove recita accanto a Matt Dillon, Oprah Winfrey e Geraldine Page. Si fa notare anche in \"Ironweed\" (1987), primo film americano di H\u00e9ctor Babenco, ove lavora al fianco di Meryl Streep e Jack Nicholson, mentre in \"Un poliziotto alle elementari\" (1990) di Ivan Reitman si cimenta per la prima volta con un ruolo comico insieme ad Arnold Schwarzenegger. Nel 1992 torna in Italia per partecipare alla pellicola \"Jackpot\" di Mario Orfini, cui fa seguito \"Storie di seduzione\" (1995) di Antonio Maria Magro. Recita anche in film per la TV, come \"La signora della citt\u00e0\" (1996) di Beppe Cino o in singoli episodi di serie televisive. Dopo un'ultima apparizione nella serie \"The Lyon's Den\" di Remi Aubuchon (2003), la Baker abbandona il mondo dello spettacolo. Nel 2016 si \u00e8 trasferita a New York."}
{"id": "1110006", "revid": "729019", "url": "https://it.wikipedia.org/wiki?curid=1110006", "title": "Jimmy Hart", "text": "Nel corso della sua lunga carriera ha lavorato per molte federazioni, tra cui la World Wrestling Federation/Entertainment, la United States Wrestling Association, la World Championship Wrestling, la X Wrestling Federation e la Total Nonstop Action, ricoprendo anche qualche carica dirigenziale in alcune di esse. \u00c8 stato manager di molte tra le pi\u00f9 importanti personalit\u00e0 del wrestling, come Hulk Hogan, Bret Hart, Ric Flair e The Honky Tonk Man.\nPrima di iniziare a lavorare come manager nel wrestling, Hart raggiunse un grande successo negli Stati Uniti come membro del gruppo musicale The Gentrys, attivo negli anni sessanta.\nLa notoriet\u00e0 di Hart nel mondo del wrestling \u00e8 anche dovuta alle sue giacche sgargianti e piene di disegni ed al suo inseparabile megafono, donatogli da Vince McMahon al suo ritorno da un tour in Giappone; McMahon lo obblig\u00f2 a portare il megafono con s\u00e9 sia durante le interviste che a bordo ring ed Hart acconsent\u00ec senza fare storie.\nDurante gli anni passati nel mondo del wrestling, Hart, discreto musicista, ha composto le musiche d'entrata per molti wrestler sia della WWF che della WCW. Alcune delle theme song da lui ideate sono quelle di lottatori come Honky Tonk Man, Jimmy Snuka, Brutus \"The Barber\" Beefcake, Rockers, Hart Foundation, Crush, Fabulous Rougeau Brothers, Dusty Rhodes, The Legion of Doom, Nasty Boys, Ted DiBiase, The Mountie, Hulk Hogan, nWo Wolfpac, e 3 Count. Una delle sue composizioni pi\u00f9 famose \u00e8 la canzone \"Sexy Boy\", la theme song d'entrata del wrestler Shawn Michaels.\nAttualmente lavora per la WWE, svolgendo il ruolo di promoter e presenzia, come altri wrestler, alle iniziative di beneficenza della WWE. Inoltre \u00e8 sempre presente nel backstage della WWE ad ogni Wrestlemania. Recentemente \u00e8 entrato a far parte della TNA come manager dei Nasty Boys."}
{"id": "1110015", "revid": "640277", "url": "https://it.wikipedia.org/wiki?curid=1110015", "title": "HD 37124", "text": "HD 37124 \u00e8 una stella situata nella costellazione del Toro, distante dalla terra 108 anni luce e di magnitudine apparente +7,68. Attorno ad essa orbitano tre pianeti.\nCaratteristiche fisiche.\nHD 37124 \u00e8 una nana gialla di classe spettrale G4 V, lievemente pi\u00f9 piccola del Sole: la sua massa \u00e8 infatti 0,83 volte quella solare e il suo raggio 0,82 volte quello della nostra stella. La sua luminosit\u00e0 (0,84 L) \u00e8 lievemente inferiore rispetto a quella solare. Non pare esserci accordo sull'et\u00e0 della stella; se Korinski E Zucker la stimano di 3,3 miliardi di anni, inferiore a quella del Sole, Takeda \"et al.\" nel 2007 la stima superiore ai 10 miliardi di anni, mentre Valenti nel 2005 la stima di quasi 12 miliardi di anni. In molte pubblicazioni del resto appare catalogata come di classe G4IV-V, come una stella che stia passando nella fase di subgigante per essere ormai prossima ad aver terminato l'idrogeno nel suo nucleo da fondere in elio.\nIl sistema planetario.\nAl 2005 sono noti in orbita attorno alla stella tre pianeti extrasolari giganti gassosi; \u00e8 uno dei pochi sistemi orbitanti attorno alle nane gialle in cui non si trovino pianeti gioviani caldi. Annunciato nel 1999, il primo pianeta (HD 37124 b) fu scoperto vicino al limite pi\u00f9 interno della zona abitabile, motivo per il quale si ritiene che abbia un'insolazione simile a quella che Venere riceve nel nostro sistema solare. Con una temperatura d'equilibrio di circa 320 K, considerando un'albedo pari a 0,3, potrebbe essere troppo caldo, visto che una eventuale presenza di un'atmosfera riscalderebbe eccessivamente il pianeta. Il secondo pianeta, HD 37124 c, fu scoperto nel 2002, poco pi\u00f9 all'esterno della zona abitabile, ma a una distanza dalla stella madre che gli consente un'insolazione pi\u00f9 bassa che quella di Marte nel sistema solare. In questo caso la temperatura d'equilibrio risulterebbe, da calcoli teorici, sempre senza considerare la presenza di un'atmosfera, attorno ai -90 \u00b0C. Il terzo pianeta, HD 37124 d, fu individuato nel 2005, ed orbita anch'esso all'esterno della zona abitabile, ricevendo un'insolazione affine a quella di Giove.\nProspetto.\nSegue un prospetto delle componenti del sistema planetario di HD 37124."}
{"id": "1110017", "revid": "292162", "url": "https://it.wikipedia.org/wiki?curid=1110017", "title": "Castello di Donnafugata", "text": "Il castello di Donnafugata si trova nel territorio del comune di Ragusa, a circa 15 chilometri dalla citt\u00e0. L'attuale costruzione, al contrario di quanto il nome possa far pensare, \u00e8 una sontuosa dimora nobiliare del tardo '800. La dimora sovrastava quelli che erano i possedimenti della ricca famiglia Arezzo De Spuches.\nFin dall'arrivo il castello rivela la sua sontuosit\u00e0: l'edificio copre un'area di oltre 7500 metri quadrati su 3 piani in stile neogotico, coronata da due torri laterali accoglie i visitatori.\nNome.\nCi sono varie ipotesi sull'origine del nome \"Donnafugata\". Usualmente viene ricondotto ad un episodio leggendario, quale la fuga della regina Bianca di Navarra, vedova del re Martino I il Giovane e reggente del regno di Sicilia che venne imprigionata nel castello dal conte Bernardo Cabrera, che aspirava alla sua mano e, soprattutto, al titolo di re. In realt\u00e0 la costruzione del castello \u00e8 successiva alla leggenda. Secondo altri il nome \u00e8 la libera interpretazione e trascrizione del termine arabo \u0639\u064a\u0646 \u0627\u0644\u0635\u062d\u0629 \"\u02bbAyn al-\u1e62i\u1e25\u1e25at\" (Fonte della Salute) che in siciliano diviene \"Ronnafuata\", da cui la denominazione attuale.. Ma \u00e8 possibile avanzare un'ipotesi ulteriore,cio\u00e8 che il nome della localit\u00e0 possa fare riferimento a un tragico e doloroso episodio verificatosi in quel luogo, ovvero il possibile ritrovamento, in un imprecisato momento storico, di un corpo femminile deceduto per soffocamento (\"donna affucata\", cio\u00e8 \" donna soffocata\" o \"donna morta per soffocamento\"). Il toponimo si ripete in un'altra localit\u00e0 in provincia di Palermo. Inoltre, presso Scicli, esiste anche la borgata di Donnalucata (.\nStoria.\nLa prima costruzione del castello sembra dovuta ai Chiaramonte, conti di Modica nel XIV secolo, anche se si dice che sia stato edificato sulla vecchia struttura di una torre duecentesca. Nel XV secolo potrebbe essere stata una delle residenze di Bernardo Cabrera, all'epoca gran giustiziere del Regno di Sicilia, pur se si deve tener conto del fatto che tutti i dati riguardanti tale castello, precedenti il Settecento, ivi compresa la sua primitiva costruzione, sono solo il frutto della leggenda quattrocentesca, riguardante Bernardo Cabrera e Bianca di Navarra, e sono dati che non hanno alcun riscontro storico. Successivamente, il feudo Bellio-Cabrera di Donnafugata fu acquistato nel 1648 da Vincenzo Arezzo-La Rocca, gi\u00e0 barone di Serri o Serre, che ne fece una masseria fortificata. Nel corso del tempo si trasform\u00f2 in una casina neoclassica e in castello neogotico. La maggior parte della costruzione si deve nell'Ottocento al discendente, il barone Corrado Arezzo, eclettico uomo di studi e politico che inser\u00ec nella facciata principale, in stile neogotico con richiami del veneziano, la bella loggia con gli eleganti archi trilobati.\nAttraverso varie generazioni, giunse a Clementina Patern\u00f2 di Manganelli, vedova del visconte Gaetano Combes de Lestrade. Infine, dopo anni di incuria ed abbandono, nel 1982 venne acquistato dal Comune di Ragusa che, dopo lunghi lavori di restauro lo ha reso nuovamente fruibile. \nInterni.\nIl castello, diviso su tre piani, conta oltre 120 stanze di cui una ventina sono oggi fruibili ai visitatori; vi si accede mediante una grande scalinata monumentale in pietra-pece (tipica della zona ragusana ricca di bitume e olio minerale). Visitando le stanze che contengono ancora gli arredi ed i mobili originali dell'epoca, sembra quasi di fare un salto nel passato, nell'epoca degli ultimi \"gattopardi\". Ogni stanza era arredata con gusto diverso ed aveva una funzione diversa. Da ricordare la stanza della musica con bei dipinti a trompe-l'\u0153il, la grande sala degli stemmi con i blasoni di tutte le famiglie nobili siciliane e due antiche armature, il salone degli specchi (ornato da stucchi), la pinacoteca con quadri neoclassici della scuola di Luca Giordano.\nNotevoli il cosiddetto \"appartamento del vescovo\", con splendidi mobili Boulle, riservato esclusivamente all'alto prelato (un membro della famiglia Arezzo nel Settecento) e la improbabile, dal punto di vista cronologico, ma affascinante dal punto di vista della leggenda, stanza da letto della principessa di Navarra.\nIl parco.\nIntorno al castello si trova un ampio e monumentale parco di 8 ettari. Contava oltre 1500 specie vegetali e varie \"distrazioni\" che dovevano allietare e divertire gli ospiti, come il tempietto circolare, la \"coffee house\" (per dare ristoro), alcune \"grotte\" artificiali dotate di finte stalattiti (sotto il tempietto) o il particolare labirinto in pietra costruito nella tipica muratura a secco del ragusano.\nMolto particolare \u00e8 il fatto che nel parco si trovino degli \"scherzi\" che il barone ha fatto disporre per allietare le giornate, altrimenti noiose, al castello. Un esempio: su di un sedile \u00e8 stato posizionato un irrigatore, che entrava in funzione quando un ospite ci si sedeva sopra. Un altro \"scherzo\" del barone burlone veniva attivato quando aprivano una particolare cappella posta in fondo al parco - ne usciva un monaco di pezza, spaventando la vittima dello scherzo. Attualmente gli \"scherzi\" non sono attivati, ma si sta lavorando per rimetterli in funzione. Inoltre nel parco si trovano delle tombe vuote, il cui scopo leggendario era di spaventare le donzelle: spinte dal terrore della vista di un corpo morto, andavano a rifugiarsi dal barone che era pi\u00f9 che felice di consolarle.\nLe foglie del grande ficus, che si trova all'entrata del parco del castello di Donnafugata, potevano essere affrancate e spedite come cartoline postali.\nIl labirinto.\nTra i vari divertimenti rivolti agli ospiti del Barone, nel parco fu costruito anche un labirinto realizzato con muri a secco, in pietra bianca ragusana e sorvegliato all'ingresso da un soldato di pietra. Il labirinto riproduceva la forma trapezoidale del labirinto inglese di Hampton Court, situato vicino a Londra, che probabilmente il Barone aveva visto durante uno dei suoi vari viaggi. Sui muri del tracciato si stendevano siepi di rose rampicanti che impedivano la vista e impedivano lo scavalcamento delle corsie.\nLa stazione.\nIl barone Corrado Arezzo de Spuches di Donnafugata con le sue forti influenze politiche riusc\u00ec a far modificare il tracciato della ferrovia nel tratto Ragusa - Comiso in modo da farla passare nelle vicinanze del castello e avere la propria stazione ferroviaria. Data l'importanza turistica i treni regionali tutt'oggi fermano regolarmente alla stazione di Donnafugata che dista meno di 400\u00a0m dal castello permettendo, a chi volesse, di raggiungere il sito in una breve passeggiata.\nSet cinematografico.\nIl castello \u00e8 stato nel corso degli anni sede di diversi set cinematografici e televisivi. Nella \"stanza del biliardo\" sono state girate alcune scene del film \"I Vicer\u00e9\", mentre sulla terrazza e nel parco del castello sono state girate varie scene della serie TV \"Il commissario Montalbano\". \u00c8 stato anche uno dei set di \"Kaos\" (1984) dei fratelli Taviani, de \"Il racconto dei racconti - Tale of Tales\", film di Matteo Garrone del 2015, di \"La stagione della caccia - C'era una volta Vigata\" (2019) e del film del duo Ficarra e Picone \"Andiamo a quel paese\".\nAssociazione nazionale case della memoria.\nLa prestigiosa dimora \u00e8 inserita nella lista delle \"case della memoria\" che ricordano la presenza di personaggi illustri. Il castello \u00e8 ricordato per essere stato luogo dove vissero il Barone Corrado Arezzo de Spuches (noto politico, filantropo e cultore delle arti) e il Visconte Combe de Lestrade (diplomatico, storico e sociologo)."}
{"id": "1110023", "revid": "126257", "url": "https://it.wikipedia.org/wiki?curid=1110023", "title": "Azione positiva", "text": "L'azione positiva, in inglese \"affirmative action,\" o discriminazione positiva \u00e8 uno strumento politico che mira a promuovere la partecipazione di persone con certe identit\u00e0 etniche, di genere, sessuali e sociali in contesti in cui sono minoritarie e/o sottorappresentate. Il termine \u00e8 applicato ad un'ampia gamma di politiche volte ad ottenere questo scopo, applicate sia da governi che da altri enti.\nObiettivi.\nL'azione positiva viene motivata dai suoi proponenti con il tentativo di rimediare agli effetti della discriminazione, vera o presunta, attraverso operazioni oggettivamente discriminatorie quali, ad esempio, quote riservate a favore del gruppo target che si vuole tutelare.\nGli obiettivi di questo tipo di politica sono raggiunti, normalmente, con programmi di reclutamento mirato, trattamenti preferenziali nei confronti dei gruppi socio-politici minoritari o considerati tali.\nNatura dei provvedimenti.\nI gruppi che sono oggetto della cosiddetta discriminazione positiva sono identificati in base allo status relativo al genere, a un'etnia o da disabilit\u00e0. Oggetto di discriminazione positiva sono quindi di norma donne, immigrati e disabili.\nLa definizione di questi gruppi \"target\" varia a seconda del contesto: in India, ad esempio, l\"'affermative action\" viene applicata nei confronti degli individui appartenenti alle caste inferiori o a certi gruppi tribali, mentre in Sudafrica lo sono le discriminazioni basate sull'etnia di provenienza e, in misura minore, sul genere.\nQuando le persone di uno di questi gruppi \"target\" sono sostenute attivamente o sono esplicitamente oggetto di preferenze, le motivazioni dichiarate riguardano la necessit\u00e0 di compensare i supposti vantaggi che gli altri gruppi (sovrarappresentati o maggioritari) hanno o avrebbero avuto in base a discriminazioni \"istituzionalizzate\" o determinate da condizioni storiche.\nCritica.\nGli oppositori dell'azione positiva sostengono che essa stessa si basi su un assunto intrinsecamente discriminatorio poich\u00e9, mediante questo tipo di politica, si negano posti di lavoro a personale preparato e meritevole a favore di personale meno valido solo perch\u00e9 quest'ultimo non \u00e8 appartenente a un gruppo che socialmente \u00e8 considerato dominante per tradizione.\nI critici hanno supposto che le azioni positive possano, malgrado le buone intenzioni, essere esse stesse causa di stigmatizzazione di quelle categorie di persone che ne sono oggetto in quanto viste come ingiustamente privilegiate, non in grado di provvedere a loro stesse e inferiori. Le azioni positive, ad esempio, colpendo negativamente persone bianche, potrebbero alimentare la crescita di gruppi di suprematisti bianchi.\nPartendo da una prospettiva utilitarista, uno studio della rivista \"The Economist\" ha evidenziato la perdita di competitivit\u00e0 sul mercato delle aziende che hanno messo donne in posizioni dirigenziali sulla base di quote rosa imposte per legge, piuttosto che secondo la normale selezione del personale pi\u00f9 preparato.\nUn ulteriore critica mossa a questo tipo di azioni \u00e8 quello di smontare il principio di solidariet\u00e0 a fondamento della sicurezza sociale e del servizio pubblico.\nCritiche di stampo marxista notano come l'emergere di questo tipo di azioni vadano a discapito della tradizionale lotta di classe.\nFrancia.\nIl ministero francese della Difesa ha provato nel 1990 a proporre un progetto per dare pi\u00f9 facilmente gradi pi\u00f9 alti e le licenze di guida ai giovani francesi di origine magrebina. Dopo una forte protesta da parte di un giovane tenente francese sulla rivista \"Arm\u00e9es d'aujourd'hui\", questo progetto \u00e8 stato dimenticato e non applicato.\nBibliografia.\nLa letteratura scientifica sull'argomento \u00e8 prevalentemente in lingua inglese. Questi i principali riferimenti:"}
{"id": "1110034", "revid": "287204", "url": "https://it.wikipedia.org/wiki?curid=1110034", "title": "Lyrurus mlokosiewiczi", "text": "Il fagiano di monte del Caucaso (Lyrurus mlokosiewiczi) \u00e8 un grosso uccello della sottofamiglia dei tetraoni. \u00c8 strettamente imparentato con il fagiano di monte eurasiatico.\nIl nome scientifico di questo uccello commemora il naturalista polacco Ludwik Mlokosiewicz.\nDistribuzione e habitat.\nIl fagiano di monte del Caucaso \u00e8 una specie stanziale che vive sui monti del Caucaso e in Turchia nord-orientale sui pendii aperti ricoperti da bassi cespugli di \"Rhododendron\" o di altri arbusti. Quest'uccello agli inizi della primavera si riunisce in piccoli gruppi, chiamati \"lek\".\nDescrizione.\nCome molti gallinacei, il maschio \u00e8 pi\u00f9 grande della femmina, misurando 50\u201355\u00a0cm di lunghezza rispetto ai 37\u201342\u00a0cm della compagna. Il maschio \u00e8 molto caratteristico, con il piumaggio tutto nero, escluse le sopracciglia rosse, e una lunga coda molto forcuta. Diversamente dal maschio del fagiano di monte, \u00e8 quasi muto, ma emette un tenue fischiettio con le ali durante il corteggiamento. La femmina di fagiano di monte del Caucaso \u00e8 grigia con striature scure.\nBiologia.\nLa femmina emette un richiamo simile a un chiacchiericcio. Depone fino a 10 uova in una depressione del terreno e si assume tutte le responsabilit\u00e0 della nidificazione e dell'allevamento dei pulcini, come avviene in tutti i gallinacei."}
{"id": "1110039", "revid": "1610933", "url": "https://it.wikipedia.org/wiki?curid=1110039", "title": "Fagiano di monte del Caucaso", "text": ""}
{"id": "1110043", "revid": "2178", "url": "https://it.wikipedia.org/wiki?curid=1110043", "title": "Glencolmcille", "text": ""}
{"id": "1110053", "revid": "1603714", "url": "https://it.wikipedia.org/wiki?curid=1110053", "title": "Basilica di San Francesco (disambigua)", "text": ""}
{"id": "1110054", "revid": "287204", "url": "https://it.wikipedia.org/wiki?curid=1110054", "title": "Merlettaia (Vermeer)", "text": "La Merlettaia \u00e8 un dipinto a olio su tela riportata su tavola (23,9x20,5\u00a0cm) di Jan Vermeer, databile al 1669-1670 circa e conservato nel Museo del Louvre di Parigi. \u00c8 firmato \u00abIV Meer\u00bb in alto a destra, con lettere leggermente sbiadite.\nIl soggetto \u00e8 una fanciulla che, con molta attenzione, si dedica all'arte del ricamo. Gli interni che la circondano sono spogli e privi di dettagli, quasi a voler far risaltare la figura.\nStoria.\nI dipinti con immagini di vita domestica diventarono molto frequenti specialmente dopo il trattato di M\u00fcnster del 1648. Secondo Simon Schama, la cultura olandese del XVII secolo viveva profondamente il conflitto tra casa e mondo: la casa \u00e8 il \"sancta sanctorum\" dei valori autentici, il rifugio contro le incursioni del mercato. E cos\u00ec, anche i lavori d'ago, da sempre considerati una occupazione femminile, diventavano anch'essi mezzo di elevazione morale contro la dissoluzione dei costumi. Maarten van Heemskerck, ad esempio, nel \"Ritratto di Anna Codde\" utilizz\u00f2 la conocchia per caratterizzare la rappresentazione di una costumata signora, secondo quel passo dei \"Proverbi\" di Salomone, tanto spesso citato nei trattati sulla santit\u00e0 del matrimonio fino agli inizi dell'era moderna: la donna virtuosa \u00absi procura lana e lino, stende la sua mano alla conocchia e gira il fuso con le dita\u00bb.\nIl dipinto apparve per la prima volta all'asta Dissius nel 1696 ad Amsterdam, anche se primo proprietario \u00e8 ritenuto Pieter Van Ruijven, da cui Dissius lo eredit\u00f2. Pass\u00f2 poi a vari proprietari olandesi; alla fine divenne parte della collezione di Dirk Vis Blokhuyzen, che alla sua morte lasci\u00f2 dipinti, disegni e libri alla citt\u00e0 di Rotterdam, in cambio di una somma di denaro per gli eredi. Il Museo Boijmans non riusc\u00ec tuttavia a mettere insieme la somma necessaria all'acquisto della collezione, che fu pertanto messa all'asta a Parigi nel 1870; il dipinto fu acquistato dal collezionista Eug\u00e8ne Feral, e due mesi dopo ceduta al Louvre, con un profitto di circa 2.000 franchi. \u00c8 stato il primo lavoro di Vermeer acquisito da una collezione pubblica francese.\nLa data di creazione \u00e8 incerta, alcune fonti dicono 1644, 1664 o 1669. Attualmente le stime pi\u00f9 accreditate indicano il 1669 e anche il 1670: si tratta, in ogni caso, di un lavoro maturo dell'autore.\nDescrizione.\nLa tela \u00e8 riportata, dal 1778, su un pannello di quercia che misura 23,9 per 20,5 centimetri; \u00e8 il pi\u00f9 piccolo dei dipinti di Vermeer e ha la preziosit\u00e0 di una miniatura. Raffigura una persona qualsiasi nel privato delle proprie mansioni quotidiane: una giovinetta intenta a ricamare, curva sul suo lavoro. Le figure femminili di Vermeer sono in genere rappresentate in un impegno intellettuale: donne che suonano, scrivono o leggono sottolineano l'ideale nascente della donna colta. Solo in due casi, questo e la \"Lattaia\" ha dipinto donne impegnate in lavori manuali: scorci di isolata intimit\u00e0 domestica dove l'autore osserva acutamente gli oggetti di tutti i giorni e li dipinge in diverse combinazioni, mostrando le sue figure femminili colte in un momento intimo, isolate, in un mondo estraneo allo spettatore, avvolto in un terso bagliore di calma e di silenzio.\nLo sguardo della donna \u00e8, in questo caso, concentrato sul lavoro, mentre con le mani muove abilmente bobine, aghi e fili: il tema della merlettaia \u00e8 comune nella letteratura e nella pittura olandese, come rappresentazione delle virt\u00f9 domestiche femminili. Esempi si possono ammirare nelle tele di Caspar Netscher e di Nicolaes Maes. La rappresentazione moraleggiante delle virt\u00f9 \u00e8 rafforzata dal piccolo libro rilegato in pergamena sul tavolo, chiuso da nastri scuri: anche se il libro non ha alcuna caratteristica individuabile, quasi certamente si tratta di un libro di preghiere o di una piccola Bibbia.\nL'ambientazione \u00e8 ridotta al minimo: la visione \u00e8 in primo piano, il taglio che l'artista d\u00e0 alla scena \u00e8 molto informale: lo spigolo di un tavolo, un cuscino da ricamo, fili rossi e bianchi, uno sfondo incolore. La donna, che non \u00e8 la moglie di Vermeer come \u00e8 stato in passato sostenuto, di sicuro \u00e8 una signora della borghesia di Delft e non porta abiti da lavoro, ma un abito di raso giallo con un colletto di pizzo. La ragazza rappresentata trova dei punti di contatto con il personaggio della \"Donna che scrive una lettera alla presenza della domestica\", e con quella della \"Suonatrice di chitarra\".\nI volti di Vermeer.\nSebbene i volti di Vermeer siano dipinti con grande maestria possono sembrare di fattura inferiore se raffrontati con quelli dipinti dai suoi conterranei contemporanei. Si prenda, per esempio la \"Tessitrice\" di Ter Borch: anche qui l'attenzione della donna \u00e8 completamente assorbita dal lavoro che sta svolgendo, tuttavia resta pur sempre una persona, con tutto il calore e la dignit\u00e0 che questo comporta: i sentimenti della donna e l'arte di rappresentarli sono egualmente valori primari per il pittore.\nNella \"Merlettaia\", d'altra parte, l'arte dell'autore porta abilmente il nostro occhio ad esplorare a poco a poco la composizione di cui il volto della ragazza \u00e8 parte. Siamo cos\u00ec guidati magistralmente dalle pennellate del pittore a sentire il ritmo della composizione: la direzione dello sguardo, l'allineamento delle dita con i fili ci indirizzano verso un punto focale che non \u00e8 il viso della protagonista, ma il merletto, il lavoro, qualcosa che va oltre l'individualit\u00e0 della persona rappresentata. La ragazza \u00e8 visibile ma, in ultima analisi, immateriale.\nStile.\nVermeer suggerisce la concentrazione totale della merlettaia sul suo lavoro grazie alla postura scomoda e al giallo limone dei suoi vestiti \u2013 colore attivo e psicologicamente intenso; anche i capelli riflettono lo stato fisico e mentale. Infine, la luce illumina la fronte e le dita a sottolineare la precisione e la chiarezza di visione necessaria per l'arte del merletto: i capelli e le mani sono inondati di luce che, a differenza della maggior parte delle opere di Vermeer, entra da destra, non da sinistra.\nSi tratta di un chiaro esempio dell'utilizzo dei principi dell'ottica nella realizzazione di un dipinto. Vermeer cre\u00f2 morbide modulazioni di luce e colore con una procedura ben collaudata: gli oggetti in primo piano, quali il groviglio di fili rossi e le nappe del cuscino, sono sfocati con effetti dal \"pointill\u00e9\", come gli aghi e lo stesso merletto. Infine lo sfondo bianco e grigio anonimo, una macchia indefinita, mentre il piano medio, con la ragazza e i fili su cui sta lavorando, sono perfettamente a fuoco. Ci\u00f2 d\u00e0 l'effetto di scansione dei piani e di diversa profondit\u00e0 di campo, che l'artista osserv\u00f2 aiutandosi probabilmente strumenti ottici in voga in quel periodo, come il telescopio ribaltato. Lo stesso discorso vale per la \"Suonatrice di chitarra\", di poco posteriore.\nLa posizione centrale della figura, accanto alle piccole dimensioni del quadro, rafforzano la sensazione di intimit\u00e0. Tuttavia, nonostante questo senso di vicinanza, l'universo della ragazza rimane ineluttabilmente lontano da noi, al di l\u00e0 del tavolo e del telaio che senza rimedio ce lo vietano. La concentrazione del modello e il gioco di colori sullo sfondo grigio rende questa tela uno dei capolavori di Vermeer.\nInfluenza.\nIl dipinto \u00e8 stato particolarmente apprezzato dagli impressionisti, sempre alla ricerca della luce che crea il colore. Cos\u00ec, Renoir ha ritenuto che questo capolavoro fosse l'immagine pi\u00f9 bella del mondo, insieme all\"Imbarco per Citera\" di Antoine Watteau (1717), anch'esso al Louvre. Anche Van Gogh \u00e8 stato affascinato dal colore di questo dipinto e, in una lettera a \u00c9mile Bernard, nel 1888, ha evidenziato la bellezza del suo \u00abgiallo limone, azzurro e grigio perla\u00bb.\nLa \"Merlettaia\" e Salvador Dal\u00ed.\nIl pittore surrealista Salvador Dal\u00ed ha scritto: \u00abLa prima volta che ho visto una foto della \"Merlettaia\" di Vermeer e un rinoceronte una accanto all'altra, mi sono reso conto che in caso di battaglia, la \"Merlettaia\" avrebbe vinto, perch\u00e9 la \"Merlettaia\" \u00e8 morfologicamente un corno di rinoceronte\u00bb. Com'\u00e8 noto, uno degli obiettivi programmatici di Dal\u00ed era il \u00absalvataggio\u00bb della pittura moderna attraverso l'ossessiva esaltazione dei vecchi maestri, che port\u00f2 non solo alla reazione dei suoi colleghi surrealisti contro di lui nel 1930, ma anche, pi\u00f9 tardi, alla sua rigida opposizione alle avanguardie, favorevoli all'astrazione.\nNel corso della storia dell'arte, gli artisti hanno incessantemente tentato di afferrare la forma e di ridurla a volumi geometrici elementari. Leonardo tendeva a produrre ovali, Ingres sfere, e C\u00e9zanne cubi e cilindri. Secondo Dal\u00ed, tutte le superfici curve del corpo umano hanno la stessa figura geometrica in comune, un cono con la punta arrotondata curva verso il cielo o verso la terra: il corno di rinoceronte. Dopo questa iniziale scoperta, studi\u00f2 le sue immagini e si rese conto che tutte avrebbero potuto essere riportate a tale forma elementare.\nDal\u00ed scopr\u00ec anche ci\u00f2 che egli definiva \u00abrinocentizzazione latente\u00bb nelle opere dei grandi maestri, compresa la \"Merlettaia\", di cui aveva conosciuto una copia appesa sulla parete dello studio del padre e che lo aveva ossessionato per un certo numero di anni. Dal 1954 Dal\u00ed comincio a lavorare al lungometraggio \u2013 rimasto incompiuto dopo otto anni di lavoro \u2013 \"La storia prodigiosa della merlettaia e del rinoceronte\", per la regia di Robert Descharnes con Jean-Christophe Averty. Durante le riprese del film, chiese il permesso di entrare al Louvre con i suoi colori e le sue tele per eseguire una copia del quadro di Vermeer, spiegando: \u00abFino ad oggi, la \"Merlettaia\" \u00e8 sempre stato considerata un personaggio tranquillo, ma per me \u00e8 posseduta da una violentissima energia estetica, paragonabile solo all'antiprotone scoperto di recente.\u00bb. Si rec\u00f2 poi nel maggio dello stesso anno, con la copia della \"Merlettaia\" allo zoo di Vincennes per dipingerne un \"pendant\" con il rinoceronte Fran\u00e7ois; alla fine penetr\u00f2 la copia della \"Merlettaia\" con una zanna di narvalo, anticamente ritenuto l'alicorno del mitico unicorno.\nL'anno successivo realizz\u00f2 la monumentale scultura \"Rinoceronte vestito di pizzo\" di 3,5 tonnellate e, nel corso di una tumultuosa conferenza alla Sorbona il 17 dicembre 1955, tent\u00f2 un'interpretazione della pittura di Vermeer a partire dalla perfezione del corno di rinoceronte \u2013 spirale piana logaritmica\u00a0\u2013 alla base dell'arte e della vita sulla Terra. Di queste teorie \u00abcorpuscolari-rinocerontiche\u00bb discuter\u00e0 in seguito anche con Matila Ghyka, esperto di geometria della University of Southern California."}
{"id": "1110056", "revid": "1793900", "url": "https://it.wikipedia.org/wiki?curid=1110056", "title": "Periferia (Seurat)", "text": "Periferia (Banlieue) \u00e8 un dipinto a olio su tela (32,4x40,5\u00a0cm) realizzato tra il 1881 ed il 1882 dal pittore francese Georges-Pierre Seurat.\n\u00c8 conservato nel Mus\u00e9e d'Art Moderne di Troyes.\nLa tela indaga sulla scarna periferia di una citt\u00e0 in tutto il suo degradante e squallido aspetto. Per rendere al meglio al sensazione di alienazione dell'uomo nei confronti di una simile realt\u00e0, Seurat utilizza un impasto cromatico che, seppur tendente ai colori caldi come l'arancio ed il rosa, si risolve in una confusa bruma che sembra avvolgere le nude case e la fumante, minacciosa ciminiera sulla sinistra."}
{"id": "1110057", "revid": "287204", "url": "https://it.wikipedia.org/wiki?curid=1110057", "title": "HD 74156", "text": "HD 74156 \u00e8 una nana gialla (classe spettrale G0V), nella costellazione dell'Idra, distante dalla Terra 210,6 anni luce.\nCaratteristiche.\nLa stella \u00e8 poco pi\u00f9 massiccia del Sole, e un po' pi\u00f9 calda, con una temperatura superficiale attorno ai 6000 K o poco meno. Il raggio \u00e8 1,64 volte quello solare e la sua luminosit\u00e0 \u00e8 poco pi\u00f9 del triplo di quella solare.\nSistema planetario.\nLa stella \u00e8 sede di un sistema planetario costituito da due pianeti; venne anche proposta l'eventuale presenza di un terzo di massa paragonabile a quella di Saturno, tuttavia studi effettuati con il telescopio Hobby-Eberly e con lo strumento HIRES del telescopio Keck non hanno confermato la scoperta e hanno contraddetto la sua esistenza.\nPerch\u00e9 un pianeta si trovi nella zona abitabile di HD 74156 dovrebbe essere centrato a circa 1,7 UA dalla stella, con un periodo di rivoluzione pari a poco pi\u00f9 di 2 anni.\nProspetto.\nSegue un prospetto dei componenti del sistema planetario di HD 74156."}
{"id": "1110059", "revid": "123753591", "url": "https://it.wikipedia.org/wiki?curid=1110059", "title": "Messa nera", "text": "La messa nera \u00e8 un rituale satanico. \u00c8 un rifacimento della messa domenicale cattolica di cui segue tutte le fasi facendone autore e destinatario il diavolo.\nStoria.\nLa chiesa cattolica ci fa pensare che venisse praticato inizialmente nel Medioevo dalle streghe e da sette eretiche. Nella credenza popolare la messa nera era legata ai famosi sabba delle streghe in cui si consacrava come strega o stregone il peccatore incallito che si riteneva acquisisse in tal modo il potere di far deperire una persona fino a condurla alla morte.\nNel XV secolo Gilles de Rais fece celebrare messe nere in cui i celebranti indossavano paramenti simili a quelli dei sacerdoti cattolici ma con l'unica differenza che sulla pianeta era raffigurata una capra che \u00e8 un animale associato al demonio. Altre parodie dei riti cattolici comprendevano croci rovesciate, capovolgimenti di preghiere cristiane, una benedizione con acqua lurida, sacrifici di animali e l'uso dell'addome di una donna nuda come altare. La messa nera culminava in un'orgia rituale e, a volte, in un sacrificio umano.\nSecondo alcuni storici e contemporanei il 28 maggio 1574, a mezzanotte, nel castello di Vincennes, Caterina de' Medici fece celebrare una messa del diavolo per conoscere la causa e i rimedi alla malattia che aveva colpito suo figlio Carlo IX di Francia, compiendo atti di gran scelleratezza. Durante la cerimonia fu sgozzato un bambino, la cui testa venne posta su un tavolo attorno a lampade contenenti sostanze aromatiche. In seguito Caterina de' Medici interrog\u00f2 il demonio evocato, che doveva dare i propri responsi tramite la testa del bambino, per conoscere la natura e i rimedi inerenti la malattia che affliggeva il figlio.\nIn Francia, alla corte di Luigi XIV, fece scalpore il caso di Catherine \"La Voisin\" Deshayes, che era solita celebrare messe nere. La polizia aveva accertato che durante le messe sacrileghe ad alcune clienti di La Voisin veniva proposto di bere dal calice liquidi di origine sessuale (sperma e sangue mestruale), in ossequio ad un'antica tradizione magica proveniente dalla Cina e dall'India. La cerimonia si svolgeva sul corpo di una donna nuda, veniva sacrificato un bambino e il rito si concludeva con un'orgia.\nNel XIX secolo la massoneria fu incolpata di praticare messe nere.\nLa messa nera moderna.\nVengono tuttavia praticate anche nella societ\u00e0 moderna da gruppi di \"satanisti\" denominati acidi e completamente estranei alla vera pratica satanista. I praticanti o adepti si riuniscono in luoghi isolati, preferibilmente in casolari abbandonati, quali vecchie cascine, chiese sconsacrate o in boscaglie fitte ed impenetrabili per non farsi notare.\nLa scenografia delle chiese sataniche richiede drappi neri, paramenti ad imitazione degli abiti sacerdotali e persino l'uso di messali e leggii.\nLa messa nera \u00e8 celebrata in latino secondo un rito che ricalca quello della messa tridentina cattolica: ad esempio la frase \"\"Adiut\u00f3rium nostrum in n\u00f3mine D\u00f3mini\" viene trasformata in \"Adiut\u00f3rium nostrum in n\u00f3mine D\u00f3mini Inferi\".\nLe caratteristiche del rito della messa nera sono descritte in maniera discordante. Secondo alcuni studiosi cattolici per officiare una messa nera sono necessarie ostie consacrate e liquidi sia maschili che femminili (sperma e sangue mestruale). Si afferma che ci sono stati anche casi di sacerdoti che hanno consacrato delle ostie per poi utilizzarle per celebrare messe nere. Gli elementi ritenuti indispensabili affinch\u00e9 il rito sia efficace sono i seguenti: la presenza di una croce rovesciata e il saluto \"Ave Satanas\". Si reputa facoltativa la presenza di una donna nuda usata come altare che viene violentata prima dal sacerdote e poi dagli altri partecipanti. Dall'altra parte i satanisti negano l'uso di ostie consacrate e il compimento di orge e violenze durante la celebrazione.\nA differenza dell'opinione comune, convinta che sia un insieme di sacrifici umani e non, la messa nera, secondo il satanismo moderno (ovvero quello laveyano), \u00e8 un insieme di formule proclamate ad alta voce (tra le quali la ricorrente \"Shemhamforash\"\") accompagnate da forti emozioni dipendenti dal fine del rituale (ad esempio un orgasmo per conquistare il cuore di qualcuno o un pianto di commozione per augurare successo a qualcuno).\nSempre secondo il satanismo laveyano esistono infatti tre tipi di messa nera: Congiura della Lussuria, Congiura della Compassione e Congiura della Distruzione."}
{"id": "1110062", "revid": "106908", "url": "https://it.wikipedia.org/wiki?curid=1110062", "title": "Bessi", "text": "I Bessi erano una trib\u00f9 trace che viveva nei Monti Rodopi e a sud di Filippopoli.\nQuesta trib\u00f9 deve aver impressionato molto i Romani poich\u00e9 essi chiamavano tutti i Traci \"bessi\", ed essi erano i principali ausiliari che venivano dalla Tracia. Di loro si racconta che fossero i pi\u00f9 feroci.\nErano una trib\u00f9 associata ai Dii (per via della loro vicinanza ai territori da essi occupati), erano molto devoti a Dioniso ed erano probabilmente i Traci pi\u00f9 alfabetizzati.\nStoria.\nNel 72 a.C. furono sconfitti dal proconsole di Macedonia Marco Lucullo.\nSembra che i Bessi, menzionati da Appiano di Alessandria nel corso delle campagne militari di Ottaviano in Illirico (35-33 a.C.), si arresero ai Romani dopo le vittorie da questi conseguite contro molte delle popolazioni dell\"Illyricum\".\nNel corso della seconda campagna militare (del 28 a.C.), del governatore della provincia romana di Macedonia, Marco Licinio Crasso, i Bessi furono sottomessi, affidando ai vicini Odrisi il loro santuario di Dioniso. Ci\u00f2 provoc\u00f2 un inasprimento dei gi\u00e0 difficili rapporti tra i due popoli, provocando negli anni successivi una continua lotta tra le due fazioni trace. \u00c8 proprio nel 19 o nel 18 a.C., che i Bessi, dopo essersi sollevati contro il re odrisio, Remetalce I, zio e tutore dei figli di Cotis V, riuscirono a riprendersi il santuario dionisiaco. E ancora una volta, un nuovo proconsole di Macedonia era costretto ad intervenire. Si trattava di Marco Lollio, che lo sottomise.\nNel 16 a.C., Lucio Tario Rufo era costretto a respingere un'invasione di Sarmati, che erano riusciti ad invadere al provincia macedonica, grazie all'aiuto dei Bessi, che avevano loro permesso di passare sul loro territorio.\nNell'anno 15 a.C. i Romani ne debellarono una rivolta capeggiata da un sacerdote fanatico del santuario di Dioniso, che aveva costretto Remetalce I a rifugiarsi nella lontana Gallipoli, e dopo aver ucciso Rescuporide, figlio di Coti.\nUna nuova loro rivolta, fu soffocata nel sangue dalle truppe accorse dalla provincia romana di Galazia e Panfilia, del governatore L.Cornelio Pisone, dal 12 al 10 a.C., pur se dopo un breve successo iniziale.\nUna nuova insurrezione fu domata dai generali di Tiberio nel 26. E venti anni pi\u00f9 tardi, nel 46, l'imperatore Claudio ne decideva la definitiva annessione, trasformando l'intera Tracia in Provincia romana.\nGaio Valerio Flacco li definiva \"Enormi\"; Erodoto li descriveva come la trib\u00f9 trace pi\u00f9 forte del suo tempo; Strabone invece riferisce che erano chiamati briganti tra i briganti.\nI bessi si sono spostati fra i fiumi Sava, Drina e il Mare Adriatico, e hanno dato il nome \"Bosna\" al fiume nel centro dell'odierna Bosnia, nome poi dato al regno della Bosnia Bossena; erano numerosi, guidati dal loro re Leon, da loro comincia la creazione del regno della Bossena, odierna Bosnia. Durante l'invasione slavica, la loro caratteristica era di ritirarsi sui monti per non mischiarsi con altri popoli, differenti dalle tribu slave, subiscono alla fine influenza slava e presero lingua slava e nomi, ma non si mischiavano di sangue. Lo dimostrano poi nel medioevo: usano le stesse caratteristiche costruendo le citt\u00e0 sui monti, ebbero la loro religione, e la prima scrittura \"bosan\u010dica\" dallo slavo, e anche le loro tombe \"ste\u0107ci\", anche se il nome bessi si \u00e8 modificato un po' nel tempo, bessi, bossi, bosseni, bosini, bosnjaci, bosanci, bosniaci, ma sono sempre rimasti differenti dagli altri popoli loro vicini. Cos\u00ec racconta Mauro Orbini nel suo libro \"Il Regno Dei Slavi\".\nMonaci Bessi nel Sinai.\nNell'anno 570, Antonio Placentio disse che nella valle del Monte Sinai c'era un monastero nel quale i monaci parlavano Greco, Latino, Siriaco, Egiziano e Tracio (nello specifico Tracio-Bessico).\nL'origine del monastero \u00e8 spiegato in una agiografia medievale scritta da Simeone Metafraste, nella \"Vita Sancti Theodosii Coenobiarchae\" nel quale lui scrisse che San Teodoro fond\u00f2 sulle sponde del Mar Morto un monastero con quattro chiese, dove in ciascuna di esse si parlava una lingua differente, tra i quali il Tracio-Bessico. Quel luogo si chiamava \"Cutila\", forse un nome Trace.\nSi \u00e8 discusso se il nome \"Besso\" fosse usato nella regione del Sinai quale sinonimo di \"Persiano\", \"Slavo\", \"Iberico\" o \"Armeno\", ma non vi \u00e8 alcuna evidenza del fatto."}
{"id": "1110064", "revid": "599013", "url": "https://it.wikipedia.org/wiki?curid=1110064", "title": "Muonio", "text": ""}
{"id": "1110065", "revid": "647919", "url": "https://it.wikipedia.org/wiki?curid=1110065", "title": "Fray I\u00f1igo Abbad y Lasierra", "text": ""}
{"id": "1110074", "revid": "1970368", "url": "https://it.wikipedia.org/wiki?curid=1110074", "title": "Muonio (fisica)", "text": "Il muonio \u00e8 un \"atomo esotico\" composto da un antimuone positivo, che adempie la funzione di nucleo, e un elettrone. Al muonio \u00e8 stato attribuito il simbolo Mu o \u03bc+e\u2212. Quest\u2019\"atomo esotico\" ha una vita media di , durante i quali pu\u00f2 formare composti, come il cloruro di muonio (MuCl) e il muoniuro di sodio (NaMu).\nA causa della differenza tra le masse dell'antimuone e dell'elettrone il muonio \u00e8 pi\u00f9 simile a un atomo d'idrogeno che al positronio. Il suo raggio di Bohr e la sua energia di ionizzazione sono lo 0,5% di quelle dell'idrogeno, del deuterio e del trizio.\nI fisici considerano il muonio un isotopo dell'idrogeno e, per la sua vita breve, lo usano in una variante della spettroscopia a risonanza dello spin elettronico per l'analisi delle trasformazioni chimiche e delle strutture dei composti con propriet\u00e0 elettroniche potenzialmente valutabili (questa forma di risonanza dello spin elettronico \u00e8 chiamata risonanza dello spin muonico o \u03bcSR). Ci sono altre forme di \"risonanza dello spin muonico\", per esempio la \"muon spin rotation\", che consiste nell'introdurre un campo magnetico trasversalmente al raggio di muoni, e l'\"Avoided Level Crossing\" (ALC), chiamato anche \"Level Crossing Resonance\" (LCR). Qualcuno considera il muonio il secondo radioisotopo dell'idrogeno, dopo il trizio."}
{"id": "1110075", "revid": "339392", "url": "https://it.wikipedia.org/wiki?curid=1110075", "title": "Snowball Earth", "text": ""}
{"id": "1110076", "revid": "1305772", "url": "https://it.wikipedia.org/wiki?curid=1110076", "title": "W\u0142adys\u0142aw Taczanowski", "text": "Membro di una famiglia di magnati dell'antica nobilt\u00e0 (\"szlachta\") della regione di Pozna\u0144, Taczanowski \u00e8 considerato uno dei pi\u00f9 importanti zoologi europei del XIX secolo. Laureatosi a Parigi, lavor\u00f2 ai musei di Vienna, Berlino, Parigi e Londra e fu curatore del dipartimento di zoologia del museo universitario di Varsavia dal 1862 (quando succedette a Feliks Pawe\u0142 Jarocki) fino alla morte.\nTaczanowski prese parte a una spedizione in Algeria con Antoni Stanis\u0142aw Waga (1866-67) e scrisse alcuni studi significativi, tra cui \"Uccelli della Polonia\" (1882) e \"Ornitologia del Per\u00f9\" (1884-86).\nPortano il suo nome.\nSono stati denominati in suo onore i seguenti taxa:"}
{"id": "1110077", "revid": "6923", "url": "https://it.wikipedia.org/wiki?curid=1110077", "title": "Luigi Antonio Lanzi", "text": "Biografia.\nNato a Montecchio, l'attuale Treia, Lanzi fu educato per diventare sacerdote. Fece i suoi primi studi nel collegio dei gesuiti di Fermo ed entr\u00f2 nella Compagnia di Ges\u00f9 il 23 ottobre 1749 a Roma. A Roma studi\u00f2 retorica con il padre Raimondo Cunich, celebre grecista, tra il 1751 e il 1752 e si laure\u00f2 in filosofia e teologia al Collegio romano (1763). Il 28 ottobre 1761 fu ordinato sacerdote. Dopo la soppressione della Compagnia di Ges\u00f9, nel 1775 fu chiamato dal granduca Pietro Leopoldo alla Galleria degli Uffizi a Firenze come vicedirettore ed antiquario.\nLanzi si dedic\u00f2 soprattutto allo studio della pittura italiana e della storia e della lingua etrusca. Nel primo campo il frutto delle sue fatiche \u00e8 rappresentato dalla monumentale \"Storia pittorica dell'Italia\". La prima parte dell'opera, che si occupa delle scuole fiorentina, senese, romana e napoletana, apparve nel 1792, la parte restante nel 1796. La \"Storia pittorica dell'Italia\" ebbe un enorme successo e fu tradotta in diverse lingue consacrando il Lanzi come padre della moderna storiografia artistica italiana.\nNell'ambito dell'etruscologia il suo lavoro principale fu il \"Saggio di lingua etrusca e di altre antiche d'Italia\" (1789). Importante \u00e8 anche il saggio \"Dei vasi antichi dipinti volgarmente chiamati Etruschi\" (1806) in cui Lanzi dimostr\u00f2 la che l'arte etrusca deriva da quella greca.\nScopo del \"Saggio di lingua etrusca\" \u00e8 dimostrare che l'Etrusco \u00e8 imparentato con le lingue dei popoli vicini: Romani, Umbri, Osci e Greci. Nell'opera Lanzi svolge un'analisi ad ampio spettro sulla cultura, l'arte e la civilt\u00e0 degli Etruschi e degli antichi popoli dell'Italia centrale e meridionale. Le sue considerazioni sui vari stili della scultura antica pubblicate in appendice al \"Saggio di lingua Etrusca\", derivano da uno studio minuzioso della collezione medicea, trasferita in quegli anni dalla Villa Medici di Roma a Firenze. I meriti di Lanzi nel campo della filologia e dell'archeologia etrusca ne hanno fatto uno dei fondatori della moderna etruscologia. Secondo il Corssen (\"Ueber die Sprache der Etrusker\", I. p. VI.) il \"Saggio di lingua etrusca\" ha dato inizio ad una nuova era degli studi etruschi anticipando di quasi tre decenni il \"Die Etrusker\" di Karl Otfried M\u00fcller (1828).\nTra le sue altre opere si trova un'edizione critica delle \"Opere e i Giorni\" di Esiodo, con un prezioso apparato di note e una traduzione in terza rima. Iniziata nel 1785, l'edizione fu completata e pubblicata nel 1808. Eletto presidente dell'Accademia della Crusca, Lanzi sottopose alla censura di essa la sua traduzione e illustrazione di Esiodo, che la Crusca dichiar\u00f2 testo di lingua. Furono invece pubblicate postume la raccolta delle sue traduzioni delle poesie caste di Catullo e degli \"Idilli\" e della \"Zampogna\" di Teocrito, e la sua traduzione della \"Chioma di Berenice\" nelle versioni di Callimaco e di Catullo.\nMor\u00ec a Firenze ed \u00e8 sepolto nella Basilica di Santa Croce, ai piedi di Michelangelo."}
{"id": "1110080", "revid": "486946", "url": "https://it.wikipedia.org/wiki?curid=1110080", "title": "Gabi Delgado-Lopez", "text": ""}
{"id": "1110088", "revid": "66623", "url": "https://it.wikipedia.org/wiki?curid=1110088", "title": "911 GT1", "text": ""}
{"id": "1110089", "revid": "36426", "url": "https://it.wikipedia.org/wiki?curid=1110089", "title": "Convento di Santa Maria degli Angiolini", "text": ""}
{"id": "1110101", "revid": "339392", "url": "https://it.wikipedia.org/wiki?curid=1110101", "title": "Comparazione di licenze liberali", "text": ""}
{"id": "1110103", "revid": "436907", "url": "https://it.wikipedia.org/wiki?curid=1110103", "title": "Starlight (Muse)", "text": "Starlight \u00e8 un singolo del gruppo musicale britannico Muse, pubblicato il 4 settembre 2006 come secondo estratto dal quarto album in studio \"Black Holes and Revelations\".\nVideo musicale.\nIl testo di \"Starlight\" \u00e8 ispirato al senso di abbandono che il gruppo ha risentito dopo essersi resi conto di rientrare in una scena musicale insolita rispetto a quella del momento. L'idea di Matthew Bellamy era di comunicare questa sensazione realizzando un video in cui il gruppo era disperso in mare. Per dare l'idea dell'abbandono girarono il video sul ponte di una nave porta rinfuse nel porto di Los Angeles. Durante le prime due ore di riprese, il gruppo ha sofferto di mal di mare attribuito in parte al fatto di aver bevuto alcolici la sera precedente alle riprese. Il video \u00e8 stato trasmesso in anteprima mondiale il 5 agosto 2006 sul canale britannico Channel 4.\nUna versione alternativa con la versione del regista contiene delle riprese da altre angolazioni. I Muse dichiararono in un'intervista al canale VH1 che avevano deciso di girare le riprese della nave utilizzando effetti speciali e avvalendosi del blue screen in uno studio non avendo a disposizione una vera nave. Tuttavia, un fan giapponese del gruppo mise loro a disposizione la nave presa in prestito da suo padre."}
{"id": "1110105", "revid": "977364", "url": "https://it.wikipedia.org/wiki?curid=1110105", "title": "Nobitz", "text": "Nobitz \u00e8 un comune della Germania di abitanti situato nel circondario dell'Altenburger Land in Turingia.\nSvolge il ruolo di \"comune sussidiario\" (\"Erf\u00fcllende Gemeinde\") nei confronti dei comuni di G\u00f6pfersdorf e Langenleuba-Niederhain.\nA Nobitz aveva sede l'Air Omega Aviation mbH, una compagnia aerea cargo tedesca.\nStoria.\nNel 2012 vi venne aggregato il comune di Saara (Nobitz).\nNel 2018 vennero aggregati al comune di Nobitz i comuni di Frohnsdorf, J\u00fcckelberg e Ziegelheim."}
{"id": "1110135", "revid": "599013", "url": "https://it.wikipedia.org/wiki?curid=1110135", "title": "Gianluca Pozzi", "text": "Come giocatore prediligeva le superfici veloci ed era dotato di uno stile all'antica, estraneo alle caratteristiche di potenza e forza fisica. A questo proposito ebbe a dire: \"Quando smetteremo io e Fabrice Santoro, dovrete accontentarvi del tennis dei bombardieri\". Buona sembra, per Pozzi, la definizione che ne diede Andre Agassi negli ultimi anni di carriera: \"Pozzi \u00e8 come il buon vino, migliora con l'et\u00e0\".\nCarriera.\nLa particolarit\u00e0 della sua carriera consiste nel fatto che sia emerso quando ormai proprio l'et\u00e0 sembrava lasciargli poco tempo prima del ritiro, avvenuto invece solo nel 2004, a quasi 39 anni, dopo vent'anni di attivit\u00e0 agonistica.\nIl 29 settembre del 1991 fu il giorno della conquista del suo unico titolo ATP, sul cemento del torneo di Brisbane. Nella sua prima finale in carriera, super\u00f2 in due set Aaron Krickstein, col punteggio di 6-3, 7-6. Divent\u00f2 cos\u00ec il primo giocatore del suo paese a essersi aggiudicato un trofeo del circuito maggiore sul cemento outdoor, superficie sulla quale vanta inoltre la serie pi\u00f9 lunga (7) di incontri vinti consecutivamente da un tennista italiano, a pari merito con Stefano Pescosolido.&lt;br&gt;Il 25 ottobre del 1992, Pozzi giunse nuovamente all'atto conclusivo di un torneo, sul sintetico indoor di Vienna. La sua seconda finale nel circuito maggiore lo vide soccombere a Petr Korda che trionf\u00f2 in quattro set col punteggio di 6-3, 6-2, 5-7, 6-1.\nAgli US Open del 1994, partendo dalle qualificazioni, Pozzi si spinse fino agli ottavi di finale dove fu eliminato da Bernd Karbacher in quattro set.&lt;br&gt;Il 14 giugno 1999, grazie alla posizione numero 77 nel ranking ATP, divent\u00f2 il nuovo numero uno italiano. \nNel 2000, ormai trentacinquenne, giunse alle semifinali del Queen's e negli ottavi di finale a Wimbledon. \nIl 15 giugno del 2000 divenne il terzo tennista italiano (su un totale di sei) ad aver sconfitto un avversario classificato al primo posto della classifica ATP (Andre Agassi, negli ottavi di finale del Queen's), un successo grazie al quale rimase per oltre 17 anni il tennista pi\u00f9 anziano al mondo ad aver battuto il miglior giocatore del ranking, primato superato da Roger Federer nel 2017.\nIl 29 gennaio del 2001 raggiunse la sua miglior graduatoria ATP, arrivando al n\u00ba 40.\nPozzi vanta anche numerose presenze in Coppa Davis nonch\u00e9 la partecipazione alle Olimpiadi di Sydney 2000, dove fu eliminato al secondo turno."}
{"id": "1110137", "revid": "163465", "url": "https://it.wikipedia.org/wiki?curid=1110137", "title": "Novocaina", "text": ""}
{"id": "1110138", "revid": "37401", "url": "https://it.wikipedia.org/wiki?curid=1110138", "title": "Marcello Adriani", "text": "Fu padre dello storico Giovan Battista Adriani e nonno del letterato Marcello Adriani il Giovane.\nBiografia.\nNacque a Firenze nel 1464, di Virgilio e di Piera Strozzi. Discepolo di Cristoforo Landino e di Agnolo Poliziano, acquist\u00f2 grande perizia delle lingue classiche e dell'arte retorica, che insegn\u00f2 nello Studio Fiorentino dal 1497 al 1502. Maggiore attivit\u00e0 esplic\u00f2 come cancelliere nella prima Cancelleria, ufficio nel quale successe a Bartolommeo Scala nel 1498 e che tenne sino al 1521. Ebbe alle sue dipendenze Niccol\u00f2 Machiavelli, che probabilmente attinse da lui qualche nutrimento di cultura classica. Il copioso carteggio ufficiale, che ha pregi di chiarezza, di propriet\u00e0 e di efficacia, le orazioni scritte in un elegante latino (ch\u00e9 della lingua volgare poco si cur\u00f2), la traduzione e il commento del \"De materia medica\" di Dioscoride Anazarbeo editi a Firenze nel 1518 e le lezioni accademiche, che si conservano in due manoscritti della Biblioteca Riccardiana, gli meritarono fama di cancelliere prudente e fedele e di continuatore eloquente della tradizione letteraria dei suoi predecessori.\nL'erudito Baccio Valori fece collocare un ritratto dell'Adriani, sotto forma di erma, sulla facciata del proprio palazzo in quella che \u00e8 una galleria di fiorentini illustri."}
{"id": "1110140", "revid": "287204", "url": "https://it.wikipedia.org/wiki?curid=1110140", "title": "Ludwik Mlokosiewicz", "text": "Mlokosiewicz nacque da una famiglia ricca e aristocratica. All'et\u00e0 di ventidue anni si un\u00ec alla Divisione Caucasica dell'Esercito Russo. Us\u00f2 le sue abilit\u00e0 botaniche per piantare un parco reggimentale, un frutteto e un giardino acquatico a Lagodekhi, sulle pendici sud-orientali del Caucaso. Nel 1861 lasci\u00f2 l'esercito e viaggi\u00f2 verso sud, esplorando i deserti della Persia. Al suo ritorno venne arrestato e incarcerato per incitamento alla rivolta tra i polacchi del Caucaso. Nonostante fosse innocente, venne condannato a sei anni di arresti domiciliari nella provincia di Voronetz e le sue collezioni botaniche furono confiscate.\nNel 1876, dopo aver scontato la condanna ed essere stato liberato, Mlokosiewicz esplor\u00f2 le montagne del Dagestan e due anni dopo ritorn\u00f2 in Persia, raggiungendo il Belucistan. Al suo ritorno venne nominato Ispettore delle Foreste per il distretto di Signakhi, rimanendo a Lagadekhi per il resto della vita. Forn\u00ec i musei esteri di esemplari botanici e zoologici.\nAlcune specie da lui scoperte vennero battezzate con il suo nome; tra queste ricordiamo il fagiano di monte del Caucaso (\"Tetrao mlokosiewiczi\") e la peonia dorata (\"Paeonia mlokosewitschii\")."}
{"id": "1110153", "revid": "66623", "url": "https://it.wikipedia.org/wiki?curid=1110153", "title": "Carrera GT", "text": ""}
{"id": "1110169", "revid": "136053", "url": "https://it.wikipedia.org/wiki?curid=1110169", "title": "Ferrovia Roma-Sulmona", "text": ""}
{"id": "1110174", "revid": "136053", "url": "https://it.wikipedia.org/wiki?curid=1110174", "title": "Ferrovia Roma-Pescara", "text": ""}
{"id": "1110175", "revid": "107874073", "url": "https://it.wikipedia.org/wiki?curid=1110175", "title": "Vincenzo Borghini", "text": "Biografia.\nSi form\u00f2 come monaco benedettino nella Badia Fiorentina, dov'era abate Isidoro della Robbia, nel 1531. Ebbe durante la sua formazione come maestri Francesco Verini il Vecchio (filosofia), Chirico Strozzi (letteratura greca), Francesco Zeffi (letteratura classica). Entr\u00f2 presto in rapporto con Pietro Vettori, il cui era collegato allo Studio fiorentino. Nel 1537 divenne diacono e nel 1538 portiere del convento, pure incaricato dell'insegnamento di grammatica latina. Comp\u00ec anche nell'estate del stesso anno il suo primo viaggio ad Arezzo e a Siena. Nel 1539 segu\u00ec l'abate in una visita ai monasteri meridionali: da Perugia a Roma, Montecassino, Napoli fino a Montescaglioso.\nOrdinato sacerdote nel 1541 si spost\u00f2 ad Arezzo, assegnato l\u00ec all'abbazia. Dopo altri viaggi nel nord venne nuovamente assegnato al monastero fiorentino, dove pass\u00f2 tutto il resto della vita. Liberato nel giugno del 1545 dal peso della cellereria, pot\u00e9 dedicarsi finalmente tutto agli studi.\nVerso la met\u00e0 del Cinquecento conobbe Giorgio Vasari, che lo introdusse a corte e nei circoli artistici fiorentini.\nNel 1552 Cosimo I lo nomin\u00f2 \"spedalingo\" presso l'Ospedale degli Innocenti, mentre nel 1563 fu incaricato come luogotenente presso l'Accademia del Disegno.\nForn\u00ec i soggetti a molti importanti cicli di decorazioni, quali il Salone dei Cinquecento, lo Studiolo di Francesco I, la Cappella Paolina, la facciata di Palazzo Ramirez de Montalvo.\nBorghini censore.\nDopo l'istituzione dell'Indice dei libri proibiti nel 1559 e la comparizione del \"Decameron\" di Giovanni Boccaccio nello stesso, il Granduca di Toscana Cosimo I a nome della Chiesa di Roma, incaric\u00f2 Vincenzo Borghini, Pierfrancesco Cambi e Sebastiano Antinori (altri studiosi indicano anche Agnolo Guicciardini e Antonio Benivieni) ad emendare un'edizione purgata del \"Decameron\". Essendo un filologo e linguista, Borghini intervenne nel testo cercando di non alterarlo completamente, tagliando solo alcune parti.\nIl \"Decameron\" espurgato fu pubblicato nel 1573, accompagnato un anno dopo da \"Annotazioni e discorsi sopra alcuni luoghi del Decameron\", ma presto si ritrov\u00f2 messo all'Indice.\nScrisse anche la \"Ruscelleide\", una severa critica di Girolamo Ruscelli, che sarebbe stata pubblicata solo nel secolo XIX."}
{"id": "1110182", "revid": "1935652", "url": "https://it.wikipedia.org/wiki?curid=1110182", "title": "Diocesi italiane suddivise per province ecclesiastiche", "text": "L'elenco riporta le diocesi della Chiesa cattolica in Italia, suddivise nelle regioni ecclesiastiche delle diverse regioni italiane.\nRegione ecclesiastica Lazio.\nSedi suburbicarie\nDiocesi immediatamente soggette alla Santa Sede"}
{"id": "1110183", "revid": "1652635", "url": "https://it.wikipedia.org/wiki?curid=1110183", "title": "What You Waiting For?", "text": "What You Waiting For? \u00e8 un brano musicale della cantante statunitense Gwen Stefani. \u00c8 il primo singolo tratto dall'album di esordio della cantante come solista \"Love. Angel. Music. Baby.\". Autrice del testo, insieme alla Stefani, \u00e8 Linda Perry. Il brano descrive la mancanza d'ispirazione di Stefani, la sua paura di produrre il disco e il suo stato d'animo di fronte alle pressioni esercitate dalla sua casa discografica. \u00c8 in primo luogo un brano New Wave ma ha influssi dall'elettropop, e introduce le Harajuku Girls, le quattro ballerine di Stefani che hanno svolto un ruolo cruciale per la produzione dell'album.\nIl singolo ha venduto abbondanti copie, ha raggiunto la top twenty in molti Paesi e ha svettato al primo posto nella classifica dei singoli in Australia. Infatti \u00e8 stata disco d'oro negli Stati Uniti ed ha ottenuto una nomination per la miglior performance pop vocale femminile nella quarantasettesima edizione dei Grammy Awards. \u00c8 stato ben accolto dai critici, ed \u00e8 stato frequentemente considerato uno dei pezzi forti dell'album.\nProduzione.\nDurante la serata dei Grammy Awards 2003, Linda Perry afferr\u00f2 con una stretta Gwen Stefani e soggiunse che \"avrebbero dovuto scrivere canzoni insieme\", proposta alla quale Stefani al momento accett\u00f2 con riluttanza. Poco tempo dopo aver finito il Rock Steady Tour con la sua band, i No Doubt, Stefani venne chiamata dalla sua etichetta che le comunic\u00f2 che Linda Perry era nella sala di registrazione gi\u00e0 pronta a collaborare e che l'autrice \"aveva a disposizione solo cinque giorni dell'intero anno per farlo\". Stefani ha confessato di sentirsi affranta per non aver avuto l'opportunit\u00e0 di vedere il marito Gavin Rossdale, e di essere intimidita dal pensiero della collaborazione, in particolare da quella con la Perry, che lei non considerava appropriata per scrivere musica dance. Stefani era stata anche sfinita dal tour da poco portato a termine e per il quale essa \u00e8 stata anche afflitta da un crollo emotivo, che l'ha portata a piangere a letto.\nDurante la loro prima seduta di lavoro, le due hanno scritto un brano intitolato \"Fine by You\", che Stefani ha in seguito definito \"una stupida canzone d'amore, ma veramente bella\". Perry aveva per\u00f2 ribattuto che il brano \"non andava bene\" e il pezzo venne quindi escluso dal disco. La seduta si rivel\u00f2 sterile, in parte a causa del blocco dello scrittore che affliggeva Stefani, al punto che essa a un certo punto \u00e8 scoppiata in lacrime in studio. Stefani ha in seguito confessato che scrivere canzoni senza i membri della sua band era per lei \"umiliante e mortificante perch\u00e9 potevo coprirmi con la loro creativit\u00e0\".\nLa sera stessa la Perry ha iniziato a scrivere un brano che ha fatto ascoltare a Stefani il giorno dopo per farle coraggio. Stefani ne \u00e8 rimasta colpita all'ascolto, e Perry le ha allora chiesto: \"Che cosa stai aspettando?\". Secondo la Perry, Stefani ha interpretato la sua domanda come una sfida, ed ha replicato: \"tu mi stai sfidando alla grande, giusto?\"\nMentre scriveva il pezzo, Stefani ha avuto l'idea di inserire le Harajuku Girls. Stefani aveva visto le donne di Harajuku nel 1996 e da allora le aveva ammirate.\nIl video.\nIl video di \"What You Waiting For?\" \u00e8 stato girato da Francis Lawrence e prodotto da Caleb Dewart della DNA Inc. Il video comincia con la cantante al pianoforte, in attesa d'ispirazione per scrivere una canzone, che per\u00f2 pare non arrivare. Quindi il suo occhio cade su un volantino che promette di uscire dal \"blocco dello scrittore\". La cantante si reca allo studio pubblicizzato e compila un modulo, solo per rendersi conto di essere di nuovo al suo pianoforte con un orologio in mano. Un coniglio giocattolo appare sul piano, causando lo sbilanciamento della sedia della cantante che cade all'indietro e che viene trasportata in un mondo magico, che richiama quello di \"Alice nel Paese delle Meraviglie\".\nA questo punto del video parte la canzone vera e propria. Gwen-Alice incontra diversi personaggi, dal Bianconiglio alla Regina di Cuori e rivive le stesse bizzarre situazioni della protagonista del romanzo. Tra le altre \u00e8 riproposta la scena in cui Alice rimane intrappolata nella casa dello stesso Bianconiglio dal quale era stata incaricata di portargli con una certa urgenza due guanti e un ventaglio: trovata una bottiglia senza alcuna indicazione sul tavolo, ne beve il contenuto crescendo smisuratamente; a questo punto la casa le va stretta. Queste sequenze sono intervallate da altre riferenti al mondo reale in cui il blocco note della cantante, addormentata o quasi in estasi nello studio di registrazione, si riempie di note musicali e compare il testo della canzone. \nPoco prima della fine del video, Gwen si riprende e, ritrovata l'ispirazione, seguita a cantare il brano davanti a un gruppetto di ragazze giapponesi (le Harajuku Girls)."}
{"id": "1110184", "revid": "599013", "url": "https://it.wikipedia.org/wiki?curid=1110184", "title": "Particella catastale", "text": "La particella catastale, detta anche mappale, in Italia, \u00e8 una porzione di un terreno o di un fabbricato di propriet\u00e0 di uno o pi\u00f9 individui per quote o di societ\u00e0.\nLa particella catastale \u00e8 l'unit\u00e0 di riferimento del catasto terreni. Essa \u00e8 una porzione di terreno continua fisicamente, con lo stesso possessore, con la stessa qualit\u00e0 e classe di coltura e ubicata nello stesso comune. \nIl catasto viene detto \"particellare\", volendo indicare, con questo termine, la suddivisione del territorio in tali particelle.\nStoria.\nTale livello di dettaglio \u00e8 in uso a partire dall'epoca napoleonica (ovvero, i primi anni del XIX secolo), che ne introdusse l'uso in diversi stati italiani. Nello Stato Pontificio, venne introdotto nel catasto gregoriano, la cui rilevazione \u00e8 iniziata gi\u00e0 nell'epoca di regno di Pio VII."}
{"id": "1110195", "revid": "30610", "url": "https://it.wikipedia.org/wiki?curid=1110195", "title": "Guglia", "text": "La guglia (con aferesi dal desueto \"aguglia\", dal latino parlato *\"acuculam\", dimunutivo di \"acus\", 'ago') \u00e8 un elemento architettonico decorativo a forma piramidale, alta e sottile, usata come ornamento nelle coperture delle chiese, campanili, torri, ecc. La guglia \u00e8 un elemento tipico, ma non esclusivo, dell'architettura gotica. \nIl pinnacolo.\nSe \u00e8 la continuazione di un pilastro, la guglia si chiama pinnacolo. Il pinnacolo ha solitamente una funzione strutturale (anche se nel tempo \u00e8 andato perdendola), in quanto il suo carico \u00e8 mirato a deviare verso il basso le spinte orizzontali provocate dall'appoggio di un arco o di una volta.\nLa \"fl\u00e8che\".\nLa parola francese \"fl\u00e8che\" tradizionalmente si riferisce a quelle particolari guglie poste nella crociera delle cattedrali e rappresenta un elemento caratteristico dell'architettura gotica della Francia e di quei paesi che abbracciarono direttamente l'influsso di questo stile. Generalmente \u00e8 composta di un'ossatura lignea rivestita di piombo o di rame, ed \u00e8 generalmente di fattura ricca, leggera, ornata talora di elementi in ferro battuto.\nLa \"fl\u00e8che\" pi\u00f9 grande mai realizzata al mondo \u00e8 quella della Cattedrale di Rouen, in Francia, che eretta in ghisa alla fine del XIX secolo arriva a un'altezza di ben 151 metri. La guglia della cattedrale di Notre-Dame a Parigi, ricostruita in stile neogotico nel 1858-1859 su progetto di Eug\u00e8ne Viollet-le-Duc in luogo dell'originale duecentesca demolita nel 1792, \u00e8 andata completamente distrutta in un incendio divampato il 15 aprile 2019."}
{"id": "1110202", "revid": "110157", "url": "https://it.wikipedia.org/wiki?curid=1110202", "title": "Algebra di Weyl", "text": "In algebra astratta, l'Algebra di Weyl \u00e8 l'anello formato dagli operatori differenziali con coefficienti polinomiali in una sola variabile. Le algebre di Weyl prendono il nome da Hermann Weyl, che le introdusse in meccanica quantistica nello studio del principio di indeterminazione di Heisenberg.\nDefinizione.\nDato un campo formula_1, formula_2 \u00e8 l'anello dei polinomi nella variabile formula_3 a coefficienti in formula_1. Indicando la derivata rispetto a formula_3 con il simbolo formula_6, un elemento dell'algebra \u00e8 scritto nella forma:\ndove formula_8.\nPropriet\u00e0.\nL'algebra di Weyl \u00e8 un esempio di anello semplice che non \u00e8 un anello di matrici su un anello con divisione. Inoltre \u00e8 anche un dominio non commutativo e una estensione di Ore.\nDefinizione tramite presentazione.\nL'algebra di Weyl si pu\u00f2 definire anche come l'algebra generata dalla seguente presentazione:\novvero come il quoziente dell'algebra libera con due generatori formula_10 sull'ideale generato dalla relazione formula_11.\nEstensioni.\nL'agebra di Weyl \u00e8 un caso particolare di una famiglia infinita di algebre (algebre di Weyl); l\"'n\"-esima algebra di Weyl \u00e8 l'anello degli operatori differenziali con coefficienti polinomiali in \"n\" variabili, generata da formula_12 e formula_13."}
{"id": "1110203", "revid": "123396469", "url": "https://it.wikipedia.org/wiki?curid=1110203", "title": "Duchesnea indica", "text": "La Duchesnea indica (\"falsa fragola\" o \"fragola matta\") \u00e8 una pianta erbacea perenne della famiglia delle Rosacee.\n\u00c8 una pianta che si \u00e8 naturalizzata in Italia, predilige le zone poco assolate dal piano al monte (0-800 ). Era stata importata dall'Asia, durante l'Ottocento come curiosit\u00e0 botanica all'Orto Botanico di Torino da dove poi si \u00e8 diffusa su tutto il territorio.\nMorfologia.\n\u00c8 una pianta di circa 10\u201320\u00a0cm di altezza, stolonifera e con radice fascicolata.\nLe foglie sono costituite da tre segmenti picciolati, dentate al margine.\nI fiori sono attinomorfi di circa 3\u00a0cm; presentano un epicalice, calice di 5 sepali, 5 petali gialli; numerosi stami e ovario semi-infero.\nIl frutto, che assomiglia ad una piccola fragola, \u00e8 rosso subsferico, carnoso per concrescenza del ricettacolo e insapore. Non \u00e8 tossico.\nDistribuzione e habitat.\nSi trova nei boschi misti in tutta Italia, ma anche nei giardini; in quanto stolonifera, si propaga facilmente, tanto da diventare infestante."}
{"id": "1110207", "revid": "1318789", "url": "https://it.wikipedia.org/wiki?curid=1110207", "title": "Piero Vettori", "text": "Biografia.\nCur\u00f2 le edizioni di numerosi testi antichi e si occup\u00f2 di svariate materie, dall'agricoltura alle scienze, dalla retorica alla filosofia morale, e cerc\u00f2 nelle biblioteche fiorentine e italiane i testi per confrontare i codici. Il suo interesse principale rimase, per tutta la vita, lo studio dei testi antichi e specialmente dei testi greci.\nNel 1522 fece un viaggio in Spagna con suo cugino Paolo Vettori, dove raccolse numerose iscrizioni antiche e cerc\u00f2 di interpretarle una volta tornato a Firenze. \nAvversario dei Medici, dopo la sconfitta dei repubblicani e l'instaurazione del ducato nel 1530 si ritir\u00f2 a San Casciano Val di Pesa, dove scrisse il \"Trattato delle lodi et della coltivazione de gli ulivi\", importante testo di prosa didascalica. \nNel 1538 Cosimo I lo richiam\u00f2 a Firenze e gli offr\u00ec la cattedra di greco e latino allo Studio fiorentino, dove insegn\u00f2 fino al 1583. \nAltre opere sono l'edizione e i commentari \"Castigationes\" alle epistole familiari di Cicerone, e le edizioni di altre opere di Varrone, Catone, Eschilo, l'\"Elettra\" di Euripide, la tarda edizione delle opere di Sallustio, gli scritti politici e morali di Aristotele, le \"Vite di Iseo e Dinarco\" di Dionigi di Alicarnasso.\nSuo capolavoro \u00e8 l'edizione della \"Poetica\" di Aristotele. \nNel 1553 pubblic\u00f2 i primi 25 libri delle \"Variarum lectionum\", ampliate di altri tredici nel 1569 e ripubblicate integralmente nel 1582. \nTra le opere dei moderni cur\u00f2 l'intera silloge delle opere di Giovanni della Casa dopo la scomparsa del suo amico."}
{"id": "1110208", "revid": "36426", "url": "https://it.wikipedia.org/wiki?curid=1110208", "title": "Pier Vettori", "text": ""}
{"id": "1110209", "revid": "198277", "url": "https://it.wikipedia.org/wiki?curid=1110209", "title": "Migliore calciatore assoluto AIC", "text": "Il titolo di Migliore calciatore assoluto AIC \u00e8 un premio calcistico assegnato nella serata del Gran Gal\u00e0 del calcio AIC (noti in precedenza come Oscar del calcio AIC) dall'Associazione Italiana Calciatori.\n\u00c8 premiato un calciatore che militi nel campionato di calcio italiano di Serie A e che si sia distinto per le sue positive prestazioni nella stagione calcistica precedente. Fino al 2010 veniva eletto tra il vincitore del premio di Migliore calciatore italiano e quello di Migliore calciatore straniero; dal 2011 questi due premi non vengono pi\u00f9 assegnati e il miglior calciatore risulta essere quello pi\u00f9 votato all'interno della squadra ideale.\nIl detentore del trofeo \u00e8 il portoghese Cristiano Ronaldo, che lo ha vinto nel 2020 con la maglia della , mentre il primato di vittorie se lo dividono Zlatan Ibrahimovi\u0107 e Andrea Pirlo, entrambi eletti per tre volte."}
{"id": "1110210", "revid": "371529", "url": "https://it.wikipedia.org/wiki?curid=1110210", "title": "Franks Wild Years", "text": "Franks Wild Years \u00e8 il decimo album in studio del cantautore statunitense Tom Waits, pubblicato nell'agosto 1987.\nTracce.\nTutte le canzoni, eccetto dove indicato, sono state scritte da Tom Waits."}
{"id": "1110212", "revid": "289247", "url": "https://it.wikipedia.org/wiki?curid=1110212", "title": "Miglior calciatore assoluto", "text": ""}
{"id": "1110218", "revid": "599013", "url": "https://it.wikipedia.org/wiki?curid=1110218", "title": "Glenn Robinson", "text": "Nella NBA ha vestito le maglie dei Milwaukee Bucks, degli Atlanta Hawks, dei Philadelphia 76ers e dei San Antonio Spurs. Il suo soprannome \u00e8 \"Big Dog\".\nCarriera.\nHigh school.\nRobinson si iscrisse alla Roosevelt High School di Gary ed essendo molto pi\u00f9 alto e muscoloso dei suoi coetanei, l'allenatore lo faceva giocare da centro. Ben presto per\u00f2 Glenn cap\u00ec di non avere un futuro come centro e cominci\u00f2 a esercitarsi su palleggio, tiro da fuori e dribbling, ispirandosi a Scottie Pippen.\nCollege.\nTerminato il liceo, Glenn ricevette delle offerte da diversi College, accettando quella di Purdue. Se in campo dominava, altrettanto non si poteva dire sui libri: per problemi scolastici fu costretto a saltare la prima stagione al College. La stagione successiva, 1992-93, Robinson registr\u00f2 24,1 punti 9,2 rimbalzi di media che gli valsero l'inserimento nel quintetto All America. La stagione 1993-94 venne giocata a livelli stratosferici: 30,3 punti, 10,9 rimbalzi in 31 gare disputate. Nel 1994 venne nominato giocatore dell'anno e inserito del Quintetto All America.\nNBA.\nNello stesso anno (1994) si dichiara eleggibile per il draft NBA, dove viene scelto dai Milwaukee Bucks con la prima scelta assoluta. Nel primo anno da professionista, 1994-95, accumul\u00f2 statistiche importanti (21,9 punti e 6,4 rimbalzi) ma che non furono sufficienti a garantirgli in titolo di Rookie of the Year. Il trofeo fin\u00ec nelle mani di Jason Kidd e Grant Hill. Il campionato successivo ottenne numeri simili (21,1 punti e 6,3 rimbalzi). Nella stagione 1997-98 un grave infortunio alla gamba sinistra lo costringe a giocare solo 56 partite. Mentre giocava per i Bucks, Robinson ha registrato alcune delle migliori stagioni nella storia della franchigia. All'inizio della sua carriera, Robinson ha condiviso la zona di attacco con il compagno di squadra e All-Star Vin Baker. Dopo che Baker \u00e8 partito, insieme a Ray Allen e Sam Cassell ha formato il famoso big three, e ha contribuito a portare i Bucks alle Finali della Eastern Conference del 2001, perdendo contro i Philadelphia 76ers. Robinson \u00e8 il secondo lungo di tutti i tempi come realizzatore nella storia dei Milwaukee Bucks, dietro solo a Kareem Abdul-Jabbar, tenendo una media di almeno 20 punti a partita in sette delle sue otto stagioni a Milwaukee. Ha fatto il back-to-back NBA All-Star team nel 2000 e 2001.\nNell'agosto del 2002 viene spedito ad Atlanta in cambio di Toni Kuko\u010d. Resta in Georgia per un anno. Nel 2004 viene acquistato da Philadelphia 76ers. A Filadelfia gioca solo 42 partite su 82, a causa dei continui infortuni, e viene ceduto ai New Orleans Hornets. Questi per\u00f2 lo tagliano subito. Il 5 aprile 2005 riceve un'offerta dai San Antonio Spurs, coi quali disputa le ultime partite della stagione 2004-05, vincendo il titolo NBA. Il 30 giugno 2005 il contratto di Robinson scade e San Antonio non si dimostra mai realmente interessata a rinnovarglielo.\nNazionale.\nNell'estate 1996 fu selezionato per partecipare alle Olimpiadi di Atlanta '96 con la nazionale USA, ma dovette rinunciare per infortunio. Fu sostituito da Gary Payton."}
{"id": "1110219", "revid": "287204", "url": "https://it.wikipedia.org/wiki?curid=1110219", "title": "Jean Levaillant", "text": "Generale di brigata, figlio dell'esploratore e naturalista Fran\u00e7ois, fratello del generale Charles e del naturalista Jean-Jacques Rousseau, partecip\u00f2 alla spedizione inviata da Luigi Napoleone a reprimere la Repubblica Romana, conclusa con il lungo assedio di Roma.\nEsordi.\nEntrato giovane nell'esercito francese di Napoleone il grande, il 21 giugno 1812 era gi\u00e0 sergente-maggiore dell'8\u00ba reggimento di linea. Segu\u00ec l'unit\u00e0 nelle campagne del 1813: il 7 febbraio 1813, venne promosso sotto-tenente, il 9 luglio tenente. \nFatto prigioniero a Dresda, rientr\u00f2 in Francia solo il 7 giugno 1814. Raggiunto il 9\u00ba reggimento di linea, il 27 giugno 1818, come luogotenente-aiutante maggiore, il 2 agosto pass\u00f2 a capitano. Con questo grado partecip\u00f2 alla campagna di Spagna contro la rivoluzione liberale, dal 1823 al 1828. \nLa campagna gli valse due importanti distinzioni: divenne, in Francia, cavaliere di San Luigi il 18 novembre 1823 ed, in Spagna, cavaliere di San Ferdinando (di 2\u00aa classe) nel 1825.\nIl 7 dicembre 1833, divenne comandante del 15\u00ba battaglione di linea. Il 15 marzo 1838 33\u00ba reggimento.\nLe campagne in Algeria.\nDistaccato con la sua unit\u00e0 nella armata d'Africa, che occupava l'Algeria, si distinse alle campagne del 1838, 1839, 1840 e 1841. Qui, il 10 marzo 1841, divenne colonnello del 36\u00b0 di linea. \nAncora in Algeria dal 1844 al 1848, il 12 giugno 1848 venne promosso generale di brigata. Il 21 agosto 1846 divenne Commendatore della Legion d'Onore. Profitt\u00f2 delle circostanze per favorire una missione militare scientifica di esplorazione dell'Algeria, cui venne dedicato un battaglione, comandato dal fratello Jean-Jacques Rousseau.\nLa spedizione di Roma.\nCon questo grado venne comandato alla spedizione inviata da Luigi Napoleone, neo-presidente della giovane Seconda Repubblica francese, a reprimere la Repubblica Romana e partecip\u00f2 all'assedio di Roma. Circostanze che gli valsero una discreta notoriet\u00e0 ed un ritratto del pittore Raffet.\nEsito.\nMor\u00ec nel 1871, sepolto nel cimitero di La Noue nel dipartimento della Marna."}
{"id": "1110223", "revid": "897344", "url": "https://it.wikipedia.org/wiki?curid=1110223", "title": "Tar (strumento musicale)", "text": "Il tar \u00e8 un particolare strumento a sei corde simile al liuto che viene suonato con un piccolo plettro d'ottone.\nIl nome.\nLa parola \"tar\" (\u062a\u0627\u0631) in persiano significa proprio \"corda\". Si pensa che da questo nome derivino l'indiano \"Sitar\" e l'arabo \"q\u00eet\u00e2ra\", da cui a sua volta proviene il nostro \"chitarra\".\nOrigine e diffusione.\nAnche se l'esatta origine dello strumento non pu\u00f2 essere localizzata, si pu\u00f2 affermare che il tar nacque nei territori dell'Impero Persiano. Nelle poesie dei poeti antichi della Persia \u00e8 stato citato varie volte. Ad esempio da Rumi, il che dimostra l'esistenza del tar gi\u00e0 nel XIII secolo in Persia, anche se probabilmente in forme meno mature rispetto ad oggi. Ancora oggi \u00e8 uno strumento di massima importanza in Iran, Afghanistan, e alcuni territori dell'ex Unione Sovietica quali Azerbaigian, Georgia, Armenia e altre zone della regione del Caucaso, che una volta almeno parzialmente facevano parte dell'Impero Persiano.\nAspetto e forma.\nApparve nella sua attuale forma a met\u00e0 del XVIII secolo. La cassa armonica \u00e8 costituita da \nuna doppia sfera intagliata in legno di gelso. La tavola, ricoperta da una sottile membrana di pelle d'agnello ha la forma di una lemniscata. Il lungo manico ha una tastatura mobile formata da 26 o 28 tasti regolabili che raggiungono un'estensione di due ottave e mezza. Il tar persiano aveva normalmente cinque corde, la sesta venne aggiunta dal grande musicista iraniano Darvish Khan. Lo strumento diffuso in Azerbaijan, leggermente differente, ha un maggior numero di corde.\nStoria.\nIl Tar \u00e8 uno dei pi\u00f9 importanti strumenti tradizionali dell'Asia Centrale, fondamentale nella composizione e nell'esecuzione dei radif. Le tendenze generali della musica classica persiana sono state fortemente influenzate dai suonatori di tar."}
{"id": "1110226", "revid": "339392", "url": "https://it.wikipedia.org/wiki?curid=1110226", "title": "The Hardyz", "text": ""}
{"id": "1110227", "revid": "1226", "url": "https://it.wikipedia.org/wiki?curid=1110227", "title": "Hardy Boys", "text": ""}
{"id": "1110228", "revid": "365417", "url": "https://it.wikipedia.org/wiki?curid=1110228", "title": "Gradi e qualifiche dell'Esercito Italiano", "text": "Tabella riassuntiva dei gradi dell'Esercito Italiano.\nI gradi sono rappresentati apposti sulle controspalline della divisa ordinaria invernale. Il colore della divisa \u00e8 il cachi.\nI militari di truppa dell'Esercito Italiano sono suddivisi in volontari in ferma prefissata, in ferma annuale (VFP1) e in ferma quadriennale VFP4, e in militari di leva, ovvero in servizio obbligatorio (attualmente sospeso);\nIl servizio di leva in Italia \u00e8 ripristinabile in caso di guerra, grave crisi internazionale o carenza di reclutamento volontario cos\u00ec come disposto dall'articolo 1929 e dal libro VIII del decreto legislativo n\u00ba 66 del 15 marzo 2010.\nAttualmente il grado di caporal maggiore si ottiene per anzianit\u00e0 al diciottesimo mese di servizio soltanto per i VFP4.\nI volontari in ferma prefissata quadriennale indossano un distintivo di grado con i galloni neri separati da un filetto azzurro.\nPer le aviotruppe \u00e8 previsto un distintivo di grado sottopannato di azzurro, la peculiarit\u00e0 distintiva \u00e8 relativa alla specialit\u00e0 ma non comporta priorit\u00e0 rispetto ai gradi equipollenti.\nIl distintivo della qualifica di caporale scelto (non pi\u00f9 in uso) era stato istituito verso la fine degli anni novanta, per il personale di leva e in ferma annuale.\nL'accesso ai ruoli dei VFP1 avviene per concorso pubblico per titoli, mentre l'accesso quale VFP4 avviene per concorso interno per titoli ed esami riservato ai soli VFP1 in servizio o in congedo.\nAlla categoria successiva dei Graduati, ovvero i volontari in servizio permanente (VSP), si accede tramite concorso interno per titoli ed esami riservato ai soli VFP4, ovvero si tratta del naturale prosieguo di carriera.\nPer quanto riguarda il Ruolo marescialli, la denominazione \"Maresciallo\", durante la 2\u00aa guerra mondiale, fino al 1946, indicava oltre i sottufficiali anche i pi\u00f9 alti gradi dell'Esercito, ovvero Primo maresciallo dell'Impero, grado istituito nel 1938 alla proclamazione dell'Impero e riservato al Re e al Duce e Maresciallo d'Italia, creato invece nel primo dopoguerra e assegnato a quei generali che si erano distinti nella Prima guerra mondiale, e durante il ventennio fascista coloro distintesi, per capacit\u00e0 di comando e strategiche, come ad esempio Rodolfo Graziani in Africa e Giovanni Messe con l'ARMIR in Russia.\nTale grado era formato da quattro stellette, come il grado di Generale/Capo SMD, ma poste in linea come gli altri gradi.\nDopo la fine della monarchia e l'instaurazione del regime repubblicano tale grado fu abolito e quale apice della gerarchia rimase, per molti anni fino ai 2000, il grado di Generale di corpo d'armata con incarichi speciali (Gen. C.A. i.s.), qualifica assegnata sia al Capo SMD che SME.\nTra i sottufficiali, invece, \"Maresciallo\" indicava i sottufficiali che affiancavano i comandanti delle unit\u00e0 \"basiche\": di compagnia, treccia rovesciata singola, di battaglione, due trecce, e di reggimento, tripla treccia. Nel 1916 fu introdotto l'Aiutante di Battaglia, che non era un grado bens\u00ec una qualifica, ottenibile da chiunque, anche graduati semplici, per coraggio in battaglia, particolare perizia nell'adempiere gli ordini o il compimento di azioni meritevoli e di esempio. Il distintivo di qualifica era formato da una triplice treccia sormontata da un occhiello, simile a quello dei gradi degli ufficiali dopo la Riforma Baistrocchi. Il grado di Aiutante di Battaglia, dopo la Guerra 40-45 perse in pratica il significato originale; con la riforma dei gradi attuata a seguito dell'abolizione della leva e la trasformazione delle Forze Armate da coscrizionali in professionali, \u00e8 stato trasformato in grado a tutti gli effetti e sostituito da quello di Luogotenente, mantenendo il disegno che aveva assunto nel 1934: tre bande di 1\u00ba maresciallo sormontate da una stella, anch'essa bordata di rosso.\nSu alcuni indumenti, come ad esempio camicie, maglioni, soprabito ed impermeabile, il distintivo viene posto su una fascetta tubolare che si infila sulla controspallina.\nSulle uniformi da combattimento mimetiche si adotta un distintivo pettorale in plastica e velcro. Recentemente sono stati introdotti distintivi a bassa visibilit\u00e0, tutte le forme sono di colore nero su sfondo verde.\nUniformi da cerimonia.\nPer quanto riguarda le uniformi da cerimonia degli Ufficiali vengono adottati i distintivi di grado in uso dagli anni '30 sul paramano. Successivamente l'uso delle uniformi da cerimonia \u00e8 stato esteso ai Marescialli, Sergenti e Graduati, che portano il distintivo sempre sul paramano.\nAllievi.\nGli allievi indossano sopra la sigla che li distingue, l'anno di corso in numeri romani. Gli allievi sono equipollenti al grado di Soldato.\nAllievi ufficiali e Allievi marescialli qualificati.\nSi tratta di qualifiche ad uso interno previste per gli allievi ufficiali e marescialli che possono essere conferiti a partire dal secondo anno di corso.\nGli stessi gradi sono portati anche sull'uniforme storica, sotto forma di galloni dorati a \"V rovesciata\", cuciti sopra i paramani.\nScuole militari dell'Esercito.\nGli allievi delle scuole militari indossano, sopra la sigla che li distingue, l'anno di corso in numeri arabi.\nGradi speciali.\nGli ufficiali comandanti di reparto o che ricoprano posizioni superiori adottano distintivi di grado speciali:\nGli ufficiali che sono assegnati ad un \"incarico\" per il quale \u00e8 previsto un grado pi\u00f9 alto, indossano i distintivi del grado superiore ma con una stelletta brunita. Gli ufficiali che svolgono \"funzioni\" per le quali \u00e8 previsto un grado pi\u00f9 alto, indossano i distintivi del grado superiore con una stelletta con contorno rosso.\nStoria.\nGli ufficiali dell'Esercito Italiano indossano sulle uniformi da cerimonia i distintivi di grado sulle maniche al di sopra del paramano. Dal 1945, i distintivi del Regio Esercito furono spostati sulle controspalline per facilitarne la lettura durante la cobelligeranza, a similitudine di quelli utilizzati negli anni precedenti alla prima guerra mondiale. Gli ufficiali generali indossavano una controspallina in panno argento, gli ufficiali superiori una controspallina in panno verde con una bordatura dorata. Nel 1973 venne introdotta una riforma dei distintivi di grado: ai generali venne aggiunta una greca, agli ufficiali superiori si aggiunse una corona turrita e, come per tutti i gradi degli ufficiali, le stellette vennero allineate a partire dal bordo della spallina, mentre in precedenza erano centrate. I cambiamenti vennero introdotti principalmente per rendere pi\u00f9 riconoscibili le insegne di grado anche sulle uniformi da campo e su quelle da combattimento.\nI gradi dei generali provenienti dai corpi tecnico-logistici (e gli equivalenti della Marina Militare e dell'Aeronautica Militare) sono:"}
{"id": "1110229", "revid": "1431409", "url": "https://it.wikipedia.org/wiki?curid=1110229", "title": "The Hardy Boys", "text": ""}
{"id": "1110231", "revid": "339392", "url": "https://it.wikipedia.org/wiki?curid=1110231", "title": "Santa Xenia di San Pietroburgo", "text": ""}
{"id": "1110232", "revid": "1775883", "url": "https://it.wikipedia.org/wiki?curid=1110232", "title": "Love Today", "text": "Love Today \u00e8 il terzo singolo estratto dall'album \"Life in Cartoon Motion\" del cantautore britannico Mika. \u00c8 stato pubblicato per la prima volta nel Regno Unito il 16 aprile 2007 (solo per il download), mentre il 23 aprile dello stesso anno \u00e8 uscita la versione CD."}
{"id": "1110233", "revid": "125412412", "url": "https://it.wikipedia.org/wiki?curid=1110233", "title": "Luigi Montini", "text": "Biografia.\nNacque a Milano nel 1934. Crebbe artisticamente a Roma, iniziando con piccoli ruoli, ma fu il teatro la sua grande passione. Nel cinema imperson\u00f2 l'impresario Pavia nel film \"Turn\u00e9\", e il Pope, nel film vincitore dell'Oscar 1992, \"Mediterraneo\", entrambi di Gabriele Salvatores. Come doppiatore ha prestato la voce a Mr. T, mentre, come attore, ha partecipato a numerose fiction Rai e Mediaset. Negli anni 1990 \u00e8 presente negli spot pubblicitari, in televisione nella fiction \"Un medico in famiglia\" nel ruolo di \"Carlo Foschi\", ed infine nella fiction \"Il maresciallo Rocca\" nel 1996, nel 2003, e nel 2005. Nel 2007 partecipa interpretando diversi ruoli nello sceneggiato con Veronica Pivetti \"Provaci ancora prof!\". Nel 2008 partecipa alla serie televisiva \"I Cesaroni\" nel ruolo del Dottor Zorzi."}
{"id": "1110234", "revid": "287204", "url": "https://it.wikipedia.org/wiki?curid=1110234", "title": "Mario Napoli", "text": "La sua area di elezione \u00e8 stata quella dell'archeologia romana e della Magna Grecia, nella quale diede prova di un sicuro e felice intuito.\nFu anche professore di Storia della Magna Grecia all'Universit\u00e0 di Salerno il cui \"Laboratorio di Archeologia\" \u00e8 oggi a lui intitolato.\nBiografia.\nIl periodo napoletano.\nEra nato in una famiglia di musicisti, figlio di Gennaro Napoli e fratello di Jacopo.\nLa sua attivit\u00e0 di archeologo, iniziata sotto la direzione di Amedeo Maiuri, lo mise subito in luce quale protagonista di importanti scoperte. Fra queste, l'esplorazione del complesso termale di epoca romana di Baia e il conseguente rinvenimento, avvenuto nel 1953, di una copia integra in marmo di un originale bronzeo dell'Afrodite Sosandra (\u201csalvatrice degli uomini\u201d) di Kalamis. La statua, datata al I secolo d.C. ed esposta nella sala XLV del Museo Archeologico Nazionale di Napoli, \u00e8 stata la prima delle due repliche integre tuttora note dell'originale greco. Essa ha permesso la sicura associazione di una serie di statue acefale drappeggiate a teste femminili panneggiate, precedentemente ritenute raffigurazioni di Aspasia di Mileto.\nA Mario Napoli si devono inoltre gli scavi della necropoli di Pizzofalcone, iniziati nel maggio 1949 sull'omonimo colle del centro storico di Napoli, presso il ponte di Chiaia. La provenienza dei materiali restituiti ha permesso di documentare l'origine cumana del primo nucleo urbano della citt\u00e0 (Partenope), probabilmente uno dei porti fortificati (\"epineia\") dislocati dai coloni di Cuma a controllo del Golfo di Napoli.\nIl periodo salernitano.\nNel 1960 fu chiamato a dirigere la Soprintendenza Archeologica di Salerno e Potenza, che, quattro anni dopo, sar\u00e0 riorganizzata quale Soprintendenza di Salerno, Avellino e Benevento.\nLa carica ricoperta gli consentir\u00e0 di promuovere e svolgere in prima persona importanti ricerche archeologiche.\nIl 3 giugno 1968 viene ritrovata la Tomba del Tuffatore a circa 1,5 km a sud di Paestum, nella necropoli di Tempa del Prete. La tomba viene riportata alla luce, successivamente ai lavori per la realizzazione del cavalcavia della strada statale, insieme ad altre tombe. \nMario Napoli, in quanto assente durante la scoperta, riporta nell'editio principes della \"Tomba del Tuffatore,\" i racconti della squadra di scavatori che, vedendo la lastra di copertura decorata, decidono di portarla al Museo Archeologico Nazionale di Paestum la sera stessa. La mattina seguente, gli scavi procedono per recuperare le quattro lastre laterali della cassa anch'esse dipinte. La tomba viene conservata nel deposito del museo, per poi essere esposta due anni dopo.\nLe raffigurazioni pittoriche apposte sulle cinque lastre calcaree che delimitano la Tomba del Tuffatore, rappresentano tuttora l'unica testimonianza, in ambiente greco, di pittura non vascolare.\nIl reperto, da lui datato al 480 a.C. circa, \u00e8 visibile presso il Museo Archeologico Nazionale di Paestum. Nella stessa sezione \u00e8 ospitato il ciclo di tombe affrescate, appartenenti al periodo della dominazione lucana della citt\u00e0 (IV secolo), da lui portate alla luce nel corso delle stesse ricerche.\nIl suo nome rimane indissolubilmente legato all'impulso impresso alla ricerca archeologica nell'antica colonia greca di Elea-Velia. Le sistematiche campagne di scavo da lui condotte hanno permesso di disegnarne il volto topografico, portandone alla luce il quartiere meridionale, il quartiere portuale e tratti delle notevoli fortificazioni, del centro abitato e dell'acropoli.\nA questo periodo risale la notevolissima scoperta della cosiddetta Porta Rosa, monumentale esempio, pressoch\u00e9 unico in ambiente greco, di arco a tutto sesto.\nScoperta di Porta Rosa.\nLa Porta Rosa fu scoperta l'8 marzo 1964 e nel suo nome \u00e8 contenuto un omaggio dello scopritore alla propria moglie Rosa, sorella dell'archeologo Alfonso De Franciscis. \u00c8 destituita di fondamento l'associazione del nome a particolari cromatismi assunti dal monumento nell'ora dell'alba e del tramonto.\nA dispetto del nome inizialmente attribuitogli, e poi entrato nell'uso, la costruzione, quando fu completato lo scavo nel 1971, si \u00e8 rivelata essere non una porta bens\u00ec un viadotto. Non vi fu trovata traccia, infatti, di cardini, battenti o strutture consimili.\nEssa aveva lo scopo di superare una stretta gola naturale presente lungo il crinale del promontorio su cui sorgeva l'acropoli, permettendo al contempo, attraverso la luce del suo arco, la comunicazione tra il quartiere meridionale e quello settentrionale della citt\u00e0, posti ai lati opposti del promontorio.\nL'asse viario soprastante metteva invece in comunicazione l'acropoli con le fortificazioni difensive costruite nel territorio interno, scoperte in una localit\u00e0 che ne conservava la memoria nel significativo toponimo di \"Castelluccio\".\nIl compito di interrompere, all'occorrenza, la comunicazione tra i due quartieri era invece affidato ad una preesistente struttura architettonica, venuta alla luce pochi metri pi\u00f9 a Sud nel corso della stessa campagna di scavi e denominata \"Porta arcaica\".\nLa scoperta del sistema viario che collegava il quartiere meridionale con quello settentrionale, di cui fanno parte la \"Porta Rosa\" e la cosiddetta \"Porta arcaica\", con il conseguente disvelamento della topografia del sito, hanno stimolato lo studioso di filosofia antica Antonio Capizzi, a una rilettura affascinante, ma non universalmente accettata, del proemio Parmenideo al poema in versi \"Peri Physeos\" (Sulla Natura)."}
{"id": "1110237", "revid": "1869172", "url": "https://it.wikipedia.org/wiki?curid=1110237", "title": "Big Time (Tom Waits)", "text": "Big Time \u00e8 la prima raccolta live del cantautore statunitense Tom Waits."}
{"id": "1110239", "revid": "799504", "url": "https://it.wikipedia.org/wiki?curid=1110239", "title": "Vergine delle Rocce (Londra)", "text": "La seconda versione della Vergine delle Rocce \u00e8 un dipinto a olio su tavola (189,5x120 cm) di Leonardo da Vinci, databile al 1494-1508 e conservato nella National Gallery di Londra. La prima versione del dipinto, databile al 1483-1486 circa, \u00e8 invece al Museo del Louvre.\nStoria.\nI confratelli dell'Immacolata Concezione di Maria di Milano commissionarono un dipinto per il loro altare nella chiesa di San Francesco Grande al giovane artista giunto da poco da Firenze, Leonardo, per il quale la pala d'altare rappresentava la prima commissione nella citt\u00e0 lombarda dove si era stabilito da quasi un anno. Il dettagliatissimo contratto, datato 25 aprile 1483, prevedeva una composizione un po' antiquata, con la Madonna tra angeli, profeti e Dio Padre, che in un momento imprecisato venne variata dal pittore, optando per l'incontro tra Ges\u00f9 e san Giovannino nel deserto, alla presenza di Maria e di un angelo. Il soggetto, che derivava da vari testi apocrifi, celebrava dopotutto i protettori della confraternita, Maria e Giovanni Battista, attribuendo a quest'ultimo un ruolo centrale nella composizione, protetto dalla Vergine e benedetto da Ges\u00f9.\nLa prima versione, quella parigina, venne completata relativamente presto, ma Leonardo e i committenti non si trovarono d'accordo sui pagamenti e, forse, sull'aspetto generale della tavola, che, come ha notato - tra gli altri - Pedretti, ha una serie di elementi inquietanti, dall'ambientazione scura e umida, all'ambiguo sorriso dell'angelo che guarda lo spettatore, fino alla mano \"rapace\" che Maria stende sul Bambin Ges\u00f9. Leonardo quindi si rifiut\u00f2 di consegnare l'opera, stando anche alla documentazione pubblicata dalla Ottino e pochi anni dopo, forse dopo aver ricevuto un conguaglio soddisfacente, mise mano a una seconda versione del dipinto, di identiche dimensioni (la cornice era dopotutto pronta da tempo) e soggetto, sebbene con alcune varianti stilistiche e iconografiche.\nCon molta probabilit\u00e0 la versione definitiva dell'opera venne dipinta in due fasi distinte: una databile nell'ultimo decennio del Quattrocento, sospesa per la partenza di Leonardo da Milano nel 1499; una seconda databile ai primi anni del suo secondo soggiorno milanese, al 1506-1508. Nel 1503 Antonio da Monza trasse infatti una copia del dipinto su miniatura (Vienna, Albertina), dove l'opera appare ancora incompleta nella parte inferiore. In quegli anni la prima versione venne venduta a Luigi XII di Francia.\nAlla seconda versione partecip\u00f2 probabilmente anche Ambrogio De Predis, socio milanese di Leonardo fin dal suo primo arrivo, al quale sono di solito assegnati anche i due angeli laterali che componevano il trittico della pala d'altare, oggi pure al museo londinese. Alcuni ipotizzano addirittura che l'autore del dipinto sia interamente il De Predis, che copi\u00f2 il cartone di Leonardo, ma si tratta di un'attribuzione minoritaria: nel 2005 gli esperti della National Gallery di Londra hanno analizzato ai raggi infrarossi il dipinto trovando sotto di questo un disegno precedente, attribuibile allo stesso Leonardo.\nVicende successive.\nLe aggiunte delle aureole e della croce di san Giovannino sono ritenute apocrife e di epoca moderna.\nLa versione londinese del dipinto \u00e8 sicuramente quella che effettivamente venne installata sull'altare in San Francesco Grande, ancora l\u00ec al tempo della restaurazione della chiesa nel 1576. Trasportata nella sede della confraternita, vi rimase fino alla soppressione del 1785, quando il conte di Cicognara, regio amministratore dei beni ereditati dall'istituzione soppressa, la cedette per centododici zecchini romani al pittore inglese Gavin Hamilton, che la port\u00f2 in Inghilterra. I suoi eredi vendettero il dipinto a Lord Lansdowne; l'opera pass\u00f2 poi al conte di Suffolk e nel 1880 alla National Gallery, che la pag\u00f2 duecentocinquantamila franchi.\nNegli anni immediatamente successivi alla sua realizzazione, vennero create altre versioni del dipinto da allievi diretti o seguaci del maestro:\nDescrizione e stile.\nLa composizione \u00e8, in generale, identica alla prima redazione del dipinto, con uno sviluppo piramidale complesso e numerosi rimandi da un'estremit\u00e0 all'altra del dipinto: al centro si trova la Madonna, che con il braccio destro scosta il mantello per accordare un gesto di protezione al piccolo san Giovanni, a sua volta inginocchiato e in preghiera verso Ges\u00f9 Bambino, posto in basso a destra in posizione benedicente; un angelo si trova dietro di lui, mentre Maria stende sul figlio la mano sinistra, rappresentata in scorcio, in un gesto protettivo. Le quattro figure sono quindi collegate tra loro da gesti e sguardi, che creano triangoli tra le direttrici delle linee di forza, il tutto racchiuso in una forma circolare che suggerisce completezza ed eternit\u00e0.\nRispetto alla prima versione si nota una scala pi\u00f9 monumentale delle figure rispetto allo sfondo, con una chiarificazione dei personaggi tramite aureole e attributi, che per\u00f2 potrebbero essere stati aggiunti successivamente. La figura pi\u00f9 modificata \u00e8 l'angelo, che non guarda pi\u00f9 verso lo spettatore \"invitandolo\" nella sacra rappresentazione, ma ha un ruolo pi\u00f9 gregario; non ha il drappo rosso che lo evidenzia e soprattutto non fa l'insolito gesto di indicare il Battista.\nLe espressioni dei volti sono molto studiate e rese abilmente grazie all'uso di luci ed ombre e all'effetto sfumato; permane la tendenza tipica di Leonardo a rappresentare profili mascolini e spigolosi. La figura umana, inoltre, non \u00e8 circoscritta e isolata, bens\u00ec fusa armonicamente con il paesaggio circostante.\nMolto diversa \u00e8 invece l'atmosfera generale, molto pi\u00f9 nitida e \"asciutta\", con una cromia spenta, basata su un azzurro cinerino e su varie tonalit\u00e0 del bruno, che rimanda alla tradizione lombarda. Maggiore \u00e8 il senso plastico delle rocce, con un effetto scenico negli stessi due scorci in cui si aprono vedute \"interessanti\": una grotta aperta verso un fiume tra picchi irti a sinistra (sfumati secondo la prospettiva aerea), e uno sperone roccioso a destra. L'osservatore viene quindi ad essere condotto progressivamente in lontananza, apprezzando la spazialit\u00e0 dell'opera. L'effetto tridimensionale dipende quindi dall'effetto atmosferico, in quanto la presenza dell'aria costituisce un velo che offusca la visione.\nI fiori bianchi sotto il Battista potrebbero essere giglio o viole del pensiero, simboli di purezza ed espiazione, che furono studiati accuratamente dall'artista."}
{"id": "1110240", "revid": "1603714", "url": "https://it.wikipedia.org/wiki?curid=1110240", "title": "Crocifissione Gavari", "text": "La Crocifissione Mond o Gavari \u00e8 un dipinto a olio su tavola (279x166 cm) di Raffaello Sanzio, databile al 1502-1503 e conservata nella National Gallery di Londra, con due scomparti di predella al Museo nazionale d'arte antica a Lisbona e in collezione privata. L'opera \u00e8 firmata alla base della croce: [inxit]\u00bb.\nStoria.\nL'opera fu realizzata per la Chiesa di San Domenico di Citt\u00e0 di Castello, su commissione della famiglia Gavari. Sulla cornice in pietra originale dell'altare a cui era destinata si legge la data 1503.\nSi trattava di una delle almeno quattro opere realizzata dal Sanzio a Citt\u00e0 di Castello, assieme allo \"stendardo della Santissima Trinit\u00e0\", la \"Pala Baronci\" e il celebre \"Sposalizio della Vergine\". Venne vista dal Vasari e dal Lazzari (1693), prima di essere venduta a un francese. Fece parte della raccolta Fesch (1818) e di quella del principe di Canino (1845), prima di passare per varie collezioni inglesi. Infine appartenne alla collezione Mond, che venne lasciata in eredit\u00e0 al museo londinese nel 1924.\nDescrizione e stile.\nCristo \u00e8 sulla croce, tra le rappresentazioni del sole e della luna, tra due angeli in volo che, con vasi, ne raccolgono il sangue che cola dalle ferite nelle mani e nel costato. Ai piedi della scena si vedono quattro santi, da sinistra Maria, san Girolamo, la Maddalena e Giovanni apostolo. Particolare rilievo ha Girolamo, a cui sono anche dedicate le storie della predella, poich\u00e9 era il santo a cui era dedicato l'altare di destinazione dell'opera. Sullo sfondo si intravede una citt\u00e0, forse Firenze (Ciardi Dupr\u00e9).\nSole e luna sovrastanti, rimandano alla tradizione iconografica medievale e alludono all'alfa e l'omega, ovvero l'inizio e la fine legata all'Incarnazione divina. Sono presenti nonostante il Concilio di Costantinopoli III (680) avesse proibito tale simbologia per i suoi richiami ad altre religioni.\nVasari stesso ricord\u00f2 che se non ci fosse stato il nome dell'autore inciso \"nessuno la crederebbe di Raffaello, ma s\u00ec bene di Pietro [Perugino]\". In effetti a una prima analisi spiccano con forza i motivi perugineschi, come la composizione organizzata su due registri, le figure in una posa dolcemente contemplativa, l'apertura paesistica con dolci colline punteggiate da alberelli, la presenza degli angeli simmetrici con motivi ornamentali nei nastri al vento.\nRispetto al maestro per\u00f2 appare ben pi\u00f9 saldo il legame tra figure e paesaggio, grazie alla scelta di disporre i santi alla base del Crocifisso in due gruppi \"a cuneo\", che evidenziano la scansione dello spazio in profondit\u00e0.\nInoltre \u00e8 inedito il particolare della gambe di Cristo scorciate per una veduta ottimale da sinistra, coerentemente con la destinazione finale dell'opera lungo la navata della chiesa: si tratta di una raffinatezza ottica che appartiene al bagaglio urbinate del pittore, piuttosto che alla scuola umbra.\nI leganti utilizzati da Raffaello per i colori furono diversi: olio di noce per il cielo e olio di lino per i colori scuri; mentre il primo ingiallisce col tempo, il secondo tende a scurirsi.\nPredella.\nLa predella della tavola \u00e8 composta da due tavolette:\nLa prima delle due tavolette venne documentata per la prima volta dal Passavant a Roma nel 1845, che l'attribu\u00ec a Perugino. Gronau la colleg\u00f2 per la prima volta alla \"Crocifissione Gavari\".\nLa seconda mostra san Girolamo nell'atto di trattenere il braccio del carnefice che sta per decapitare il vescovo Silvano; altrettanto miracolosamente cade nel frattempo la testa dell'eretico Sabiniano. L'opera si trovava gi\u00e0 nella collezione Coork a Richmond.\nLe due tavolette mostrano una narrazione vivacissima, che ben si sposa con i ritmi accentuati della pala principale.\nPredella della \"Crocifissione Gavari\""}
{"id": "1110243", "revid": "219110", "url": "https://it.wikipedia.org/wiki?curid=1110243", "title": "Agostini (famiglia)", "text": "Gli Agostini Fantini Venerosi della Seta Gaetani Bocca Grassi sono una famiglia di origine nobile, conti del Regno d'Italia, conti palatini del Granducato di Toscana, nobili patrizi della Repubblica Marinara di Pisa.\nOrigine della famiglia.\nSecondo la tradizione e le ricerche condotte dall'archivista Clemente Lupi nella seconda met\u00e0 dell'Ottocento si ritiene che la famiglia, originaria della Gera d'Adda in Lombardia (Agosti o de Augustio di Osio Sotto), si fosse trasferita nella Repubblica di Venezia intorno alla fine del X secolo e successivamente nel Ducato di Pesaro, nel Ducato di Ferrara e nella Repubblica di Pisa.\nCappellari Vivaro nel suo \"\"Campidoglio veneto\" conservato nella Biblioteca nazionale Marciana sostiene che la famiglia discese dalla \"gens Agosta o Agosti\", fu nobile in Bergamo e, cacciata dalla Gera d'Adda, venne ricevuta nel Maggior Consiglio della Repubblica di Venezia fin dal 1018.\nVincenzo Maria Coronelli, nel suo catalogo delle famiglie nobili venete, tramanda le iscrizioni e le memorie, conservate nella chiesa di San Pietro di Murano, delle due linee estinte del ramo veneziano.\nGoro Stendardi, in un suo noto saggio sulle antiche famiglie patrizie pisane, afferma che \"gi\u00e0 nel XII secolo era presente in Pisa tra le maggiori partecipanti nel governo della citt\u00e0; ebbe validissimi combattenti ed arm\u00f2 galere per la lotta contro i pirati\"\".\nVarie fonti, tra le quali Filadelfo Mugnos ed Agostino Inveges, concordano nell'indicare il ramo di Pisa come ceppo originario delle famiglie D'Agostino ed Agustini, che si sarebbero trapiantate rispettivamente a Palermo e a Siena nella prima met\u00e0 del XVI secolo dopo la seconda occupazione fiorentina di Pisa (1509). Il ramo siciliano si origin\u00f2 da Francesco, figlio di Paulus Antonii Nannis nato dalla relazione di Clarice, moglie di Paolo, con Pandolfo Petrucci di Siena. Di Paulus Antonii Nannis si perdono le tracce all'indomani dell'atto di divisione patrimoniale dai fratelli Marianus, Petrus ed Jacobus del 30 aprile 1528 (stile fiorentino) con il quale gli furono liquidati 1000 fiorini fiorentini d'oro. Il ramo senese ebbe origine da Marcello, figlio legittimo di ser Paulus Agustini o Austini [Fonte: Archivio Agostini, pergamena nr. 489, \"divisione dei beni tra Mariano, Pietro e Jacopo\"].\nUna tradizione familiare vuole che gli Agostini, mercanti con banchi in varie citt\u00e0 (Pisa, Palermo, Ancona, Venezia ed Anversa) della consorteria bergolina dei Lanfranchi, siano stati arruolati dalla Repubblica Veneta in soccorso a Pisa, giacch\u00e9 abili nell'uso delle \u201cnuove\u201d armi da fuoco. A conferma di tale ipotesi sappiamo che il castello di Vico Pisano, comandato da Petrus, fu effettivamente difeso da truppe venete e dalmate con moderne armi da fuoco tra il 1502 ed il 1503, tanto che la vittoria sui pisani fu immortalata dal Vasari nel soffitto del Salone dei Cinquecento in Palazzo Vecchio a Firenze con un furioso combattimento di artiglierie. Marianus fu invece comandante della Bastione del Parlascio e gonfaloniere cittadino; ebbe \u201c\"pienezza di balia per stringere qualunque lega e per trasferire il dominio di Pisa in qualsivoglia Signoria anche non italiana, fuorch\u00e9 tra i Fiorentini o in chi potesse soggettarla ad essi\"\u201d nella provvisione del 17 novembre 1499. \u00c8 inoltre ricordato come oratore a Lucca nel 1495 per il deposito di 12.000 ducati a favore del duca d'Entragues per il rilascio ai pisani della Cittadella. Un altro racconto familiare ricorda che Marianus, Petrus e Paulus dopo la conquista fiorentina si rifugiarono nel castello di Colleoli, vicino a Palaia, ma Paulus e la moglie Clarice dovettero nuovamente fuggire dopo la strage di tutti i \"famigli\" ad opera dei fiorentini. La propriet\u00e0 del castello di Colleoli fu alienata dal conte Alessandro di Alfredo Agostini nel 1921 mentre la famiglia possiede ancora il castello di Vecchiano, oggi conosciuto come l'eremo di \"Santa Maria in Castello\".\nNel corso dei secoli gli Agostini conclusero prestigiose alleanze matrimoniali con i pi\u00f9 illustri casati cittadini e con famiglie dell'aristocrazia toscana. Il cognome \"Fantini\" fu aggiunto nel 1648 alla morte del nobile mercante Cosimo Fantini (probabile discendente del condottiero Fanto Fantini della Gherardesca). Il Fantini non si era mai sposato e non avendo figli ai quali lasciare l'avviata industria per la produzione della seta scelse come suo erede il nobile Carlo Agostini. L'atto di successione stabiliva che l'erede, oltre al patrimonio, assumesse anche il cognome Fantini ed inquartasse nel proprio blasone quello dei Fantini. Nel 1745 gli Agostini assunsero, poi, il titolo ed il cognome dei \"Venerosi\", conti palatini di Strido e Frosini, grazie alle volont\u00e0 (testamento del 28 aprile 1703) del conte Alamanno Venerosi, il quale istitu\u00ec un fedecommesso a favore della famiglia Agostini giacch\u00e9 sua sorella Francesca era andata sposa al nobile pisano Andrea Bernardi. Da questo matrimonio nacquero quattro femmine: una mor\u00ec nubile, due furono religiose ed una, Lucrezia, spos\u00f2 il cavalier Cosimo Agostini. All'inizio dell'Ottocento nella famiglia confluirono beni e nome dei marchesi e patrizi pisani \"della Seta Gaetani Bocca\" poich\u00e9 i figli del conte Cosimo Baldassarre, cavalier Andrea e Ferdinando, fecero proprio questo antico cognome in quanto con la loro madre, Teresa Scolastica della Seta Gaetani Bocca, si veniva ad estinguere l'illustre stirpe. Al 1869, infine, si registra l'acquisizione del cognome \"Grassi\", patrizi pisani e senesi, estinti negli Agostini poich\u00e9 Maria Maddalena Grassi, ultima discendente della famiglia, nel 1819 aveva sposato il conte Alamanno.\nIl titolo di conti.\nIl titolo di conte e nobile patrizio pisano \"Agostini Fantini Venerosi della Seta\" \u00e8 stato riconosciuto il 21 ottobre 1870 dalla Regia Consulta Araldica del Regno d'Italia (1861-1946). Lo stemma ai sensi dell'art.11 del R.D. nr. 5138 dell'11 dicembre 1887 che prevedeva la formazione del \"Libro d'Oro della Nobilt\u00e0 Italiana\" nei quali iscrivere le famiglie in legittimo possesso di antichi titoli nobiliari. Il decreto di ascrizione al patriziato del Granducato di Toscana (1735-1860) risale al 27 maggio 1754 e riporta l'albero genealogico del \u201c\"pretendente Cav. Cosimo Baldassarre Agostini, Fantini, Venerosi d\u00e9 Conti di Strido\"\u201d, elencando i rami discendenti dal patrizio pisano \"ser Antonius Nannis de messer Agostinis\", comandante del \"Rivellino\" di Piombino durante l'assedio del re di Napoli (Alfonso d'Aragona) nel 1448:\nLo stemma.\nLo scudo dei conti Agostini racchiude, al suo interno, altri sei stemmi riconducibili ad altrettante parentele stabilite nel corso dei secoli. Al centro lo scudo originario degli \"Agostini\", di rosso al capo d'azzurro, caricato di tre stelle di otto raggi d'oro.\nIn alto: 1\u00ba quarto a sinistra l'arma della famiglia \"Fantini\", 2\u00ba quarto a destra quella dei \"Venerosi\". In basso: 3\u00ba quarto a sinistra le armi della famiglia dei \"della Seta\" (in alto) \"Bocca\" (sotto a sinistra) \"Gaetani\" (sotto a destra), 4\u00ba quarto a destra l'arma dei \"Grassi\". Lo scudo \u00e8 sormontato da elmo e corona comitale, con cimiero di un'arpia d'argento nascente, ornato di cercine e di svolazzi d'oro, d'argento, di rosso, d'azzurro e di nero con sostegni di due liocorni bai, al naturale, armati d'oro, ritti e affrontati.\nIl motto \u00e8 \"Sic Itur ad astra\" cio\u00e8 \"cos\u00ec si giunge alle stelle\", verso dell'Eneide (libro IX, 641).\nIl famoso verso dell'Eneide di Virgilio, prospetta una lontananza possibile, raggiungibile, mettendo in campo coraggio e perseveranza; le astra di Virgilio sono la gloria imperitura, astrale appunto. La citazione ripresa poi da Seneca \"\"Per aspera ad astra\" \"per aspera sic itur ad astra\"\", \u00e8 usata spesso anche da Voltaire come un invito ad essere coraggiosi: la via giusta per salire verso Dio \u00e8 il sapere, il coraggio, la perseveranza ed il valore.\nAlbero genealogico della famiglia.\nCav. del S.M.O.S.S. sposa:\nA) in prime nozze il 18 giugno 1721 Paola Brandi, di Bernardo, di Pierluigi di Ascanio\nn. 10 giugno 1677 - m. 23 febbraio 1731.\nB) in seconde nozze 30 (o 31) ottobre 1732 (stile fiorentino) Maria Anna Francesca Nervi, dama dell'Ordine Imperiale della Croce Stellata o della Crociera, (sposata poi in seconde nozze il 17 ottobre 1732 (stile pisano) con il Cav. Flaminio dal Borgo, dal quale ebbe otto figli), n. Pisa 31 marzo 1716\nGran Tesoriere del S.M.O.S.S., Gonfaloniere pisano del Granducato di Toscana, Dott. in Utroque Iure, n. 26 novembre 1733 - m. Pisa 6 ottobre 1793\nsp. Pisa (Parrocchia di S. Cecilia) 12 gennaio 1755\nMaria Teresa Scolastica Ottavia della Seta Gaetani Bocca\nn. Pisa 1736 - m. Pisa 31 luglio 1816\nPriore del S.M.O.S.S., ambasciatore toscano a Parigi, uditore del Principato di Monaco, Dott. in Utroque Iure\nn. Pisa 21 ottobre 1755 - m. Pisa 9 dicembre 1820\nsp. Pisa (Parrocchia di S. Cecilia) 8 gennaio 1797 Maria Zeffira Anna Ruschi n. 21 ottobre 1772\nCav. del S.M.O.S.S., nominato il 11 dicembre 1828 da S.A.I. e R. il Gran Duca di Toscana Gonfaloniere dei Bagni di S. Giuliano per gli anni 1829/1831, cospiratore dei moti del 1831, relegato a Portoferraio; fondatore nel 1834 della Cassa di Risparmio di Pisa\nn. Pisa 11 dicembre 1797 - m. Pisa 2 luglio 1844\nsp. Itignano, Cappella di Cevoli (Pisa) 10 maggio 1819 Maria Maddalena Grassi n. 7 settembre 1801\nCav. del S.M.O.S.S. Dott. in Matematica, capitano della Guardia civica, Magistrato del Comune, Patrizio pisano\nn. Pisa 21 gennaio 1821 - m. Villa di Corliano, Bagni di San Giuliano (Pisa) 12 novembre 1858\nsp. Pisa (Chiesa di S. Sepolcro) 1\u00ba novembre 1846 Maddalena dei conti Serristori n. Firenze 5 ottobre 1830 - m. 1875\nCav. d'on. e devoz. S.M.O.M., Patrizio pisano, Dott. in Matematica\nn. Pisa 23 febbraio 1855 - m. Pisa 24 marzo 1903\nsp. 18 ottobre 1882 Teresa Teodora dei conti Marcello, Patrizia veneta n. Mogliano Veneto (Venezia) 5 ottobre 1862 - m. Pisa 6 dicembre 1946\nCav. d'on e dev. S.M.O.M., Patrizio pisano, Cav. del lavoro, Dott. in Agraria n. Pisa 17 luglio 1884 - m. Villa di Corliano, Bagni di S. Giuliano (Pisa) 28 settembre 1958\nsp. Firenze 22 febbraio 1920 Clementina Lorenzini,\nn. Palaia (Pisa) 23 febbraio 1902 - m. Villa di Corliano, Bagni di S. Giuliano (Pisa) 28 ottobre 1991\nPatrizio pisano, Dott. in Agraria\nn. Firenze 12 gennaio 1921 - m. Pisa, 24 febbraio 2014\nsp. a Villa Miglianello di Massarosa (Lucca) 8 giugno 1957 Elena Rodighiero, n. Pontecagnano (Salerno) 26 settembre 1937.\nRami collaterali.\nD'Agostino.\nFamiglia pisana, ramo della originaria famiglia Agostini, che si trasfer\u00ec in Polizzi Generosa (Palermo) con Francesco, figlio di ser Paulus Antonii Nannis, per passare poi a Messina, Agrigento ed altre citt\u00e0 della Sicilia, godendo ovunque nobilt\u00e0. Questa famiglia rivest\u00ec differenti ruoli politico-militari in Sicilia. Filadelfo Mugnos in concordanza con Agostino Inveges individuano la linea di discendenza derivata da Francesco D'Agostino vissuto nel XVI secolo a Polizzi, barone di Xeureni (oggi Xireni), appartenente alla famiglia pisana degli Agostini \nArma: d'azzurro, a tre fasce d'oro, accompagnate da sei granate all'antica (fuochi greci) dello stesso, situati 3, 2, 1 da cima a fondo.\nMotto: \"Sic Itur ad Astra\"\nAgustini.\nAgustini o \"Aggustini\" o \"Austini\". Famiglia pisana, ramo della originaria famiglia, che si trasfer\u00ec in Siena con Marcello, figlio di ser Paulus Antonii Nannis, dopo la seconda conquista fiorentina di Pisa (1509). Il nome \u00e8 legato alla rinascita e alla costruzione dei monumenti pi\u00f9 importanti di Caldana, borgo del comune di Gavorrano, originariamente nei pressi dei possedimenti della moglie di Cosimo I dei Medici, Eleonora da Toledo. Gli Agustini furono legati a Cosimo I e alla corte medicea: Marcello, amico di Giorgio Vasari, fu indicato con l'appellativo di \"familiare\" dei Medici da Cosimo I e nel 1564 ottenne il titolo di marchese e l'investitura feudale di Signore. Sul frontone del castello si riconosce ancora oggi lo stemma degli Agustini, ramo estinto nei Suarez Agostini di Siena\nArma: troncato nel primo d'azzurro al crescente d'oro: nel secondo bandato di rosso e argento al capo d'oro caricato di un'aquila di nero."}
{"id": "1110244", "revid": "33689", "url": "https://it.wikipedia.org/wiki?curid=1110244", "title": "Scrabania", "text": ""}
{"id": "1110246", "revid": "729019", "url": "https://it.wikipedia.org/wiki?curid=1110246", "title": "Disturbo somatoforme", "text": "I disturbi somatoformi sono dei disturbi psichici caratterizzati dalla presenza di sintomi fisici persistenti che inducono a pensare a malattie di natura somatica.\nI sintomi fisici possono accompagnare o meno una patologia nota. Essi, inoltre, sono spesso associati a pensieri eccessivi o disadattativi e comportamenti in risposta a questi sintomi.\nEtimologia.\nIl termine \"somatoforme\" deriva dal greco \"soma\" (corpo, fisico) e dal latino \"forma\" (aspetto, forma) e si riferisce a quei disturbi che presentano manifestazioni fisiche come i disturbi organici, pur derivando in realt\u00e0 da cause psichiche (tipicamente ansia).\nInquadramento diagnostico.\nI disturbi somatoformi possono essere riferiti a qualsiasi organo o apparato: a volte possono essere descritti in modo specifico (ad es. dolore acuto al cuore, bruciore durante la minzione, cefalea); altre volte possono essere vaghi (sensazione di nausea, pesantezza all'addome, dolori diffusi).\nSi tratta di disturbi dal difficile inquadramento diagnostico, in quanto compromettono il funzionamento di un organo senza che possa essere accertata alcuna patologia con le metodiche di indagine strumentale. Un'altra caratteristica dei disturbi somatoformi \u00e8 che si modificano nel tempo o vengono descritti via via in modo diverso dal paziente.\nIn questo quadro diagnostico rientrano disturbi tra loro molto diversi che hanno in comune:\nI disturbi somatoformi sono diversi e si classificano in:"}
{"id": "1110251", "revid": "394", "url": "https://it.wikipedia.org/wiki?curid=1110251", "title": "Falsa fragola", "text": ""}
{"id": "1110255", "revid": "394", "url": "https://it.wikipedia.org/wiki?curid=1110255", "title": "Finta fragola", "text": ""}
{"id": "1110256", "revid": "583847", "url": "https://it.wikipedia.org/wiki?curid=1110256", "title": "Volbeat (gruppo musicale)", "text": "I Volbeat sono una band danese che fonde sonorit\u00e0 tipicamente metal con uno stile di canto rock. Nati nel 2001, hanno pubblicato il primo album, \"The Strength/The Sound/The Songs\", nel 2005, e il secondo, \"Rock the Rebel/Metal the Devil\" che, nel marzo 2007, li ha portati ad essere la prima band metal a raggiungere la prima posizione nella classifica di vendite danese.\nBiografia.\nLa band \u00e8 nata nel 2001 dopo lo scioglimento dei Dominus, la vecchia band del frontman Michael Poulsen. La loro musica pu\u00f2 essere descritta come una fusione tra l'heavy metal e il rockabilly, infatti tra le loro maggiori ispirazioni figurano Elvis Presley e Johnny Cash. La loro carriera \u00e8 decollata dopo l'esibizione all'edizione 2006 del Roskilde Festival, in seguito alla quale \"The Strength/The Sound/The Songs\" ha raggiunto la 18\u00aa posizione della classifica di vendite danese, rientrato in classifica nel 2007 e vincitore di un disco d'oro nel 2008 grazie al successo del secondo album \"Rock the Rebel/Metal the Devil\", capace di debuttare direttamente alla prima posizione. Recentemente l'album ha raggiunto anche il disco d'oro e il disco di platino in Danimarca.\nIl 1 settembre 2008 \u00e8 stato pubblicato il terzo album del gruppo intitolato \"Guitar Gangsters &amp; Cadillac Blood\". Il 10 settembre 2010 i Volbeat pubblicano il loro quarto album intitolato \"Beyond Hell/Above Heaven\".\nNel 2013 si \u00e8 aggiunto come chitarrista l'ex Anthrax Rob Caggiano, anche produttore del nuovo album \"Outlaw Gentlemen &amp; Shady Ladies\".\nNel novembre 2015, il bassista Anders Kj\u00f8lholm lascia il gruppo.\nL'8 aprile 2016 viene pubblicato l'audio del brano \"The Devil's Bleeding Crown\", che anticipa l'album \"Seal the Deal &amp; Let's Boogie\", la cui pubblicazione \u00e8 prevista per il 3 giugno con la Republic Records. Il 14 maggio 2016 alla formazione si aggiunge ufficialmente Kaspar Boye Larsen."}
{"id": "1110263", "revid": "47767", "url": "https://it.wikipedia.org/wiki?curid=1110263", "title": "Xenia (nome)", "text": "Origine e diffusione.\nRiprende il nome della \"xenia\" (in greco antico \u03be\u03b5\u03bd\u03af\u03b1), che presso gli elleni era il concetto sacro dell'ospitalit\u00e0 (oltre ad essere un epiteto della dea Atena), e viene quindi interpretato come \"ospitalit\u00e0\" o come \"ospitale\"; etimologicamente deriva da \u03be\u03ad\u03bd\u03bf\u03c2, \"x\u00e9nos\", \"ospite\", \"straniero\".\nIl nome venne portato da una santa martire del V secolo molto venerata nelle Chiese orientali, ed ha quindi avuto notevole fortuna nell'Oriente cristiano, specie in Russia: venne adottato, tra l'altro, dai Romanov, al che si deve probabilmente l'uso del nome al di fuori di Russia e Ucraina. In Italia gode di scarso utilizzo, ed \u00e8 attestato con maggiore frequenza al Nord e al Centro; tale diffusione, in parte attribuibile alla memoria classica o al debole culto di santa Xenia, \u00e8 dovuta in realt\u00e0 principalmente alla popolarit\u00e0 di attrici od opere teatrali o letterarie straniere. Questo nome venne anche attribuito alla citt\u00e0 statunitense di Xenia, in Ohio, proprio per suggerire cordialit\u00e0 e ospitalit\u00e0.\nOnomastico.\nL'onomastico si pu\u00f2 festeggiare il 24 gennaio in onore di santa Xenia (o Eusebia), vergine di Milasa; la Chiesa ortodossa russa ricorda anche, in data 6 febbraio, santa Ksenija di Pietroburgo, \"stolta in Cristo\"."}
{"id": "1110264", "revid": "1718925", "url": "https://it.wikipedia.org/wiki?curid=1110264", "title": "Madonna Benois", "text": "La Madonna Benois \u00e8 un dipinto a olio su tavola trasportato su tela (48x31 cm) di Leonardo da Vinci, databile al 1478-1482 circa e conservato nel Museo dell'Ermitage di San Pietroburgo.\nStoria.\nL'opera deve il suo nome alla famiglia che ne fu a lungo proprietaria, i Benois, che a sua volta l'aveva acquistata nel 1824 ad Astrakan, da un mercante d'arte di nome Sapoznikov. Si trova nel museo russo dal 1914.\nDescrizione e stile.\nL'opera, di sicura autografia leonardesca, mostra la Madonna col Bambino sullo sfondo di una stanza scura, rischiarata sul fondo da una bifora aperta sul cielo. Maria sta seduta, regge in una mano un fiore e tiene sulle ginocchia il figlio che prova ad afferrarlo, cercando di coordinare i movimenti e con lo sguardo concentrato, come tipico dei bambini piccoli. Secondo taluni, i quattro petali del fiore sarebbero un'allegoria della futura crocifissione. Il modello iconografico pi\u00f9 immediato \u00e8 la \"Madonna\" di Domenico Veneziano nella collezione Berenson. Maria \u00e8 particolarmente giovane e, contrariamente alla tradizione iconografica, sorride guardando la tenera goffaggine del figlio e instaurando con lui un rapporto di serena familiarit\u00e0. Il gruppo sacro mostra quindi una svolta stilistica nel soggetto, che evita di ricalcare gli schemi tradizionali affidandosi piuttosto a un accurato studio dal vero, particolarmente evidente nella realistica fisionomia del Bambino. Mancano gli abbellimenti delle proporzioni che ritraevano i fanciulli come uomini in miniatura ed estremamente naturale appare la gestualit\u00e0 o il tenero incarnato infantile.\nCon quest'opera appare evidente come la strada artistica di Leonardo inizi a divergere da quella dei pittori fiorentini di spicco, come Botticelli, Ghirlandaio e Perugino: per lui infatti il dipinto non \u00e8 pi\u00f9 un \"esercizio di maestria\", tanto pi\u00f9 apprezzabile quanto pi\u00f9 si riconosca la tecnica, l'abilit\u00e0 e lo stile del pittore, ma piuttosto un modo per interpretare e conoscere la natura. Al posto del nitido disegno dei fiorentini, prezioso ma innaturale, Leonardo contrappone un delicatissimo \"sfumato\", con cui l'artista coglie i valori atmosferici e la mutevolezza dei lineamenti e dei contorni, soggetti alla mutevolezza delle psicologie e del cosmo."}
{"id": "1110265", "revid": "85405", "url": "https://it.wikipedia.org/wiki?curid=1110265", "title": "Sant'Ambrogio di Sarapul", "text": ""}
{"id": "1110266", "revid": "212348", "url": "https://it.wikipedia.org/wiki?curid=1110266", "title": "Ritratto di musico", "text": "Il Ritratto di musico \u00e8 un dipinto a olio su tavola (44,7x32 cm) di Leonardo da Vinci, databile al 1485 circa e conservato nella Pinacoteca Ambrosiana di Milano.\nStoria.\nNon si conoscono la collocazione originaria e le circostanze della commissione del dipinto, si trovava sicuramente all'Ambrosiana nel 1671. Forse era stato donato nel 1637 dal marchese Galeazzo Arconati con il \"Codice Atlantico\", oppure potrebbe essere il ritratto \"del duca Gio. Galeazzo Visconti\" ricordato nella donazione di Federico Borromeo assieme a una fantomatica \"Testa del Petrarca\" come opere di Leonardo.\nIdentificazione.\nNel XIX secolo venne interpretato come ritratto di Ludovico il Moro, in dittico con quello (presunto) di Beatrice d'Este (inv. 100). Con la pulitura del 1904 si riscopr\u00ec lo spartito musicale, coperto da una ridipintura, che contiene la scritta \"Cant... Ang...\", seguita da una partitura musicale. Da questo indizio si \u00e8 risaliti all'identificazione con Franchino Gaffurio, maestro di cappella del Duomo di Milano dal 1484 nonch\u00e9 compositore di un \"Cantum Angelicum\", cio\u00e8 l'\"Angelicum ad divinum opus\".\nAltre ricerche hanno ipotizzato che il soggetto del quadro possa essere il compositore franco-fiammingo Josquin Desprez, contemporaneo di Leonardo e attivo a Milano.\nIl soggetto del ritratto \u00e8 stato altrove identificato con Galeazzo Sanseverino, genero di Ludovico il Moro e capitano generale delle milizie sforzesche, per le notevoli somiglianze riscontrate con quello nel \"Ritratto di Luca Pacioli\" (anch'esso considerato opera leonardesca), dove possiamo notare corrispondenze nella folta capigliatura riccia, nei tratti del viso e nell'apertura del farsetto dal quale sbuffa un tratto di camicia che richiama una lancia, a simboleggiare la potenza virile di Galeazzo nelle giostre. Altri studiosi hanno puntato invece sulla stretta somiglianza coi ritratti certi del padre di Galeazzo, Roberto Sanseverino, i cui lineamenti del viso mostrano parecchi tratti in comune. L'identificazione era gi\u00e0 stata proposta alla fine del XIX secolo da studiosi tedeschi come Paul M\u00fcller-Walde, avendo forse maggiore familiarit\u00e0 con le fattezze di Roberto, la cui lastra tombale trovasi nel Duomo di Trento. A sostegno di questa tesi, Piero Misciatelli ricorda che Galeazzo fu in effetti grande amico e protettore sia di Leonardo sia di fra' Luca Pacioli e che, proprio come Ludovico e Beatrice, doveva certamente essere appassionato di musica. Altri, come Robert de la Siz\u00e8ranne, vi riconobbero anche i tratti del padre Roberto, prima che critici d'arte italiani proponessero invece l'identificazione con Franchino Gaffurio.\nDescrizione e stile.\nIl soggetto, un giovane dalla folta capigliatura, \u00e8 ritratto a mezzo busto di tre quarti, girato verso destra. Lo sguardo \u00e8 distante, ma vivo e intelligente, trattato con un forte chiaroscuro che lo fa emergere in tutta la sua plasticit\u00e0. Particolarmente espressivi sono gli occhi, indagati con finezza fin nelle pupille, con diverso passaggio di luci e ombre. La capigliatura \u00e8 abbondante e riccia, di colore biondo ricavato con luminescenze dorate.\nI toni si assestano sui bruni e sul nero dello sfondo, con un tocco di colore nella berretta rossa. La veste, di qualit\u00e0 non eccelsa, viene ritenuta un frettoloso intervento posteriore, forse dello stesso Leonardo, cos\u00ec come la mano reggente il cartiglio, che appare in basso a destra come appoggiata a un parapetto, secondo la tipologia del ritratto alla fiamminga allora gi\u00e0 popolare in area veneta e non solo.\nLa forte introspezione psicologica si rif\u00e0 all'esempio di Antonello da Messina e certifica, col suo spessore, l'autografia leonardesca."}
{"id": "1110268", "revid": "1915706", "url": "https://it.wikipedia.org/wiki?curid=1110268", "title": "Trifluorometano", "text": "Il trifluorometano \u00e8 un idrocarburo alogenato, di formula CHF3. Nello specifico \u00e8 un trifluorurato in cui tre atomi di idrogeno del metano sono sostituiti da tre atomi di fluoro.\n\u00c8 conosciuto anche con il nome di fluoroformio.\n\u00c8 un gas serra con potere clima-alterante equivalente a 14 800 volte quello del biossido di carbonio.\nNell'agosto del 2011 \u00e8 uscito uno studio condotto in Svizzera, il quale ha dimostrato che l'Italia emette ogni anno tra le 270 e le 630\u00a0000 tonnellate di questo gas in pi\u00f9 di quanto dichiarato. Anche Paesi Bassi e Inghilterra sono accusati di questa frode, pur non sforando delle stesse quantit\u00e0 dell'Italia. Pi\u00f9 precisi risultano invece Germania e Francia..\nL'uso di questo gas \u00e8 limitato a pochi campi, cos\u00ec come la produzione, che in Italia avviene in un'unica azienda sita in Lombardia. "}
{"id": "1110270", "revid": "242434", "url": "https://it.wikipedia.org/wiki?curid=1110270", "title": "Testa di moro (araldica)", "text": ""}
{"id": "1110271", "revid": "287204", "url": "https://it.wikipedia.org/wiki?curid=1110271", "title": "Oudinot", "text": "La famiglia Oudinot, ha dato alla Francia due figure, diversamente memorabili:"}
{"id": "1110274", "revid": "287204", "url": "https://it.wikipedia.org/wiki?curid=1110274", "title": "Colin McKenzie", "text": "Colin McKenzie pu\u00f2 riferirsi a:"}
{"id": "1110275", "revid": "123202500", "url": "https://it.wikipedia.org/wiki?curid=1110275", "title": "Flucitosina", "text": "La flucitosina (o 5-fluorocitosina, abbreviato in 5-FC) \u00e8 un antimicotico sintetico utilizzato per micosi sistemiche e profonde in associazione con l'amfotericina B.\nSpettro d'azione.\nLo spettro d'azione della flucitosina \u00e8 ristretto in virt\u00f9 delle frequenti resistenze che si sviluppano nei suoi confronti (per lo pi\u00f9 dovute alla diminuita espressione di enzimi importanti per il suo meccanismo d'azione come permeasi e deaminasi).\nLa flucitosina \u00e8 un fungicida e fungistatico efficace nel trattamento di infezioni da blastomicosi, candidosi, ed attivo anche contro criptococchi (meningite da criptococchi).\nMeccanismo d'azione.\nIl farmaco riesce a penetrare all'interno della cellula fungina grazie ad una permeasi(una proteina delle membrane fungine) specifica per la citosina. A questo punto viene convertita in 5-FU (5-fluorouracile) da parte di una deaminasi.\nLa flucitosina \u00e8 un antimetabolita pirimidinico che, inglobato nel DNA fungino ne impedisce la sintesi durante il processo di replicazione cellulare.\nLa 5-FC, entrata nella cellula fungina, viene trasformata dagli enzimi cellulari nell'acido 5-fluorodesossiuridilico il quale, fungendo da falso nucleotide, inibisce la timidilato sintetasi che \u00e8 enzima necessario alla cellula micotica per la sintesi del DNA. Mancando DNA la cellula non pu\u00f2 riprodursi, e l'infezione viene bloccata.\nLe cellule umane mancano dell'enzima citosina deaminasi, pertanto la Flucitosina non pu\u00f2 essere impiegata come antineoplastico.\nCinetica.\nViene somministrata per via endovenosa mentre, per via orale, presenta assorbimento del 90%. Si lega poco alle proteine plasmatiche ed ha un ampio volume di distribuzione (infatti si usa anche nella meningite criptococcica, quindi arriva bene anche nel LCR).\n\u00c8 eliminata intatta nelle urine, con un'emivita di 5 ore circa. Si usa ad un dosaggio di 100\u2013150\u00a0mg/kg/die in pazienti con una normale funzione renale.\nEffetti collaterali.\nDisturbi gastrointestinali, anemia, leucopenia , alterazioni enzimi epatici."}
{"id": "1110278", "revid": "775504", "url": "https://it.wikipedia.org/wiki?curid=1110278", "title": "Charlie Jade", "text": "Charlie Jade \u00e8 un telefilm fantascientifico girato nel 2005 da una co-produzione canadese/sudafricana e composto da 20 puntate pi\u00f9 una puntata speciale. In Italia \u00e8 andato in onda su Sky sul canale Jimmy.\nTrama.\nLa trama verte sulla presenza di universi paralleli, lotta tra corporazioni in un futuro prossimo, ecologia e bene contro male. Non si conclude del tutto nell'ultimo episodio, che lascia spazio a ulteriori futuri sviluppi.\nEdizione italiana.\nLa direzione del doppiaggio \u00e8 stata curata da Giulio Doni per la societ\u00e0 \"GA&amp;A Production\". Doppiaggio a cura della \"Diadema service\"."}
{"id": "1110280", "revid": "648716", "url": "https://it.wikipedia.org/wiki?curid=1110280", "title": "Shahrisabz", "text": "Shahrisabz o Shahr-e Sabz (), \u00e8 una citt\u00e0 dell'Uzbekistan della regione di Kashkadarya e capoluogo del distretto di Shahrisabz. Si trova a circa a sud di Samarcanda, a 622 e ha una popolazione calcolata di 93.150 persone (dato per il 2010).\nFu una delle principali citt\u00e0 dell'Asia centrale, ed \u00e8 conosciuta ai giorni nostri per essere stata anche la citt\u00e0 natale di Tamerlano, quattordicesimo conquistatore mongolo. Il suo nome (\u0634\u0647\u0631 \u0633\u0628\u0632/\u0160ahr-e Sabz) significa \"citt\u00e0 verde\" in lingua persiana.\nStoria.\nConosciuta all'inizio come \"Kesh\" (ovvero, \"piacere per il cuore\"), e dopo aver avuto per breve tempo il nome di \"Nautaca\", Shahrisabz dovrebbe essere considerata tra le pi\u00f9 antiche citt\u00e0 dell'Asia centrale. Tolomeo I, generale di Alessandro Magno, cattur\u00f2 il satrapo di Bactria nonch\u00e9 pretendente al trono dell'Impero Persiano, Besso, presso Nautaca ponendo fine all'Impero Achemenide. Alessandro Magno scelse di passarvi l'inverno e qui incontr\u00f2 la moglie Rossane nel 328-327 a.C.\nShahrisabz fu il luogo di nascita di Tamerlano, il 9 aprile 1336, fondatore della dinastia timuride. Timur considera Shahrisabz sua \"citt\u00e0 natale\" e la scelse come luogo di sepoltura. Durante il periodo timuride il centro delle attivit\u00e0 venne spostato a Samarcanda.\nL'emiro di Bukhara, Abdullah Khan II, distrusse gran parte della citt\u00e0 nel sedicesimo secolo nel tentativo di conquistare il trono di Shahrisabz. Secondo la leggenda, rase al suolo la citt\u00e0 in un impeto di rabbia dovuto alla morte del proprio cavallo preferito durante la ripida scalata alla citt\u00e0, salvo poi provare rimorso per le distruzioni apportate.\nLa citt\u00e0 tent\u00f2 di conquistarsi una propria autonomia sotto il governo dell'Emirato di Bukhara. I Russi conquistarono la citt\u00e0 nel 1870, fu detto per vendetta seguita all'assassinio di un esattore delle tasse dello zar.\nDal 2000 i suoi monumenti sono stati iscritti come Patrimonio UNESCO dell'umanit\u00e0.\nMonumenti.\nMolti monumenti risalenti alla dinastia timuride hanno permesso alla parte antica della citt\u00e0 di essere inserita dall'UNESCO tra i Patrimoni dell'umanit\u00e0.\nPalazzo detto Aq Saray.\n\"Palazzo estivo di Tamerlano\", il \"Palazzo Bianco\" venne progettato per essere la pi\u00f9 grandiosa tra tutte le costruzioni di Timur. I lavori vennero iniziati nel 1380 da artigiani deportati dalla neo-conquistata Corasmia. Sfortunatamente sono sopravvissute solo tracce delle sue due torri, alte 65 metri e composte di mosaici in ceramica, blu, bianchi e oro. Sopra l'entrata dell'Aq Saray (Palazzo Bianco) si trova una scritta a caratteri cubitali che recita:\nComplesso Moschea Kok Gumbaz / Dorut Tilyovat.\nMoschea costruita nel 1437 da Ulugh Beg, nipote di Tamerlano, in onore del padre Shah Rukh. Il suo nome significa \"Cupola Blu\". Subito alle spalle della Moschea Kok Gumbaz si trova la cosiddetta \"Sede della Lettura\" (arabo \"D\u0101r al-til\u0101wa\"), un mausoleo costruito da Ulugh Beg nel 1438 ma apparentemente mai usato come sepolcro.\nComplesso di Hazrati Imam.\nAd est del Kok Gumbaz si trova un altro mausoleo, chiamato Dorussiadat (dall'arabo \"D\u0101r al-siy\u0101da\", \"Sede della sovranit\u00e0\"), che contiene la tomba di Jahangir, primogenito e figlio prediletto di Tamerlano. Si dice che l'adiacente moschea ospiti la tomba detta del Hazrati Imam (lett. \"Eminenza Imam\"), venerato imam iracheno dell'ottavo secolo. Si discute se si tratti di Hazrati Imam Baghdadi (morto nell'VIII secolo) la cui tomba \u00e8 in realt\u00e0 a Rayy, in Iran, oppure di Ab\u016b Mu\u1e25ammad \u02bfAbd al-Kash\u012b (il cui nome compare sulla dorata porta scolpita del mausoleo, accompagnato dalla data 1868-69).\nTomba di Timur.\nDietro il Hazrati Imam si trova un bunker con una porta che conduce a una camera sotterranea, scoperta dagli archeologi nel 1943. La stanza \u00e8 riempita quasi completamente di bare ricavate da monolitici blocchi di pietra, sui quali le iscrizioni rivelano la destinazione d'uso di sarcofagi per Tamerlano. In realt\u00e0 l'Emiro fu sepolto a Samarcanda, nella Gur-e Mir, e non nella natale Shahrisabz. Misteriosamente, la sua tomba a Shahrisabz conteneva due corpi che non sono per\u00f2 stati identificati.\nSono stati degni di interesse anche i bagni ed il bazar Chorsu del XVIII secolo e il Museo Amir Timur."}
{"id": "1110283", "revid": "203463", "url": "https://it.wikipedia.org/wiki?curid=1110283", "title": "Tea for the Tillerman", "text": "Tea for the Tillerman \u00e8 il quarto album del cantante e compositore Cat Stevens, pubblicato nel 1970.\nIl disco.\nQuattro delle canzoni dell'album (\"Where Do the Children Play?\", \"On the Road to Find Out\", \"Tea for the Tillerman\" e \"Miles from Nowhere\") fanno parte della colonna sonora della commedia nera \"Harold and Maude\" (1971), mentre il brano che d\u00e0 il titolo al disco \u00e8 stato usato da Ricky Gervais e Stephen Merchant come sigla finale della serie televisiva americana \"Extras\". \"Wild World\" \u00e8 stata utilizzata per il finale della prima stagione del telefilm \"Skins\" in onda in Italia su MTV. \"Father and Son\" \u00e8 presente nella colonna sonora del film \"Guardiani della Galassia Vol. 2\".\nStevens \u00e8 anche l'autore della copertina dell'album.\nMolte delle canzoni di questo disco sono state registrate successivamente da altri artisti, come i Mr. Big (\"Wild World\"), i Boyzone (\"Father and Son\") e i 36 Crazyfists (\"Sad Lisa\").\nTracce.\nTesti e musiche di Cat Stevens."}
{"id": "1110284", "revid": "1543377", "url": "https://it.wikipedia.org/wiki?curid=1110284", "title": "Gravitation", "text": " \u00e8 un manga a tema \"yaoi\" di Maki Murakami, pubblicato dal 1996 al 2002 da Gentosha sulla rivista \"Genzo\". Esso narra la storia di un gruppo di giovani all'incirca sui vent'anni che intraprendono la carriera musicale formando una band, i \"Bad Luck\". \nIl protagonista \u00e8 il cantante di tale band che si innamora di uno scrittore gi\u00e0 molto famoso, Yuki Eiri. Si tratta d'uno \"sh\u014dnen'ai\" di stile lieve, leggero che si basa su allusioni sessuali, doppi sensi comici e codificati riferimenti visivi al fine di mantenere uno sfondo erotico mai completamente esplicito ma sempre latente. Descrive la \"gravit\u00e0\" della vita, pur in un contesto a volte di soap opera.\nDal manga \u00e8 stato tratto un OAV in due episodi nel 1999 e una serie televisiva anime di 13 puntate diretta da Bob Shirohata e trasmessa dal 4 ottobre 2000 al 10 gennaio 2001.\nMaki Murakami ha presentato il seguito del di \"Gravitation\", con il titolo di \"Gravitation EX\", dove per\u00f2 lo stile di disegno di ogni personaggio cambia drasticamente. Vi si narra che, per guarire le ferite del cuore, Yuki si reca insieme a Shuichi fino a New York, per far visita alla tomba del suo primo amore e carnefice. Scopre che ha lasciato un figlio giovane di nome Riku. lo porta con s\u00e9 in Giappone. Spariranno poi assieme, lasciando Shuichi a cercarli invano. Dal 28 giugno 2005 \u00e8 stato pubblicato sulla rivista elettronica \"Web Comic GENZO\".\nTrama.\nShuichi Shindou, Hiroshi Nakano alla chitarra e Maiko fanno parte di una band techno/pop/rock che ambisce a scalare le vette delle classifiche discografiche e raggiunger cos\u00ec il successo nel mondo della musica. Tutto sembra andare per il meglio, fino a quando Shuichi non incontra casualmente Yuki Eiri, un affascinante quanto enigmatico scrittore. I testi delle sue canzoni di vengono immediatamente bistrattati dal famoso artista, ma d'altronde Shuichi non \u00e8 certo disposto a lasciar correre senza reagire. la strada che conduce ala gloria \u00e8 pi\u00f9 irta d'ostacoli di quanto si pensi.\nLa storia \u00e8 incentrata sulla tumultuosa relazione tra i due ragazzi, lo scrittore molto bello e serio che tratta sempre in modo burbero il protagonista, al contrario molto spontaneo e vivace, seguendo i suoi tentativi per catturarne il cuore. Far\u00e0 una scommessa: se riuscir\u00e0 a vendere almeno un milione di dischi Yuki dovr\u00e0 accettare d'uscire con lui, come in un perfetto appuntamento tra fidanzatini. Ci riuscir\u00e0, si recheranno al luna park ma mentre Shuichi va a comprar il gelato lui scompare. lo dovr\u00e0 inseguire fino a New York per salvarlo dalla morte.\nPersonaggi principali.\nI personaggi di \"Gravitation\", come spesso accade negli \"shounen-ai\", giocano spesso nel cercarsi e respingersi: tuttavia qui i ruoli sembrano esser rovesciati, in quanto \u00e8 Shuichi il ragazzo dall'animo innocente a cercare il tenebroso e reticente Yuki. La caratterizzazione di ogni personaggio \u00e8 molto accurata, attribuendo delle caratteristiche uniche ed umane ad ogni comparsa.\nAnime.\nLa trasmissione della serie TV \u00e8 iniziata in Giappone il 4 ottobre 2000 alle 18.30, dalla rete satellitare non codificata WOWOW e si \u00e8 conclusa il 10 gennaio 2001. Il 20 settembre 2001 \u00e8 iniziata la vendita \"home video\" in DVD della serie e dei due OAV. La storia dell'anime non si discosta molto da quella del manga, anche se le relazioni tra i personaggi sono meno approfondite e alcune figure che compaiono nella controparte cartacea sono proprio assenti, come la sorella di Shuichi, Maiko.\nDoppiaggio.\nColonna sonora.\nL'anime di \"Gravitation\", incentrato sulle performance musicali dei \"Bad Luck\" e dei \"Nittle Grasper\", ha una colonna sonora in stile j-pop. Tra gli artisti che hanno registrato le tracce vi sono Daisuke Asakura, Kenichi Ito, Yosuke Sakanoue che ha cantato la sigla di apertura (\"SuperDrive\") e Kinya Kotani che ha cantato la sigla di chiusura (\"Glaring Dream\") e dato voce alle canzoni del gruppo \"Bad Luck\" nel ruolo di Shindou Shuichi."}
{"id": "1110289", "revid": "767487", "url": "https://it.wikipedia.org/wiki?curid=1110289", "title": "Bacino di Bratsk", "text": "Il bacino di Bratsk (russo \u0411\u0440\u0430\u0301\u0442\u0441\u043a\u043e\u0435 \u0432\u043e\u0434\u043e\u0445\u0440\u0430\u043d\u0438\u0301\u043b\u0438\u0449\u0435, \"Bratskoe vodochranili\u0161\u010de\") \u00e8 un grande lago artificiale russo sul fiume Angara, situato nel territorio dell'oblast' di Irkutsk e del Circondario Buriato di Ust'Orda. Prende il nome dalla citt\u00e0 omonima, la pi\u00f9 grande adiacente al bacino.\nIl lago si form\u00f2 definitivamente nel 1967, quando venne ultimata la costruzione (partita nel 1961) di un gigantesco sbarramento per la produzione di energia idroelettrica; si estende per 5.470 km2, ha un volume di 169,3 km3 e raggiunge una profondit\u00e0 massima di 31 m."}
{"id": "1110292", "revid": "547034", "url": "https://it.wikipedia.org/wiki?curid=1110292", "title": "Testa umana", "text": "In araldica la testa umana compare generalmente di fronte, tranne la testa di moro che si pone abitualmente di profilo rivolta a destra."}
{"id": "1110293", "revid": "767487", "url": "https://it.wikipedia.org/wiki?curid=1110293", "title": "Windows Live Mail", "text": "Windows Live Mail \u00e8 stato un client di posta elettronica che faceva parte dei servizi di Windows Live. L'ultima versione stabile \u00e8 la 2012, disponibile in Windows Essentials 2012.\n\u00c8 il successore di Outlook Express su Windows XP e di Windows Mail su Windows Vista, e per questo la numerazione delle versioni di Windows Live Mail comincia dalla 12.\nQuest'ultimo \u00e8 stato sostituito dal nuovo client di posta elettronica Posta da Windows 10.\nCronologia delle versioni.\nVersione 12.\nLa prima versione di Windows Live Mail, \u00e8 stata distribuita il 6 novembre 2007.Possedeva tutte le funzionalit\u00e0 di Windows Mail, aggiungendone altre:\nVersione 14.\nLa versione 14 beta di Windows Live Mail, \u00e8 stata distribuita nel settembre 2008, ha una nuova interfaccia grafica, la \"Wave 3\" differente dalla Versione 12. Ha una nuova funzione calendario sincronizzato con quello personale di Windows Live Calendar.\nLa versione finale \u00e8 stata distribuita l'8 gennaio 2009."}
{"id": "1110303", "revid": "1318658", "url": "https://it.wikipedia.org/wiki?curid=1110303", "title": "Pirin", "text": "Il Pirin (in bulgaro: \u041f\u0438\u0440\u0438\u043d) \u00e8 una catena montuosa della Bulgaria sudoccidentale, nella regione storica della Macedonia. Il Vihren (2.914 m s.l.m.) rappresenta la massima elevazione del gruppo. La catena si estende per 40\u00a0km in direzione nordovest-sudest e per 25\u00a0km nel senso opposto. Gran parte del massiccio \u00e8 compresa in un parco nazionale, il Parco nazionale del Pirin, dichiarato patrimonio dell'umanit\u00e0 dall'UNESCO.\nLa citt\u00e0 di Bansko, un importante centro turistico e di sport invernali, \u00e8 situata nel versante nordorientale del Pirin. La citt\u00e0 di Razlog si trova in una valle compresa tra il Pirin a sud e il massiccio del Rila a nord.\nGeografia.\nLa catena del Pirin, che fa parte del Massiccio Rila-Rodopi, \u00e8 il secondo gruppo montuoso della Bulgaria per altezza dopo il Rila (2\u00a0925\u00a0m) e l'ottavo in Europa dopo il Caucaso, le Alpi, la Sierra Nevada, i Pirenei, l'Etna, il Rila e il Monte Olimpo. Presenta un'area di 2\u00a0585 km\u00b2 e un'altezza media di 1\u00a0033\u00a0m s.l.m. Il Pirin \u00e8 situato nella parte sudoccidentale della nazione tra i fiumi Strimone e Mesta, confinando con i monti del Rila a nord, ai quali \u00e8 collegato tramite il passo Prede (1\u00a0142\u00a0m) e con il monte Slavjanka a sud attraverso il valico Parilska (1\u00a0170\u00a0m). La distanza fra questi due punti, situati rispettivamente a nordovest e a sudest, \u00e8 di 80\u00a0km, mentre la larghezza massima del Pirin \u00e8 di 40\u00a0km dalla citt\u00e0 di Sandanski al villaggio di Obidim. Altre montagne in prossimit\u00e0 del Pirin sono Vlahina, Male\u0161evo, Osogovo e Ogra\u017eden a ovest, e il gruppo dei Monti Rodopi a est.\nSuddivisioni.\nDal punto di vista geologico e geografico il Pirin \u00e8 suddiviso in tre parti: un'area settentrionale, una centrale e una meridionale, che non sono per\u00f2 uguali in dimensioni e interesse.\nVette.\nIl massiccio presenta due vette che superano i 2.900\u00a0m s.l.m., Vihren e Kutelo; sette oltre i 2.800\u00a0m; 13 sopra i 2.700\u00a0m; 32 sopra i 2.600\u00a0m e circa 60 sopra i 2.500\u00a0m. La cresta granitica pi\u00f9 alta \u00e8 B\u0103\u0161lijski \u010cukar (2.732\u00a0m).\nLe 20 vette maggiori sono:\nRifugi alpini.\nPrincipali rifugi alpini del gruppo montuoso:\nIdrografia.\nIl Pirin \u00e8 noto per la sua ricchezza d'acqua. Diversi fiumi hanno la propria origine nel massiccio, che fa da linea di divisione tra i bacini dei fiumi Strimone e Mesta. Poich\u00e9 la cresta principale della catena \u00e8 pi\u00f9 vicina alla valle del Mesta, gli affluenti dello Strimone tendono ad essere pi\u00f9 lunghi. Dal Pirin hanno origine 10 affluenti dello Strimone, e 10 della Mesta. Il fiume pi\u00f9 lungo dell'intero massiccio \u00e8 Pirinska Bistritsa, che ha una lunghezza di 53\u00a0km.\nI corsi d'acqua sono in media corti, piuttosto turbolenti e con pendenze molto forti, che danno origine a rapide. Il fondale \u00e8 in genere roccioso o coperto di sedimenti. La portata \u00e8 fortemente influenzata dalla fusione della neve.\nC'\u00e8 una sola cascata importante, la cascata Popinola\u0161ki, che presenta un salto di 12\u00a0m. Il valico principale rappresenta lo spartiacque fra i bacini idrografici dei due fiumi.\nFiumi e torrenti importanti che costituiscono gli affluenti del Mesta sono:\nFiumi e torrenti importanti che costituiscono gli affluenti dello Strimone sono:\nUna delle caratteristiche pi\u00f9 suggestive del paesaggio \u00e8 la presenza di ben 176 laghi alpini dalle acque cristalline, chiamati \"occhi della montagna\" nella tradizione bulgara. Tutti hanno origini glaciali e sono situati nel fondo di spettacolari circhi circondati da dure rocce granitiche e picchi innevati.\nIl lago pi\u00f9 esteso \u00e8 Popovo, che \u00e8 anche il pi\u00f9 profondo del Pirin. Altri specchi d'acqua suggestivi sono i laghi Banderi\u0161ki, Valjavi\u0161ki, Vasila\u0161ki, Vlahini, Kremenski, Samodivski e il lago Sinani\u0161ko; essi sono molto frequentati da turisti ed escursionisti. Il lago pi\u00f9 esteso del Pirin rappresenta il quarto lago pi\u00f9 grande della Bulgaria e il secondo pi\u00f9 profondo. Il lago pi\u00f9 alto del massiccio \u00e8 inoltre quello situato ad una quota pi\u00f9 elevata non solo della Bulgaria ma di tutti i Balcani.\nI laghi pi\u00f9 estesi e pi\u00f9 importanti sono:\nCi sono poi diversi laghi che non fanno parte di gruppi: Sinani\u0161ko, Bezbo\u017eko, Dautovo e altri.\nSono presenti inoltre piccole aree glaciali (dove il ghiaccio non scompare mai nel corso dell'anno) nel Golemija Kazan (\"Grande Calderone\") sotto i picchi Vihren (90x40\u00a0m) e Kamenica.\nNatura.\nIl Pirin \u00e8 noto per la sua ricca flora e fauna. Gran parte del territorio \u00e8 coperto da boschi, che comprendono le pi\u00f9 belle foreste di conifere della Bulgaria, in particolare di alcune specie endemiche dei Balcani come il pino della Macedonia, il pino loricato e l'abete bulgaro (\"Abies \u00d7 borisii-regis\"). Tra le numerose specie animali, sono presenti camosci dei Balcani \"(Rupicapra rupicapra balcanica)\", orsi bruni e lupi.\nAllo scopo di proteggere l'area montana \u00e8 stato creato nel 1962 il \"Parco nazionale del Vihren\", che venne successivamente ampliato e rinominato Parco nazionale del Pirin nel 1975. Esso interessa un'area di 403,32\u00a0km\u00b2, comprendendo foreste di pino macedone e bosniaco e diverse specie endemiche e rare. Ci sono inoltre riserve naturali speciali che costituiscono il 15% del territorio complessivo. Il Parco nazionale del Pirin \u00e8 stato inserito fra i patrimoni mondiali dell'umanit\u00e0 UNESCO nel 1983."}
{"id": "1110309", "revid": "110157", "url": "https://it.wikipedia.org/wiki?curid=1110309", "title": "Bratsk", "text": "Bratsk \u00e8 una citt\u00e0 della Russia, situata sul fiume Angara nella Siberia centrale, 490 km a nord del capoluogo Irkutsk e, a sua volta, capoluogo del Bratskij rajon.\nFondata nel 1631, la citt\u00e0 ebbe un consistente sviluppo a partire dagli anni sessanta del XX secolo, con la costruzione della imponente centrale idroelettrica sull'Angara che origin\u00f2 il grande bacino artificiale omonimo.\nQuesta grossa disponibilit\u00e0 di energia elettrica favor\u00ec la nascita di grosse industrie, tra cui dei grossi stabilimenti per la produzione di alluminio e pasta di legno. La citt\u00e0 \u00e8 inoltre dotata di un porto fluviale, un aeroporto internazionale e una stazione delle Ferrovie russe.\nSociet\u00e0.\nEvoluzione demografica.\n\"Fonte: mojgorod.ru\"\nGeografia fisica.\nClima.\n\"Fonte: WorldClimate.com\""}
{"id": "1110312", "revid": "122678368", "url": "https://it.wikipedia.org/wiki?curid=1110312", "title": "Radif", "text": "Si definiscono radif (in persiano: \u0631\u062f\u06cc\u0641, che significa \"ordine\") un repertorio modello fatto da una struttura modale/formale, ch'\u00e8 stato trasmesso attraverso svariate generazioni per mezzo della tradizione orale. Su questo insieme di melodie si basa la musica tradizionale persiana, che una volta fu tramandata da maestro ad allievo (dalla cui bravura e memoria dipendeva la preservazione della musica) e integrata dalle personali interpretazioni dei maestri pi\u00f9 importanti.\nIl radif \u00e8 altres\u00ec una regola della poesia urdu usata nei componimenti detti ghazal. Prevede che il secondo verso di ogni distico debba terminare con la medesima parola. Questa stessa parola rappresenta il \"radif del ghazal\"."}
{"id": "1110316", "revid": "1543377", "url": "https://it.wikipedia.org/wiki?curid=1110316", "title": "9 (Eros Ramazzotti)", "text": "9 (stilizzato come ER9S) \u00e8 un album del cantautore italiano Eros Ramazzotti, pubblicato il 30 maggio 2003 e arrivato in prima posizione per 14 settimane in Italia rimanendo in classifica 105 settimane e in Svizzera per 10 settimane rimanendo in classifica 69 settimane, la seconda posizione in Germania rimanendo in classifica 38 settimane e la quinta nei Paesi Bassi rimanendo in classifica 49 settimane.\nDescrizione.\nIl titolo dell'album si riferisce al fatto che si tratta del nono disco registrato in studio dal cantante. Ramazzotti ha inoltre dichiarato di aver scelto \"9\" come titolo dell'album perch\u00e9 si tratta del numero che, in ambito calcistico, viene spesso assegnato ai grandi centravanti: il numero diviene cos\u00ec una metafora usata per suggerire all'ascoltatore che nella vita bisogna sempre giocare d'attacco.\nI brani inclusi nell'album hanno come tematica fondamentale la fine del matrimonio tra il cantautore e la showgirl Michelle Hunziker, alla quale sono esplicitamente dichiarati alcuni brani, come ad esempio \"Solo ieri\" e \"C'\u00e8 una melodia\".\nIn particolare, questo \u00e8 quanto dichiarato da Ramazzotti sull'album \"9\" in occasione della conferenza stampa di presentazione del lavoro discografico stesso: \u00ab\u00c8 un disco creato in un momento particolare della mia vita, lo si avverte soprattutto nei testi. Certo, anche nei momenti felici ho sempre scritto melodie struggenti, ce l'ho nel DNA, ma questo album \u00e8 un disco-diario personale.\u00bb\nIl brano \"Ti vorrei rivivere\" fa invece riferimento a una storia d'amore precedentemente vissuta dal cantautore. All'interno del disco \u00e8 presente anche un brano dedicato ad Aurora Ramazzotti, figlia del cantautore. Il brano in questione, \"Canzone per lei\", \u00e8 per\u00f2 dedicato anche a tutti quei padri separati che vorrebbero passare pi\u00f9 tempo con i loro bambini.\nL'altra figura femminile alla quale si fa riferimento all'interno del disco \u00e8 quella della madre di Ramazzotti, Raffaella, scomparsa un anno prima dell'uscita dell'album. Alla donna \u00e8 dedicato il pezzo \"Mamar\u00e0\", che trae il titolo dal nomignolo attribuitole dai suoi figli. Ramazzotti ha dichiarato di aver voluto ricordare i momenti gioiosi vissuti con la madre, e di aver perci\u00f2 scelto una sonorit\u00e0 tra il raggae e il calypso, evitando cos\u00ec di scivolare in una melodia da lui definita \"strappalacrime\".\nIl singolo di lancio del disco, \"Un'emozione per sempre\" era stato inizialmente inciso da Alex Baroni, ma mai pubblicato. Ramazzotti ha affermato di aver voluto cantare tale brano per ricordare il cantante e amico scomparso prematuramente. \nI due brani \"Un attimo di pace\" e \"Piccola pietra\" sono due inni contro la guerra; in particolare, il primo dei due brani fa riferimento soprattutto alla guerra della cronaca rosa e dei falsi pettegolezzi.\nTracce.\nEdizione italiana.\nIl disco \u00e8 costituito da 13 tracce:\nEdizione spagnola.\nL'edizione in lingua spagnola contiene le stesse 13 tracce della versione italiana, appositamente adattate da Mila Ort\u00edz Mart\u00edn."}
{"id": "1110319", "revid": "12245", "url": "https://it.wikipedia.org/wiki?curid=1110319", "title": "Parco nazionale Pirin", "text": ""}
{"id": "1110326", "revid": "125841880", "url": "https://it.wikipedia.org/wiki?curid=1110326", "title": "Maria Paiato", "text": "Biografia.\nDiplomatasi all'Accademia nazionale d'arte drammatica nel 1984, ha recitato con importanti registi come Luca Ronconi, Mauro Bolognini, Giancarlo Sepe, Maurizio Scaparro, Antonio Calenda, Nanni Loy, Saverio Marconi, Roberto Guicciardini, Giampiero Cicci\u00f2, Valerio Binasco. Al cinema \u00e8 stata diretta, tra gli altri, da Francesca Archibugi (\"Lezioni di volo\", 2007) e Marco Martani (\"Cemento armato\", 2007). \u00c8 stata poi interprete nel 2009 del ruolo di magistrato nel film della Comencini \"Lo spazio bianco\". Ha interpretato Ida Marangon nel film di Luca Guadagnino \"Io sono l'amore\", al fianco di Tilda Swinton. Il film \u00e8 stato candidato ai Golden Globes 2010 nella categoria \"film straniero\".\nHa vinto numerosi premi tra cui il Premio Borgio Verezzi (1994), il Premio Flaiano (2001), il Premio E.T.I. Gli Olimpici del Teatro (2004), la Maschera d'oro (2005), e tre Premi Ubu (2005, 2006 e 2019), il Premio Hystrio all'interpretazione (2010), il Premio Virginia Reiter alla Carriera (2019). Il 14 settembre 2007 le \u00e8 stato assegnato il Premio E.T.I. Gli Olimpici del Teatro per il monologo \"Un cuore semplice\" nella categoria \"One woman show\", mentre il 12 ottobre 2009 ha ricevuto il Premio Eleonora Duse come migliore attrice per la stagione teatrale 2008-2009.\nCollegamenti esterni.\n[[Categoria:Attori teatrali italiani]]\n[[Categoria:Attori cinematografici italiani]]\n[[Categoria:Attori televisivi italiani]]"}
{"id": "1110327", "revid": "539155", "url": "https://it.wikipedia.org/wiki?curid=1110327", "title": "Espressionismo (letteratura)", "text": "Lespressionismo \u00e8 in letteratura un'avanguardia che prende le sue mosse in Germania negli anni dieci del Novecento e si protrae fino alla prima met\u00e0 del Novecento.\nLa categoria \u201cespressionismo\u201d \u00e8 diventata ormai un termine tecnico la cui misura di estensione supera molto il confine del territorio in cui essa ha preso la radice. Finora tante definizioni sono state fornite e ognuna di esse ha la propria ragione tanto valida da esistere. Mittner parla di una sorta di \u00abcomoda approssimazione\u00bb al posto di una definizione definitiva. Ossia, come \u00abromanticismo\u00bb e \u00abbarocco\u00bb, l'espressionismo \u00e8 uno dei termini \u00abapprossimativi\u00bb per indicare un movimento espressivo piuttosto che un oggetto preciso della storia. Invece di cercare una definizione pi\u00f9 valida, secondo Mittner, va meglio dunque chiedersi come si svolge l'espressionismo. Il termine non indica la realt\u00e0 storica di una scuola o di un gruppo distinguibile nella loro unit\u00e0. Essa, si dice con Chiarini, designa una corrente artistica affermatasi in Germania. Non solo. Sempre secondo Chiarini, \u201cl'espressionismo\u201d \u00e8 \u00abuna vera e propria categoria critica modellata sulle componenti pi\u00f9 vistose, sia tematiche sia stilistiche in particolare, dell'espressionismo \u2018storico\u2019\u00bb. Mittner, nel suo libro dedicato al movimento espressionistico, l'ha voluto collocare fra il 1905 e il 1926. Tuttavia, come sostengono alcuni critici, l'espressionismo nasce, si sviluppa e poi termina non necessariamente all'interno del periodo storico sopra menzionato. Esso ha una sua tradizione molto pi\u00f9 lunga di quanto non appaia. Ad esempio, come sostiene Kasimir Edschmid, \u00abl'espressionismo c'\u00e8 sempre stato\u00bb; o si dice con Rheiner l'espressionismo \u00e8 quell'\u00abatteggiamento spirituale [...] che non appare da oggi o da ieri, bens\u00ec da millenni nella storia dell'umanit\u00e0\u00bb. Maria Corti arriva addirittura a parlare di una \u00absecolare tradizione espressionistica [...] italiana\u00bb. Significa che l'espressionismo \u00e8 riscontrabile in ogni epoca.\nVent'anni possono essere dunque considerati il periodo in cui l'espressionismo \u00e8 pi\u00f9 manifesto. Una generazione degli artisti espressionisti nati fra il 1880 e il 1890 \u00e8 considerata come la principale vittima della prima guerra mondiale. L'espressionismo esprime la necessit\u00e0 artistica di interpretare la sostanziale deformazione della percezione di una realt\u00e0 avvertita ormai come distorsione del felice rapporto uomo-natura e in aperta opposizione ad una societ\u00e0 borghese illusa ed egoista che marcia inconsapevolmente verso la I Grande Guerra. In ambiente di crisi politico-sociale assieme alla crisi dell'arte europea ma anche alle nuove e importantissime scoperte scientifiche all'inizio del Novecento, si determina lo stile espressionistico che si concentra su alcune tematiche emergenti della societ\u00e0: il \u00abgrido interiore\u00bb, la distruzione del mondo fino allora conosciuto, la solitudine umana, il male e la violenza, la condizione di \u00absmarrimento, d'angoscia, d'orrore\u00bb dell'umanit\u00e0. Le produzioni letterarie hanno messo in luce il modo di percepire la nuova epoca spiegando il perch\u00e9 gli espressionisti abbiano reagito in una certa maniera di fronte alla realt\u00e0 caotica della societ\u00e0 moderna. All'interno di quella realt\u00e0 caratterizzata dalla guerra, la sensibilit\u00e0 espressionistica tenta di esasperare o di far esplodere quelle contraddizioni che il progresso e pi\u00f9 in generale una societ\u00e0 industrializzata hanno innescato nel tessuto sociale. Di fronte all'evidenza di una nuova \"barbarie\" della realt\u00e0 sociale e psicologica, l'ottimismo cede il posto al pessimismo, dando luogo a un senso angoscioso di crisi e di disorientamento, oppure alla ribellione, alla protesta e persino alla rinuncia e al sacrificio di s\u00e9. Tutti questi temi sono considerati come archetipi espressionistici e si riflettono anche nel linguaggio usato, un linguaggio provocatorio che comprende il \"pathos\" esasperato, la deformazione grottesca, il grido di guerra.\nTutto ci\u00f2 spiega, da una parte, il perch\u00e9 la categoria \u2018espressionismo\u2019 si avvantaggi nella sua geografia di un'ampia estensione: partendo dalla Germania, si allarga in Austria, Svizzera per arrivare a diffondersi in Russia, Francia, Italia, ecc. Dall'altra, rende pi\u00f9 chiaro il motivo per cui l'estensione e la profondit\u00e0 della sua presenza siano cos\u00ec ampie nei diversi campi, dalla pittura alla musica, dalla letteratura al teatro, dal cinema all'architettura. Anche nel movimento letterario di quegli anni, l'espressionismo comincia a rendersi visibile. Il termine non viene per\u00f2 usato per primo nella letteratura. L'espressionismo non proviene dalla letteratura ma dalla storia dell'arte. \u00c8 nelle arti figurative che si comincia a chiamare \u00abespressionismo\u00bb. In Germania, il processo metaforico che passa dalle arti figurative, maggiormente dalla pittura, alle produzioni letterarie si sviluppa in modo progressivo. L'espressionismo letterario rimarr\u00e0 per\u00f2 in stretto legame con l'espressionismo artistico. \u00c8 dagli storici dell'arte, come Alois Riegl e Wilhelm Worringer, che parte l'idea di un \"Kunstwollen\" (\u2018volere artistico\u2019) comune a tutti i tipi di arte. Il concetto spiega l'arricchimento che le arti figurative hanno fornito alle produzioni letterarie. Esiste anche un'altra ragione quando si parla dello stretto rapporto tra i due ambiti ed \u00e8 quella legata a numerosi talenti multipli. Sono pittori o scultori ma allo stesso tempo sono anche poeti e scrittori come Oskar Kokoschka (1886-1980), Alfred Kubin (1877-1959), Ernst Barlach (1870-1938). Sono poeti e musicisti ma lasciano anche le loro importanti tracce nella pittura come Arnold Sch\u00f6nberg e Georg Trakl.\nCaratteristiche generali.\nIl carattere essenziale di questa tradizione risulta essere la forza e la vivacit\u00e0 espressiva con cui gli autori portano in scena le problematiche pi\u00f9 varie della psicologia umana in un periodo storico di grande rilievo e di crisi profonda. Una di queste \u00e8 sicuramente il rapporto padre figlio, il conflitto generazionale vissuto in prima persona dagli autori e riflesso nelle loro opere con colori e pennellate tipicamente espressioniste: forti, mostruose, al limite dell'ignoto. Perch\u00e9 non si tratta di semplici romanzi d'autore: sono opere introspettive, che nascondono dietro le parole i segreti dell'inconscio e la lotta contro i desideri repressi. \u00c8 la crisi del Super Io freudiano e la supremazia dell'inconscio. Perch\u00e9 \u00e8 l\u00ec che risiede l'essenza dell'uomo.\nVa sottolineato che non \u00e8 corretto dire che Kafka facesse attivamente parte della corrente espressionista.\nKafka condivideva con gli espressionisti il grande conflitto che affliggeva la propria generazione, ma era altrettanto disinteressato nel cercare di attribuire le cause della crisi al materialismo che pervadeva l'ambiente paterno. Tanto meno ha cercato riscatto - come hanno fatto gli espressionisti- nei nuovi valori di spiritualit\u00e0, che dovevano controvertere quelli paterni. Kafka cercher\u00e0 nel padre \"il perdono\" che poi si tramuter\u00e0 nella \"condanna\" alla morte, come accade a molti dei suoi personaggi.\nL'espressionismo in relazione con altri movimenti.\nL'espressionismo, si dice con Contini, racchiude in s\u00e9 l'idea di \u00abun'arte di movimento\u00bb e del \u00abprecario frutto d'una forza scatenata, una momentanea deformazione sollecitata da un movimento, in altre parole una spazialit\u00e0 che includa il tempo\u00bb. Appena l'impressionismo termina, l'espressionismo comincia. Quest'ultimo rinuncia a quello precedente e si distingue nettamente. La distinzione si vede gi\u00e0 nella loro etimologia: im-pressionismo ed es-pressionismo. L'impressionismo \u00e8 \u00abfissaggio formale d'un istante labile fermato\u00bb e quindi non enuncia \u00abuna realt\u00e0 permanente attraverso il tempo\u00bb. Nella traduzione grammaticale del termine, \u00abl'impressionismo appare, nell'ambito d'uno stile nominale, caratterizzato dalla promozione dell'aggettivo a sostanza\u00bb. Ci\u00f2 significa che l'impressionismo implica, come Marinetti sostiene, un'istantanea staticit\u00e0, una meditazione che mal si accorda col dinamismo invocato da futurismo ed espressionismo. L'espressionismo a sua volta, per la sua volont\u00e0 di includere la dimensione temporale in quella spaziale, trova una forma espressiva pi\u00f9 adatta nel verbo (in tedesco, Zeit-wort, \u00abparola-del-tempo\u00bb). Il verbo \u00e8 un elemento indispensabile quando si parla della letteratura espressionista. Il verso, come dice Mittner, \u00e8 \u00abcarico di forza esplosiva, il verbo deformato e deformatore \u00e8 il principale contrassegno dell'espressionismo, come l'aggettivo delicatamente e quasi timidamente accostato al nome \u00e8 quello dell'impressionismo\u00bb. Fra i due movimenti pur essendoci una netta frattura, si vede per\u00f2 la loro continuit\u00e0.\nIl tentativo di Richter \u00e8 di distinguere l'impressionismo, il naturalismo e l'espressionismo. Diversamente da Bally che prescinde da ogni significato letterario dell'impressionismo e oppone fra loro due rappresentazioni linguistiche della realt\u00e0, Richter trascura da ogni distinzione fra l'\u2018ismo' linguistico e quello letterario per formare una fenomenologia generale degli \u2018ismi\u2019. Per Richter, l'impressionismo \u00e8 la \u00abriproduzione delle cose in quanto appaiono all'osservatore\u00bb, il naturalismo invece \u00e8 la \u00abriproduzione il pi\u00f9 possibile esatta del mondo esterno\u00bb, e infine l'espressionismo \u00e8 \u00abriproduzione di rappresentazione o di sentimenti suscitati dalle impressioni secondo che esterne o interne\u00bb. La critica, per\u00f2, non esclude l'alternanza di procedimenti impressionistici ed espressionistici nel linguaggio corrente, nonch\u00e9 nei singoli autori, come Rimbaud, Mallarm\u00e9.\nEsistono diversi modi per definire il movimento espressionistico. Riassume Contini che, in autori come Leo Spitzer, \u00abla definizione di espressionismo \u00e8 certamente morfologica, ma inserita nella storia: anche esteso alla Francia, esso \u00e8 pur sempre un carattere della letteratura del primo anteguerra\u00bb mentre in autori come Richter essa diventa una \u00abcategoria a propri\u00bb. Contini cita Richter a proposito dell'espressionismo secondo cui esso \u00abnon si occupa di ci\u00f2 che \u00e8 obiettivamente presente [\u2026] Esso d\u00e0 il pensiero e il sentimento soggettivo sulle cose, l'idea delle cose presente nell'Io speculativo\u00bb. L'espressionista dice \u00abche cosa lo commuove nello scorgere un processo o una cosa, la sua sensazione personale e il suo giudizio sulle cose [\u2026] L'espressionismo abbraccia ogni modo di palesare il dato interiore e irrazionale\u00bb. Si arriva alla definizione che Richter ha dato del movimento: \u00ab\u00e8 espressionistico ogni mezzo di comunicazione che manifesti una presa di posizione dell'Io innanzi a un processo o a una situazione\u00bb. Commentando tale definizione, Contini evidenzia che con Richter, la categoria di espressionismo \u00abviene a designare aprioristicamente un aspetto necessario e permanente dell'espressione e perde per il critico buona parte della sua utilit\u00e0 euristica\u00bb.\nLinguaggio espressionistico.\nLe novit\u00e0 particolarmente note dell'espressionismo non si trovano solo nei temi rilevanti della societ\u00e0 moderna in cui gli autori hanno vissuto, ma stanno anche nel linguaggio da loro utilizzato. La letteratura espressionistica \u00e8 vista come quella del grido e della deformazione. In questa chiave si deve andare a esaminare il linguaggio espressionista. Nel 1902, Benedetto Croce ha pubblicato un libro intitolato \"Estetica come scienza dell'espressione e linguistica generale\", il quale diventa un punto di riferimento fondamentale per la linguistica e in particolare fornisce una prematura valutazione dell'espressionismo. Il libro di Croce coincide in termini cronologici con il movimento degli espressionisti di Dresda che si dedicano maggiormente alle arti figurative. Questi artisti fondano la \u2018Die Br\u00fccke\u2019 puntando sull'uso del colore per \u00abesprimersi con forza\u00bb come Van Gogh aveva sottolineato. L'artista intuisce mentre il pensatore teorizza. Ci\u00f2 che \u00e8 comune ad ambedue riguarda il problema della \u2018traduzione\u2019. Secondo Devoto, \u2018traduzione\u2019 in termini espressivo-linguistici vuol dire passare da un livello pregrammaticale a quello grammaticale. La lingua prende una posizione primaria e sperimentale da strumento di osservazione nella produzione espressionistica. Nel momento in cui l'artista \u2018esprime\u2019, cio\u00e8 traduce, sente il peso della tradizione linguistica organizzata, che lo costringe a rispettare determinati schemi. Devoto prende questo come il motivo per spiegare l'istintivo moto di ribellione che gli espressionisti avvertono nel correre i rischi dell'illegalismo e dell'incomprensione.\nAugust Stramm, nelle sue poesie, distrugge la sintassi e stabilisce l'estrema attenzione del verbo all'infinito come conseguenza della guerra al sostantivo. Lo afferma appunto Franz Werfel \u00abil mondo deve venire dissostantivato\u00bb. Stramm parte dalla presupposizione che \u2018esprimersi\u2019 vuol dire soprattutto battere a morte gli schemi grammaticali prefissati. La lingua \u00e8 perci\u00f2 da considerarsi come \u00abun fascio di fonemi morfemi semantemi lessemi provvisori risultanti da una tradizione tutt'altro che coerente e omogenea\u00bb. Significa che, come sostiene Scardigli, non bisogna rimanere in una sfera pregrammaticale (o agrammaticale) nella quale l'espressione afferma se stessa. Leo Spitzer, nella sua \"Critica stilistica e storia del linguaggio\", suggerisce che \u00abl'interpretazione pi\u00f9 corretta dell'estetica espressionistica non riguarda tanto quella individualistica che rompe ogni contatto per esprimersi in pure forme ma sta in quella che fa leva sugli interessi umani e sociali, estroversa pur nella sua ribellione polemica e diretta al suo lettore\u00bb. Il lettore non deve essere solo guidato. Il poeta esige da lui partecipazione, maturit\u00e0 e responsabilit\u00e0. Ma ora l'autore espressionista nega al lettore l'elaborazione e la descrizione che sarebbe finita ma momentanea. Attraverso gli scritti di Goethe, Stramm, Trakl e degli altri espressionisti, si rende conto che la lingua preferir\u00e0 rivestirsi di ritmi e allitterazioni anzich\u00e9 diluirsi nella prosa e lascer\u00e0 intatta la sostanza fonetica e lessicale, puntando a creare nuove dimensioni sintattiche e morfologiche.\nNel linguaggio degli espressionisti si discute molto spesso della sua stranezza (in particolare quella riguardante l'irregolarit\u00e0 sintattica). Si tratta, cio\u00e8, della libert\u00e0 linguistica. Sappiamo che la lingua d\u00e0 la preferenza alla sicurezza e stabilit\u00e0 (soprattutto per l'ortografia) e perci\u00f2 tende a respingere i tentativi di violarle. L'espressionista diventa autentico quando decide di trasmettere il proprio sentire nella libert\u00e0 della lingua. Tuttavia, la libert\u00e0 non vuol dire rinunciare del tutto alla grammatica ma sta piuttosto nella verit\u00e0 e indiscutibilit\u00e0 della parola \u2018scelta\u2019. Lo esprime Edschmid: \u00able proposizioni legano punta a punta, scoccano l'una nell'altra non pi\u00f9 legate dai cuscini del trapasso logico, dal molleggiante esterno mastice della psicologia. La loro elasticit\u00e0 \u00e8 immanente. Anche la parola riceve un'altra forza. La parola descrittiva, esplorativa finisce. Non c'\u00e8 posto per essa. Diviene freccia. Penetra nell'interno dell'oggetto e ne viene animata. Cristallizza l'immagine, essenziale della cosa. Allora cadono le parole riempitive. Il verbo si dilata e appuntisce, teso verso l'espressione chiara e propria. L'aggettivo si fonde con la parola significante. E questa non deve parafrasare. Deve rendere l'essenza nel modo pi\u00f9 conciso possibile e soltanto l'essenza. Nient'altro\u00bb.\nUn esempio tipico del linguaggio espressionistico si pu\u00f2 perfettamente prendere dal \"Berlin Alexanderplatz\" di Alfred D\u00f6blin. Lo scrittore si afferma come una delle personalit\u00e0 pi\u00f9 conosciute dell'espressionismo letterario. D\u00f6blin ha colpito il lettore con uno stile linguistico che tocca l'intera sfera grammaticale: dalla fonetica, alla sintassi e al lessico usato. La sintassi \u00e8 estremamente frantumata e disgiunta come la mente confusa del protagonista Franz Biberkopf. Il lessico \u00e8 misto di volgarit\u00e0 e letterariet\u00e0. Sul piano stilistico, l'autore vuole mettere in risalto \u00abl'idea della frammentariet\u00e0, neopica e grottesca ma forte, assoluta nella sua umanit\u00e0\u00bb. Sul piano etico-sociale l'imprevedibilit\u00e0 del protagonista \u00e8 sentita come libert\u00e0 espressiva. Sul piano grammaticale, D\u00f6blin d\u00e0 l'assoluta priorit\u00e0 all'espressione indisciplinata. Per questo, il fenomeno di D\u00f6blin \u00e8 decisamente prezioso per inquadrare il linguaggio espressionistico, chiarendo il problema dell'espressione linguistica.\nC'\u00e8 da sottolineare che in molti espressionisti esiste un atteggiamento di tipo antilinguistico come giustamente osserva Mittner facendo nota all\"Urschrei\". Molti scrittori poi l'hanno superato. Kafka, ad esempio, non nega la lingua, non rifiuta il sistema ma riesce ugualmente a evocare il misterioso, il simbolico, il trascendente. La sua lingua rispetta le norme e il suo stile \u00e8 legalitario. Tutto ci\u00f2 mostra che lo scrittore ha a disposizione la lingua e che sta a lui agire artisticamente come lui vuole per il suo obiettivo d'espressione. Spitzer, osservando lo stile di Romains, ha messo in luce il parallelismo che trascorre fra il credo e il verbo di un autore. La parola, come la vita, continua a nascere e morire. La vita \u00e8 crescita, dissolvimento, riunione varia, compenetrazione di anima e corpo. Cos\u00ec \u00e8 lo stile: ampliamento (del campo semantico), formazione (di nuovi composti), dissoluzione (della sintassi) e intensa connessione fra la lingua e il pensiero.\nContini, nel suo saggio dedicato all'espressionismo letterario, cita Gottfried Benn a proposito della ricerca dell'espressivit\u00e0 del movimento: \u00ab\u201cdissipazione della lingua\u201d mirante alla \u201cdissipazione nel mondo\u00bb. Contini non dimentica Mittner e la sua analisi molto approfondita sulla lingua e sullo stile degli scrittori espressionisti ricordandoci di un aspetto notevole che \u00e8 l'uso del pronome Io, \"Ich\". In Benn \u00ab\u00e8 rappresentato con grandiosa tragicit\u00e0 il disfacimento dell'Io, le tendenze regressive mediante la parola, pi\u00f9 interessante i sostantivi [\u2026]: \u201csentimenti di disformazione\u201d\u00bb.\nEspressionismo tedesco.\nPer comprendere il movimento espressionistico nel suo pieno senso, bisogna prima di tutto inserirlo nel contesto storico-sociale in cui esso si \u00e8 sviluppato. La societ\u00e0 tedesca dalla fine dell'Ottocento ai primi decenni del Novecento presenta delle profonde contraddizioni. Si tratta di una realt\u00e0 che si stava trasformando velocemente come un risultato inevitabile della tecnicizzazione e della modernizzazione.\nEspressionismo francese.\nDopo la prima guerra mondiale, l'espressionismo non scompare ma continua a estendersi. Si arriva persino a parlare di un \u00abespressionismo ecumenico post-bellico\u00bb. La Germania rimane ancora il centro del movimento. Nel 1933, Benn tenta di dare una coraggiosa definizione dell'espressionismo contribuendo a definire il termine come \u00abstile, chiamato altrove futurismo o cubismo, polimorfo nella sua inflessione empirica, unitario nel suo atteggiamento fondamentale di distruzione della realt\u00e0, di spietata penetrazione alla radice delle cose\u00bb. In base a queste considerazioni, Benn costruisce a ritroso una linea letteraria di espressionismo tedesco comprendente, ad esempio, Goethe, Nietzsche e Hermann Conradi mentre per le altre arti nomina C\u00e9zanne, van Gogh, Munch e Marinetti. L'estensione dell'espressionismo non si ferma per\u00f2 solo nel territorio germanico ma arriva anche alle letterature non germaniche fra cui quella francese. Si tratta dell'estensione della categoria espressionismo in termini stilistico - grammaticali.\nEspressionismo italiano.\nLa categoria \u00abespressionismo\u00bb viene introdotta in Italia e assume un \u00absignificato metastorico\u00bb ed esprime la \u00abtentazione di rivoluzione permanente\u00bb rispetto alla tradizione linguistica classica. \u00c8 nel futurismo che si vedono le prime manifestazioni. Il futurismo ebbe anche la fortuna di andare al di fuori dei confini italiani se si ricorda del cubo-futurismo russo con Majakovskij o Esenin e dell'espressionismo tedesco e francese. Ci\u00f2 non vuol dire per\u00f2 che i futuristi in Italia sono riusciti del tutto a mettere quei suggerimenti rivoluzionari nella letteratura con i loro mezzi stampati. Inoltre, in Italia, non ci sono stati \u00abriflussi di espressionismo storico\u00bb, salvo il caso eccezionale di Ungaretti.\nConclusione.\nL'espressionismo \u00e8 stato una delle avanguardie nei primi decenni del Novecento. Malgrado la sua breve durata, esso \u00e8 riuscito a dare il suo massimo contributo alla percezione di una generazione che si trova davanti a un'epoca tutta nuova. Il termine \u00e8 stato messo in uso nel mondo dell'arte. \u00c8 Worringer che l'ha inventato per indicare la caratteristica fondamentale dello stile di C\u00e9zanne, Van Gogh e Matisse sottintendendo allo sviluppo storico dell'impressionismo ma anche a un rovesciamento delle sue basi. \u00abCon la parola espressionismo si vuole dire che la sensazione visiva non \u00e8 che il dato, necessario ma non sufficiente: il processo dell'arte non va dall'esterno all'interno, non \u00e8 un ricevere; ma va dall'interno all'esterno; non \u00e8 un dare. L'arte non \u00e8 pi\u00f9 un modo di conoscere, ma un'azione che si fa e che, ovviamente, non si esercita sulla natura ma sugli uomini: \u00e8 un ponte, cio\u00e8 comunicazione\u00bb. Queste frasi citate da Argan non escludono per\u00f2 la letteratura espressionista. La generazione dell'espressionismo \u00e8 quella delle giovani vittime della prima guerra e della reazione per la seconda. \u00c8 dunque poco convincente affermare che l'espressionismo non pu\u00f2 durare a lungo poich\u00e9 si tratta di un movimento giovanile. \u00c8 pi\u00f9 logico se si prendono in considerazione \u00able forme artistiche e le cause psicologico-sociali di tale sempre dolorosa, spesso tragicissima incompiutezza\u00bb per una valutazione completa del movimento espressionistico. A prescindere da questa sorta di considerazioni, non si capisce fino in fondo come mai gli autori hanno inserito all'interno del movimento un linguaggio di \u00abstraniamento\u00bb ma che serve alla \u00abnecessit\u00e0 di esprimere\u00bb."}
{"id": "1110328", "revid": "640277", "url": "https://it.wikipedia.org/wiki?curid=1110328", "title": "HD 12661", "text": "HD 12661 \u00e8 una stella gialla (classe spettrale G6), nella costellazione dell'Ariete, distante dalla Terra 121,2 anni luce. Attorno alla stella sono stati scoperti due pianeti extrasolari, HD 12661 b e HD 12661 c.\nCaratteristiche fisiche.\nLa stella \u00e8 una nana gialla di sequenza principale poco pi\u00f9 massiccia e luminosa del Sole, di classe spettrale G6V, o come appare in qualche pubblicazione di classe K0. L'et\u00e0 della stella pare maggiore di quella del Sole, \u00e8 stata infatti stimata in 7 miliardi di anni, cos\u00ec come \u00e8 maggiore la presenza di metalli, quasi doppia rispetto a quella presente nel Sole, un dato insolito per una stella dalle caratteristiche simili alla nostra stella; l'alta metallicit\u00e0 potrebbe anche essere spiegata con la presenza in passato di un pianeta andato distrutto e inglobato dalla stella.\nSistema planetario.\nLa stella \u00e8 sede di sistema costituito da due grandi pianeti extrasolari di tipo gassoso, scoperti con il metodo della velocit\u00e0 radiale.\nHD 12661 b.\n\"HD 12661 b\" \u00e8 un pianeta gigante gassoso due volte e mezzo pi\u00f9 grande di Giove. Scoperto nel 2000, possiede un'orbita eccentrica in parte all'interno della zona abitabile, vale a dire che se il pianeta possiede dei satelliti naturali dotati di atmosfera, questi potrebbero ospitare la vita, anche se a sfavore di questa ipotesi gioca l'alta eccentricit\u00e0 orbitale, che pu\u00f2 causare una differenza di oltre 100 K tra il periastro e l'apoastro del pianeta attorno alla stella.\nHD 12661 c.\n\"HD 12661 c\" \u00e8 il secondo pianeta orbitante attorno alla stella; si tratta di un gigante gassoso scoperto nel 2002, grande una volta e mezzo Giove. L'orbita di questo pianeta non \u00e8 molto eccentrica, \u00e8 posta per\u00f2 oltre la zona abitabile della stella madre, il cui limite esterno si trova a circa 1,75 UA.\nSegue un prospetto dei componenti del sistema planetario di HD 12661."}
{"id": "1110332", "revid": "767487", "url": "https://it.wikipedia.org/wiki?curid=1110332", "title": "Lapin Kulta", "text": "La Lapin Kulta (lett. \"oro della Lapponia\") \u00e8 una birra chiara finlandese. Originaria di Tornio, la sua produzione \u00e8 stata completamente spostata a Lahti dopo la chiusura del birrificio di Tornio il 31 agosto 2010.\nIl primo birrificio venne fondato nel 1873 con il nome di Torne\u00e5 Bryggeri Akitiebolag e solo nel 1963 acquis\u00ec ufficialmente il nome di Lapin Kulta. Nel 1933 \u00e8 stato aperto il secondo birrificio a Rovaniemi.\nOggi la Lapin Kulta viene prodotta in diverse varianti: Lapin Kulta ice, Lapin Kulta IV B (8% di contenuto alcolico), Lapin Kulta I (a basso contenuto alcolico) e Lapin Kulta III (a media gradazione)."}
{"id": "1110336", "revid": "1605525", "url": "https://it.wikipedia.org/wiki?curid=1110336", "title": "Sovvertimento dei sensi", "text": "Sovvertimento dei sensi (\"Verwirrung der Gef\u00fchle. Verwirrung der Gef\u00fchle. Drei Novellen\") \u00e8 una raccolta di racconti dello scrittore austriaco Stefan Zweig, pubblicata nel 1927.\nRacconti.\nLa raccolta comprende tre racconti:"}
{"id": "1110337", "revid": "12245", "url": "https://it.wikipedia.org/wiki?curid=1110337", "title": "Monti Pirin", "text": ""}
{"id": "1110338", "revid": "1543377", "url": "https://it.wikipedia.org/wiki?curid=1110338", "title": "Okular", "text": "Okular \u00e8 un visualizzatore universale di documenti multipiattaforma sviluppato dalla comunit\u00e0 KDE e distribuito come parte di KDE Applications. Inizialmente \u00e8 derivato da KPDF, di cui ha preso il posto in KDE 4.\nIl suo sviluppo \u00e8 iniziato dal Google Summer of Code del 2005 da Piotr Szymanski. Okular combina le funzionalit\u00e0 di KPDF con la versatilit\u00e0 del supporto a differenti tipi di documento, sostituendo cos\u00ec KGhostView, KFax, KFaxview e KDVI oltre al gi\u00e0 citato KPDF.\nCaratteristiche.\nOkular supporta i seguenti formati:\nOkular pu\u00f2 essere usato per prendere appunti personali sui file aperti in quanto consente di evidenziare parti del testo, sottolinearle e aggiungere i propri commenti.Altra comoda funzionalit\u00e0 \u00e8 l'opzione che permette di disattivare le eventuali restrizioni presenti nei documenti che potrebbero impedirne la stampa o la copia.Da KPDF ha ereditato la possibilit\u00e0 di passare alla modalit\u00e0 \"presentazione\", in cui ogni pagina del documento viene considerata come una diapositiva da mostrare a pieno schermo.\nPu\u00f2 essere usato su Windows XP e Windows 7 installando le apposite librerie software KDE per Windows windows kde."}
{"id": "1110344", "revid": "75435", "url": "https://it.wikipedia.org/wiki?curid=1110344", "title": "Codice alessandrino", "text": ""}
{"id": "1110345", "revid": "226458", "url": "https://it.wikipedia.org/wiki?curid=1110345", "title": "Pierre Alexandre Jean Molli\u00e8re", "text": "Partecip\u00f2 alla spedizione inviata da Luigi Napoleone a reprimere la Repubblica Romana, conclusa con il lungo assedio di Roma.\nLa guerra di indipendenza greca.\nA ventiquattro anni si arruol\u00f2 semplice volontario nella fanteria dell'esercito greco, impegnato nella lunga guerra di indipendenza contro l'Impero Ottomano. L\u00ec divenne ufficiale nella compagnia sacra dei Filelleni, poi ufficiale d'ordinanza del generale Fabvier, aiutante di campo del generale Tr\u00e9zel e, infine, comandante di battaglione nello stato maggiore dell'esercito greco. Dopo la campagna di Rumelia contro Reschid-Pacha, guid\u00f2 i Filelleni al vittorioso assalto della Acropoli di Atene.\nNel 1827, Molli\u00e8re partecip\u00f2 alla campagna di Tebe e prese parte alla campagna di Scio, con grande distinzione. Nel 1828 prese parte alla spedizione di Tschesm\u00e9, sulla costa asiatica dell'Egeo.\nRientro in Francia.\nConclusa la guerra d'indipendenza greca con il trattato di Adrianopoli del 1829 ed il protocollo di Londra nel 1830, che sancivano l'indipendenza della Grecia, sotto il protettorato di Francia, Gran Bretagna e Russia, Molli\u00e8re accett\u00f2 un modesto grado di tenente nell'esercito francese.\nLa lunga repressione dell'Algeria.\nCon quel grado, nel 1832 venne inviato in Algeria, inquadrato nel neo-costituito 1\u00ba Battaglione di fanteria leggera. Qui, tuttavia, incontr\u00f2 nuovamente il suo antico comandante, generale Tr\u00e9zel, che lo comand\u00f2 come proprio ufficiale d'ordinanza nel corso della spedizione di Bougie, ove si comport\u00f2 coraggiosamente e rest\u00f2 ferito. Nel dicembre 1835 prese parte al corpo di spedizione rivolto verso citt\u00e0 di Mascara. \nQui si distinse in un allora famoso episodio di coraggio quando, alla testa di una compagnia di Zuavi, intervenne a difesa di una colonna aggredita dai resistenti algerini, salvando dalla rotta la 1\u00aa Brigata, comandata dall'allora colonnello Oudinot, egli stesso gravemente ferito. Quest'ultimo venne rimpatriato e promosso generale di brigata.\nMolli\u00e8re, al contrario, rest\u00f2 in colonia, partecipando alle spedizioni di Medea, alla seconda spedizione di Mascara ed alla grande spedizione di Costantina, nel 1836. Nell'ottobre 1838 si distinse ancora nei combattimenti di El-Arouch e della provincia di Costantina, il 9, 11 e 15 maggio 1840, con il 60\u00b0 di linea.\nRientr\u00f2 in Francia nel 1842 e, di l\u00ec, di nuovo in Algeria nel 1845, colonnello del 13\u00ba reggimento di fanteria leggera. Prese quindi parte alla campagna d'autunno, alla spedizione verso l'Africa Occidentale, diretta dal generale Bugeaud, alle spedizioni contro i Ouled-Krelif ed i Beni-Me\u00efda, inquadrato nelle colonne del generale Jusuf.\nLa repressione della Repubblica Romana.\nRientrato in Francia poco dopo la rivoluzione di febbraio 1848, venne inquadrato nella armata delle Alpi e promosso, il 17 agosto 1848, generale di brigata. In tale ruolo partecip\u00f2 alla spedizione inviata da Luigi Napoleone a reprimere la Repubblica Romana. Essa venne guidata proprio da Oudinot.\nQuesti doveva al Molli\u00e8re la vita e gli affid\u00f2 la missione pi\u00f9 delicata: l'attacco proditorio condotto alle 3:00 antimeridiane del 3 giugno, poco prima dell'alba, un giorno prima della scadenza dell'ultimatum, contro i difensori dei tre capisaldi della italiani sul Gianicolo: Molli\u00e8re (affiancato da una seconda colonna, di Levaillant) prese Villa Doria-Pamphili e la Villa Corsini, che seppe difendere dai reiterati contrattacchi immediatamente di Garibaldi, ma fall\u00ec la conquista della Villa del Vascello, che resistette sino al 30 giugno, eroicamente difesa da Medici e dai suoi volontari.\nIn ogni caso, da quelle posizioni Oudinot pot\u00e9 condurre il lungo e, a tratti, terroristico, bombardamento della citt\u00e0 eterna, che gli consentirono di indurire l'assedio e di preparare gli assalti che indussero la Repubblica Romana alla resa, il 2 luglio.\nEsito.\nAl ritorno, venne insignito della medaglia di commendatore della Legion d'onore e ricevette il comando della 4\u00aa Brigata di fanteria di Parigi. Qui mor\u00ec il 6 luglio 1850.\nScritti di teoria militare.\nDalla sua esperienza algerina trasse un notevole testo di teoria militare, intitolato \"m\u00e9moire fort remarquable sur l'organisation des corps auxiliaires en Alg\u00e9rie\". Concluse, anche, il \"Dictionnaire de l'arm\u00e9e de terre\", iniziato da suo zio, generale Bardin, gi\u00e0 generale della Grande Armata e deceduto nel 1840, lasciando l'opera incompiuta."}
{"id": "1110347", "revid": "371529", "url": "https://it.wikipedia.org/wiki?curid=1110347", "title": "The Early Years, Volume One", "text": "The Early Years, Volume One \u00e8 la prima parte di una raccolta del cantautore statunitense Tom Waits. &lt;br&gt; Nonostante il titolo (I primi anni), queste canzoni sono state registrate dal luglio all'agosto 1971, prima del suo debutto con \"Closing Time\".\nTracce.\nTutte le canzoni sono state scritte da Tom Waits"}
{"id": "1110353", "revid": "767487", "url": "https://it.wikipedia.org/wiki?curid=1110353", "title": "Keith Relf", "text": "Biografia.\nNacque a Londra nel 1943, fu il cantante, chitarrista ritmico e armonicista dei Yardbirds, band di cui fu uno dei fondatori. Dopo lo scioglimento del gruppo fece parte di diversi gruppi, tra cui la band folk rock Renaissance, la cui cantante era la sorella, Jane Relf.\nRelf co-scrisse molte della canzoni originali degli Yardbirds (\"Shapes of Things\", \"I Ain't Done Wrong\", \"Over Under Sideways Down\", \"Happenings Ten Years Time Ago\"), mostrando una propensione verso la sonorit\u00e0 folk-acustiche verso il finire degli anni sessanta (\"Only the Black Rose\"). Egli forn\u00ec anche la voce solista in una versione preliminare di \"Dazed and Confused\" in occasione di alcuni concerti degli Yardbirds, canzone che sarebbe stata in seguito incisa dai Led Zeppelin.\nIl suo singolo di debutto solista, \"Mr. Zero\", raggiunse la posizione numero 50 nella Official Singles Chart nel maggio 1966.\nMor\u00ec il 12 maggio 1976 mentre suonava la sua chitarra, per un corto circuito causato dalla stessa, all'interno della sua abitazione a Londra. Relf aveva solo 33 anni.\nSebbene la maggior parte delle fonti indichi erroneamente il 14 maggio come data di morte di Keith (il giorno in cui molti giornali hanno pubblicato l'articolo), sul certificato di morte ufficiale \u00e8 stato dichiarato morto il 12 maggio al West Middlesex Hospital."}
{"id": "1110356", "revid": "371529", "url": "https://it.wikipedia.org/wiki?curid=1110356", "title": "Night on Earth", "text": "Night on Earth \u00e8 la colonna sonora del film \"Night on Earth\" di Jim Jarmusch, scritta dal cantautore statunitense Tom Waits.\nTracce.\nTutte le canzoni, eccetto dove indicato, sono state scritte da Tom Waits"}
{"id": "1110358", "revid": "1833487", "url": "https://it.wikipedia.org/wiki?curid=1110358", "title": "Colonia del Sacramento", "text": "Colonia del Sacramento \u00e8 una Citt\u00e0 dell'Uruguay sud-occidentale, attraversata dal R\u00edo de la Plata che la separa da Buenos Aires, Argentina. \u00c8 la pi\u00f9 vecchia Citt\u00e0 dello Stato nonch\u00e9 capitale del \"departamento\" di Colonia. Ha una popolazione di 21.714 abitanti (censiti nel 2004).\nStoria.\nFondata nel 1680 dai portoghesi, venne in seguito reclamata dagli spagnoli che avevano fondato colonie sulla riva opposta del fiume a Buenos Aires. La colonia continu\u00f2 a passare di mano tra le due corone a causa di trattati come il famoso Trattato di Madrid del 1750 ed il Trattato di Sant'Ildefonso del 1777, per poi restare sotto il controllo spagnolo. Ripass\u00f2 di nuovo al Portogallo e, in seguito, al Brasile a partire dal 1816, quando l'intera \"Banda Oriental\" (Uruguay) venne assegnata al governo di Rio de Janeiro.\nI Guaran\u00ed lottarono nel 1742 nel tentativo di cacciare i portoghesi. Questa citt\u00e0 era nota con il nome di \"Col\u00f4nia do Sacramento\" sotto il governo lusitano.\nAl giorno d'oggi la citt\u00e0 si \u00e8 espansa ad est, ma la parte originale mantiene lo stile urbano irregolare tipico del tempo, costruito dai portoghesi, che contrasta con lo stile ortogonale importato nei nuovi quartieri dagli spagnoli.\nIl centro storico di Colonia del Sacramento \u00e8 stato inserito dall'UNESCO tra i Patrimoni dell'umanit\u00e0 nel 1995.\nCronologia dei regnanti.\nLa cronologia dal 1680 ad ora (con la bandiera del momento) \u00e8:\nMonumenti e luoghi d'interesse.\nIl \"Barrio Hist\u00f3rico\" (quartiere storico) di Colonia del Sacramento \u00e8 stato definito patrimonio dell'umanit\u00e0 dell'UNESCO. \u00c8 una popolare attrazione turistica ed \u00e8 servita da traghetti che solcano il R\u00edo de la Plata collegandola con Buenos Aires, con aliscafi che permettono il trasferimento in 50 minuti. La parte storica di Colonia, che ha strade in ciottolato costruite dai portoghesi nel XVII secolo, \u00e8 raggiungibile a piedi dal molo. Le maggiori mete sono:\nInfrastrutture e trasporti.\nColonia del Sacramento \u00e8 servita dai traghetti provenienti da Buenos Aires: \"Buquebus\" e \"Colonia Express\".\nDue principali superstrade arrivano a Colonia: la \"Strada 1\", che unisce Colonia a Montevideo che prosegue verso est, la quale \u00e8 stata dedicata al \"brigadier general\" Manuel Oribe, e la \"Ruta 21\" la quale la collega con la citt\u00e0 di Mercedes, denominata \"Treinta y Tres Orientales\".\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "1110359", "revid": "1782831", "url": "https://it.wikipedia.org/wiki?curid=1110359", "title": "Perla Nera", "text": "La Perla Nera (\"Black Pearl\" in inglese) \u00e8 una nave della saga cinematografica \"Pirati dei Caraibi\".\n\u00c8 il veliero del capitan Jack Sparrow ed \u00e8 nota per le sue vele nere e per la singolare velocit\u00e0, che la rende in grado di tenere testa all\"'Olandese Volante\".\nDescrizione.\nLa \"Perla Nera\" \u00e8 concepita come un fantasioso incrocio tra un galeone e un east indiaman ed \u00e8 nota come \"la nave dalle vele nere\" proprio per questa sua particolarit\u00e0; la sua straordinaria velocit\u00e0, che la rende superiore persino all'\"Interceptor\" - la nave pi\u00f9 veloce della Marina britannica - deriva dalla presenza dei remi. L'imbarcazione possiede inoltre trentadue cannoni, sedici per fiancata.\nDurante il comando di Hector Barbossa la ciurma \u00e8 vittima di una maledizione derivante dall'aver trafugato dell'oro azteco e anche la nave ne subisce gli effetti: dovunque andasse essa era infatti avvolta da una fitta nebbia, che ne preannunciava l'arrivo.\nStoria.\nLa \"Wicked Wench\".\nIn \"La vendetta di Salazar\" si racconta che la nave era originariamente un galeone pirata chiamato \"Wicked Wench\" il quale, insieme ad una piccola flotta, partecip\u00f2 alla battaglia contro la \"Silent Mary\" del capitano Armando Salazar, un ufficiale della Marina spagnola che si era posto l'obiettivo di sterminare tutti i pirati. Durante la battaglia il capitano della \"Wench\" rimase vittima di un incidente mortale: fu cos\u00ec che egli lasci\u00f2 a Jack la sua bussola e il comando della nave, al timone della quale riusc\u00ec con un'astuta manovra ad imbrogliare Salazar e a far s\u00ec che lui e la sua ciurma andassero a schiantarsi contro una grotta al centro del Triangolo del Diavolo. Jack divenne cos\u00ec il capitano della \"Wicked Wench\" per poi perderla in circostanze sconosciute. \nNel libro \"Pirates of the Caribbean: The Price of Freedom\" si racconta che la \"Wicked Wench\" divenne un mercantile della Compagnia britannica delle Indie orientali sotto le direttive di Cutler Beckett, direttore degli affari nell'Africa occidentale. Jack, divenuto dipendente della Compagnia, riottenne il comando della nave per aver salvato un carico di merci del Fair Wind da un attacco di pirati; dopo che egli trasgred\u00ec agli ordini di Beckett liberando un carico di cento schiavi, tuttavia, la nave venne incendiata e affondata per ordine dello stesso Beckett. Jack riottenne la \"Wench\" stringendo un patto con Davy Jones, che in cambio della sua anima lo rese capitano per tredici anni: riottenuta la nave, Jack la ribattezz\u00f2 \"Perla Nera\" per via del suo aspetto carbonizzato.\nLa \"Perla Nera\".\nDopo nemmeno due anni, tuttavia, Jack sub\u00ec un ammutinamento guidato dal suo primo ufficiale, l'infido e sleale Barbossa, che divenne il nuovo capitano; per tutto il primo film, \"La maledizione della prima luna\", il principale obiettivo di Jack sar\u00e0 proprio quello di rientrare in possesso della nave e vendicarsi di Barbossa. \nIn \"La maledizione del forziere fantasma\" Jack \u00e8 di nuovo capitano della \"Perla\" ma in seguito ad una violenta battaglia contro il Kraken, mostruosa creatura controllata da Jones, la nave viene affondata assieme al suo capitano, colpevole di non aver onorato il suo patto. Jack e la \"Perla\" vengono dunque confinati in una sorta di limbo nello Scrigno di Jones.\nIn \"Ai confini del mondo\" la \"Perla\" viene recuperata insieme al suo capitano per poi essere utilizzata nella battaglia decisiva contro l'\"Olandese Volante\". Alla fine del film Barbossa riesce a rubare di nuovo la nave lasciando Jack e Gibbs a Tortuga.\nIn \"Oltre i confini del mare\" Barbossa ha perso la \"Perla\" in seguito ad uno scontro con Barbanera, che ha imprigionato la nave all'interno di una bottiglia di vetro tramite una maledizione. Alla fine del film Gibbs riesce a prendere la bottiglietta contenente la \"Perla\" e insieme a Jack cerca di trovare un rimedio per rompere la maledizione.Non trovando alcun modo per liberare la nave, Jack Sparrow conserva la bottiglia con la \"Perla\".\nIn \"La vendetta di Salazar\" la nave viene liberata dalla bottiglia da Barbossa e verr\u00e0 utilizzata da quest'ultimo e da Jack per recuperare il Tridente di Poseidone e sconfiggere Salazar: alla fine della battaglia, in seguito al sacrificio di Hector, Jack torna finalmente al comando della \"Perla\" con Gibbs, Scrum, Marty e la scimmia Jack al suo fianco.\nNote sulla produzione.\nLa \"Perla Nera\" \u00e8 stata costruita nei cantieri a Bayou La Batre in Alabama sullo scafo della nave \"Sunset\", ma nonostante ci\u00f2 non pu\u00f2 essere considerata una replica attendibile di un vascello del '700 dato che mescola in maniera libera elementi propri di un vascello del '600 e del '700 ad altri completamente inventati creando un ibrido del tutto fantasioso. Un'altra versione della nave venne costruita in occasione del terzo film per essere poi utilizzata unicamente nella battaglia finale contro l\u2019\"Olandese Volante\". Per \"La vendetta di Salazar\" \u00e8 stato costruito un set apposito con solo il ponte di coperta della nave, mentre il resto di essa venne poi costruito in CGI. "}
{"id": "1110360", "revid": "2178", "url": "https://it.wikipedia.org/wiki?curid=1110360", "title": "Ponte sospeso di Carrick-a-Rede", "text": ""}
{"id": "1110361", "revid": "1226", "url": "https://it.wikipedia.org/wiki?curid=1110361", "title": "Vana Tallinn", "text": "Il Vana Tallinn (letteralmente \"Vecchia Tallinn\") \u00e8 un liquore estone, tipico della citt\u00e0 di Tallinn, prodotto a partire dal 1898 nello stabilimento dell'azienda \"Liviko\".\nDescrizione.\nIl liquore viene prodotto in diverse gradazioni alcoliche, 40%, 45% e 50% e recentemente \u00e8 stata introdotta in commercio la variante cream al 16%.\nIl liquore si presenta di colore ambrato con un sapore dolce e dal retrogusto di vaniglia, cannella e limone. \n\u00c8 un liquore a base di rum, al quale durante la produzione vengono addizionati vari ingredienti e aromi quali vaniglia, cannella, cardamomo e oli essenziali di agrumi, che ne conferiscono il caratteristico sentore aromatico.\nUtilizzo.\nLa sua caratteristica dolce e aromatica nasconde in realt\u00e0 l'elevato contenuto alcolico, rendendolo potenzialmente pericoloso, specialmente in un cocktail chiamato \"falce e martello\", dove una parte di Vana Tallinn viene mescolata a quattro parti di champagne. Il cocktail \u00e8 chiamato cos\u00ec, perch\u00e9 secondo la leggenda locale colpisce il bevitore alla testa (martello) e gli taglierebbe le gambe (falce), oltre al palese riferimento alla passata occupazione straniera sovietica.\nFra gli altri possibili usi, il Vana Tallinn si beve liscio o con ghiaccio come digestivo, si pu\u00f2 mescolare con soda o latte per ottenere la variante cream, o si aggiunge al caff\u00e8 nero per una versione \"baltica\" dell'Irish coffee.\n\u00c8 normalmente distribuito nei paesi baltici (Estonia, Lettonia e Lituania), in Finlandia, praticamente in tutti i paesi dell'Europa dell'est e, dal 2007, anche negli Stati Uniti d'America."}
{"id": "1110365", "revid": "371529", "url": "https://it.wikipedia.org/wiki?curid=1110365", "title": "Bone Machine", "text": "Bone Machine \u00e8 l'undicesimo album in studio del cantautore statunitense Tom Waits.\nTracce.\nTutte le canzoni, eccetto dove indicato, sono state scritte da Tom Waits"}
{"id": "1110376", "revid": "339392", "url": "https://it.wikipedia.org/wiki?curid=1110376", "title": "Battaglia del checkpoint Pasta", "text": ""}
{"id": "1110379", "revid": "2196166", "url": "https://it.wikipedia.org/wiki?curid=1110379", "title": "Ponte di corda di Carrick-a-Rede", "text": "Il ponte di corda di Carrick-a-Rede (\"Carrick-a-Rede Rope Bridge\" in inglese) \u00e8 un ponte pedonale sospeso in corda che collega un isolotto, Carrick Island, alla terraferma nell'omonimo tratto di costa vicino al villaggio di Ballintoy, nella contea di Antrim, in Irlanda del Nord\nDescrizione.\nLungo 20 metri, \u00e8 fissato alla scogliera a un'altezza di circa 30 metri. Tutta l'area circostante \u00e8 di grande interesse scientifico per la sua unicit\u00e0 geologica e per le specie animali e vegetali presenti.\nStoria.\nSi ritiene che i pescatori di salmoni costruiscano ponti per collegare la terraferma a Carrick Island da oltre 350 anni. Nel corso del tempo il ponte ha assunto diverse forme, e ancora negli anni Settanta del XX secolo era composto da una sola fune a cui aggrapparsi e una passerella composta da poche assi di legno. L'attuale ponte \u00e8 del 2008, \u00e8 costato 16.000 sterline, e consente un attraversamento in piena sicurezza. Sebbene nessuno sia mai caduto dal ponte, \u00e8 capitato che alcuni visitatori non abbiano avuto il coraggio di percorrere il ponte di ritorno dall'isolotto, obbligando alcune imbarcazioni a trasportarli sulla terraferma.\nPesca.\nCarrick Island non \u00e8 pi\u00f9 utilizzata per la pesca al salmone, poich\u00e9 non ne sono rimasti molti nelle acque circostanti. I salmoni attraversano queste acque per risalire i corsi dei fiumi Bann e Bush.\nGeologia.\nL'isola di Carrick-a-Rede \u00e8 un classico esempio di collo vulcanico, ovvero un cono vulcanico eroso dall'acqua. La presenza di tufo, cenere vulcanica grigia e bombe vulcaniche testimonia l'estrema potenza dell'eruzione che circa 60 milioni di anni fa ha colpito quest'area, caratterizzata oggi da scogliere di basalto."}
{"id": "1110387", "revid": "1782831", "url": "https://it.wikipedia.org/wiki?curid=1110387", "title": "Dario Galli", "text": "Biografia.\nNato da Davide Galli, insegnante elementare molto conosciuto e stimato e da Rosina Adelina De Sensi (seconda moglie) di nobile lignaggio, il poeta ebbe cinque fratelli: Italo (caduto nella battaglia di Cefalonia), Gilda, Alda, Dora e Mario.\nInizi\u00f2 i suoi studi sin dalla giovane et\u00e0 proprio grazie all'attenta e scrupolosa guida del padre insegnante.\nDopo aver conseguito il diploma magistrale part\u00ec volontario per la Spagna con il grado di Sottotenente, dove cominci\u00f2 a scrivere le sue prime poesie nate dal sentimento nostalgico per i suoi cari. Tornato in Italia con la Croce al Merito di guerra fu richiamato alle armi all'inizio della II guerra mondiale.\nTerminata la guerra ebbe un impiego a Nicastro presso l'agenzia del Banco di Napoli: in quegli anni conobbe e spos\u00f2 Irma Giordano, maestra di scuola elementare dalla quale ebbe cinque figli.\nTra gli anni cinquanta e sessanta collabor\u00f2 al mensile storico letterario \"Calabria Letteraria\", fondando l'accademia \"Neocastrum\" che lo vide impegnato per molti anni come presidente.\nMor\u00ec vittima dell'assenteismo sanitario nell'ospedale di Catanzaro il 24 ottobre 1977.\nTitoli conseguiti.\nRiconoscimenti letterari e governativi tra cui le Commende, il Cavalierato, le medaglie al valor militare, le lauree ad honorem e i premi letterari. L'universit\u00e0 Calabrese della terza et\u00e0 ha dedicato al poeta il libro intitolato, appunto, \"Dario Galli\" scritto a cura del Prof. Eugenio Leone."}
{"id": "1110389", "revid": "66623", "url": "https://it.wikipedia.org/wiki?curid=1110389", "title": "Carrera gt", "text": ""}
{"id": "1110390", "revid": "57872", "url": "https://it.wikipedia.org/wiki?curid=1110390", "title": "Agostino Roscelli", "text": "Biografia.\nNacque a Bargone di Casarza Ligure il 27 luglio 1818 da Domenico e Maria Gianelli, fu battezzato lo stesso giorno perch\u00e9 si temeva per la sua vita. La sua famiglia era povera di mezzi materiali ma ricca di fede e di virt\u00f9 cristiane. Intelligente, sensibile, piuttosto riservato, Agostino si rese presto utile alla famiglia nella custodia del gregge paterno.\nOrdinato sacerdote il 19 settembre 1846 dal cardinale Placido Maria Tadini, fu assegnato inizialmente alla parrocchia di San Martino d'Albaro, a Genova, e dal 1858 cominci\u00f2 a collaborare con l'Opera degli Artigianelli.\nDal 1872 si occup\u00f2 dei detenuti del carcere di Sant'Andrea e due anni dopo, nel 1874, divent\u00f2 cappellano del brefotrofio provinciale del capoluogo ligure. Nel 1876 concep\u00ec l'idea di fondare una nuova congregazione e chiese un parere a Papa Pio IX, che gli rispose \"Deus benedicat te et opera tua bona\" (in italiano \"Dio benedica te e la tua buona opera\"): il 15 ottobre dello stesso anno fond\u00f2 l'Istituto delle Suore dell'Immacolata Concezione. Mor\u00ec a Genova il 7 maggio 1902 all'et\u00e0 di 83 anni. \u00c8 sepolto nella chiesa di Santa Maria del Prato, nel quartiere di Albaro, annessa alla sede generalizia delle \"immacolatine\".\nAgostino Roscelli fu proclamato beato nel 1995 da Giovanni Paolo II e lo stesso pontefice lo canonizz\u00f2 il 10 giugno 2001, Solennit\u00e0 della Santissima Trinit\u00e0."}
{"id": "1110394", "revid": "371529", "url": "https://it.wikipedia.org/wiki?curid=1110394", "title": "The Early Years, Volume Two", "text": "The Early Years, Volume Two \u00e8 la seconda parte di una raccolta del cantautore statunitense Tom Waits. &lt;br&gt; Nonostante il titolo (I primi anni), queste canzoni sono state registrate dal luglio all'agosto 1971, prima del suo debutto con \"Closing Time\".\nTracce.\nTutte le canzoni sono state scritte da Tom Waits"}
{"id": "1110399", "revid": "46291", "url": "https://it.wikipedia.org/wiki?curid=1110399", "title": "Cananga odorata", "text": "L'ilang-ilang o ylang-ylang (Cananga odorata ) \u00e8 un albero della famiglia delle Annonaceae dai cui fiori si ricava l'omonima essenza usata in profumeria.\nEtimologia.\nIl nome \"ilang-ilang\" (o \"ylang-ylang\"), di origine tagalog, potrebbe derivare dalla parola \"ilang\", che significa regione selvaggia, o da \"ilang-ilan\", ossia \"non comune\", riferibile all'aroma molto particolare.\nDescrizione.\n\u00c8 un albero a crescita rapida che raggiunge un'altezza media di 12 metri. Le foglie, lucide e scure, sono lunghe e hanno forma lanceolata con margini ondulati. I numerosi e profumatissimi fiori crescono, solitari o riuniti in piccoli grappoli, in autunno e primavera. Sono giallo-verdastri (raramente rosa) e hanno 3-5 petali allungati e arricciati.\nDistribuzione e habitat.\nL'areale della specie comprende India, Malaysia, Indonesia, Papua Nuova Guinea, Filippine, Australia e isole Salomone.\nCresce in condizioni di pieno sole o semiombreggiatura e preferisce i suoli acidi tipici delle foreste pluviali, suo habitat naturale.\nRiproduzione.\nLa moltiplicazione avviene per seme o per talea. La facile germinazione dei semi ha contribuito ad una vasta diffusione di questa pianta che in alcune zone viene ritenuta un albero infestante."}
{"id": "1110401", "revid": "97701", "url": "https://it.wikipedia.org/wiki?curid=1110401", "title": "Ylang-ylang", "text": ""}
{"id": "1110402", "revid": "842", "url": "https://it.wikipedia.org/wiki?curid=1110402", "title": "Kib\u014d", "text": ""}
{"id": "1110403", "revid": "97701", "url": "https://it.wikipedia.org/wiki?curid=1110403", "title": "Ylang ylang", "text": ""}
{"id": "1110405", "revid": "842", "url": "https://it.wikipedia.org/wiki?curid=1110405", "title": "Canadarm2", "text": ""}
{"id": "1110409", "revid": "1543377", "url": "https://it.wikipedia.org/wiki?curid=1110409", "title": "Dr. Chud", "text": "Carriera.\nLa sua carriera come batterista ha inizio suonando insieme a Dan Kidney ed i Pulsations per ben otto anni. Dopo entr\u00f2 a far parte dei Sardonica. Mentre il progetto con i Sardonica andava avanti, ha suonato insieme a Jerry Only e Doyle Wolfgang von Frankenstein dei Misfits nel progetto heavy metal americano \"Kryst The Conqueror\". La sua carriera \u00e8 ricca di collaborazioni, infatti, prima di entrare a far parte dei Misfits ha registrato un album con i Sacred Trash. Dr. Chud ha anche nel suo curriculum una collaborazione con Joey Ramone nell'album \"\". Entrato a far parte dei Misfits, nel 2001, Dr.Chud e Michale Graves lasciarono la band per formarne una propria dal nome The Lost Boys, per poi formare, sempre insieme la band Graves. Attualmente Dr. Chud suona nella band di Doyle Wolfgang von Frankenstein ovvero nei Gorgeous Frankenstein"}
{"id": "1110414", "revid": "1226", "url": "https://it.wikipedia.org/wiki?curid=1110414", "title": "Marvel universe", "text": ""}
{"id": "1110426", "revid": "1543377", "url": "https://it.wikipedia.org/wiki?curid=1110426", "title": "Deep Space Network", "text": "Il Deep Space Network, o \"Rete dello spazio profondo\", \u00e8 una rete internazionale di radiotelescopi, che svolge attivit\u00e0 di supporto alle missioni interplanetarie e di esplorazione del sistema solare e dell'universo nei campi dell'astronomia radio e radar. Anche particolari missioni in orbita intorno alla Terra possono usufruire del DSN nelle loro comunicazioni. Il DSN \u00e8 parte del \"Jet Propulsion Laboratory\" (JPL) della NASA.\nStoria.\nIl precursore del DSN fu istituito nel gennaio del 1958 come applicazione militare. Radio-stazioni mobili furono disposte in Nigeria, Singapore e California per ricevere la telemetria e seguire l'orbita del primo satellite lanciato dagli Stati Uniti, l\"'Explorer 1\". La NASA fu ufficialmente costituita il 1\u00ba ottobre del 1958, nell'intenzione di unificare sotto un'unica gestione civile i programmi di esplorazione spaziale allora condotti separatamente dall'Esercito, dalla Marina e dall'Aeronautica degli Stati Uniti.\nIl 3 dicembre 1958, il JPL fu trasferito dall'Aeronautica alla NASA, col compito di progettare ed eseguire missioni d'esplorazione con sonde spaziali semi-automatiche della Luna e degli altri pianeti del sistema solare. Subito dopo, la NASA svilupp\u00f2 il concetto del \"Deep Space Network\", un unico sistema d'ascolto indipendente, in grado di gestire le comunicazioni con tutte le future missioni verso lo spazio profondo, evitando che per ogni progetto di volo fosse istituita e posta in operazione una specifica rete di comunicazione.\nAl DSN fu affidata la responsabilit\u00e0 del proprio sviluppo e mantenimento in esercizio, oltre alla possibilit\u00e0 di effettuare proprie ricerche. Il DSN oggi \u00e8 \"leader\" nello sviluppo di ricevitori a basso rumore; sistemi di tracciamento, telemetria e comando; elaborazione di segnali digitali e navigazione nello spazio profondo.\nInformazioni generali.\nIl DSN \u00e8 costituito da tre complessi per le comunicazioni da e verso lo spazio profondo, distanziati approssimativamente 120\u00b0 l'uno dagli altri:\nOgni complesso \u00e8 posto in zone semi-montuose, dove il terreno forma una concavit\u00e0 naturale, in modo da ridurre la possibilit\u00e0 di interferenze. La particolare distribuzione geografica permette di seguire costantemente le sonde interplanetarie nonostante la rotazione della Terra e, abbinata alla tecnica interferometrica ed all'elevata sensibilit\u00e0 di ogni dispositivo di ricezione, rende il DSN il pi\u00f9 sensibile sistema per le telecomunicazioni scientifiche al mondo.\nL'esplorazione del sistema solare \u00e8 condotta principalmente per mezzo di sonde semi-automatiche. Il DSN \u00e8 l'elemento chiave nella comunicazione da e verso ogni sonda, permettendo sia la trasmissione degli ordini, sia la ricezione dei dati raccolti. Tutte le antenne che costituiscono il DSN sono riflettori parabolici, manovrabili, ad alto guadagno.\nLe antenne e i sistemi di interpretazione dei dati, permettono di:\nLa rete \u00e8 un centro di ricerca parte del JPL ed \u00e8 amministrata e gestita dal \"California Institute of Technology\" (Caltech) per conto della NASA.\nAll'interno del JPL la gestione del programma \u00e8 affidata al \"Interplanetary Network Directorate\" (IND).\nLa rete NSD per monitorare le varie sonde si pu\u00f2 appoggiare anche a complessi non di propriet\u00e0 NASA come per esempio il \"Sardinia Radio Telescope.\"\nLimitazioni della rete e sfide future.\nLa copertura fornita dal DSN per l'emisfero meridionale \u00e8 limitata, nonostante il complesso d'ascolto a Canberra. Non essendoci, infatti, postazioni n\u00e9 in America Meridionale, n\u00e9 in Africa, si sono verificati eventi che hanno condotto alla perdita dei dati in ricezione dalle sonde Voyager. Il ripetersi dell'accaduto potrebbe essere evitato predisponendo nell'emisfero australe un equipaggiamento ridondante di quello presente nell'emisfero boreale.\nAnche le prevedibili sfide dei prossimi anni richiedono un ampliamento della Rete d'ascolto; infatti \u00e8 previsto un incremento delle operazioni di supporto, dettato dal maggior numero di missioni operative (sia vecchie missioni, tuttora in corso e che continuano a trasmettere dati a terra, sia missioni che saranno lanciate nei prossimi anni). Inoltre, le antenne pi\u00f9 vecchie, in particolare i dischi di 70 m di diametro, stanno raggiungendo il loro limite di progetto e dovranno essere presto sostituite."}
{"id": "1110432", "revid": "1632387", "url": "https://it.wikipedia.org/wiki?curid=1110432", "title": "Rose Tattoo", "text": "I Rose Tattoo sono un gruppo hard rock formato nel 1976 a Sydney, Australia.\nIl successo globale degli AC/DC dei primi anni settanta apr\u00ec le porte ad altre importanti band australiane, tra le pi\u00f9 note figurano proprio i Rose Tattoo. Guidati dall'inconfondibile frontman Angry Anderson, calvo e tatuato, la band si costru\u00ec un'immagine in tutto il mondo.\nStoria.\nI Rose Tattoo vennero fondati a Sydney nel 1976 dall'ex bassista dei Band of Light Ian Rilen. A completare la formazione furono originariamente l'ex-bassista dei Buffalo Peter Wells alla chitarra, Tony Lake alla voce, il chitarrista ritmico Leigh Johnston ed il batterista Michael \"Stork\" Vandersluys. Lake e Johnston per\u00f2 abbandonarono il progetto prematuramente sostituiti rispettivamente dall'ex cantante dei Buster Brown Gary \"Angry\" Anderson ed il chitarrista Mick Cocks. Debuttarono al locale Chequers nel capodanno del 1976, che alcuni anni prima aveva lanciato gli AC/DC. Ispirati da gruppi rock &amp; roll britannici come Rolling Stones e i Faces, e grazie alle crude sonorit\u00e0 del boogie hard rock, la band conquist\u00f2 una buona fetta di appassionati attorno all'area di Sydney; tanto che Bon Scott, voce degli AC/DC nonch\u00e9 un loro grande fan, li raccomand\u00f2 alla Albert Productions, etichetta discografica con cui collaboravano i produttori Harry Vanda e George Young (quest'ultimo, fratello di Angus e Malcolm Young degli AC/DC). Vanda e Young erano inoltre produttori degli stessi AC/DC nonch\u00e9 membri degli Easybeats. Il batterista Michael Vandersluys venne presto sostituito da Dallas \"Digger\" Royal. Con la Albert Productions pubblicarono il primo singolo \"Bad Boy for Love\", brano composto da Rilen, che lasci\u00f2 la band sul territorio australiano. Quest'ultimo, per altro fondatore della stessa band, nell'ottobre del 1977 dar\u00e0 vita alla punk rock band degli X (da non confondere con l'omonima band statunitense) che risiedeva a Sydney. Grazie al loro primo singolo, i Rose Tattoo vennero proiettati nelle classifiche australiane, cos\u00ec da guadagnare una certa popolarit\u00e0 nel circuito. Cocks pass\u00f2 al basso, lasciando il ruolo di chitarrista ad un altro ex-Buffalo, Chris Turner. Turner dur\u00f2 ben poco, e Cocks torn\u00f2 dietro le sei corde, mentre Anderson reclut\u00f2 il nuovo bassista Geordie Leach (che in origine suonava con lui nei Buster Brown). I Rose Tatto ottennero una notevole popolarit\u00e0 nei club, e presto divennero tra i pi\u00f9 noti della scena australiana. A conferma di ci\u00f2 viene pubblicato il debutto, \"Rose Tattoo\", nel novembre 1978 prodotto da Vanda e Young. La band partecip\u00f2 anche alla compilation \"Canned Rock\" con due brani live: \"\"Bad Boy For Love\" e \"Rock n' Roll Outlaw\"\". Dopo poco tempo, Leach si allontan\u00f2 nei primi mesi del 1979 venendo seguito poco dopo da Cocks. La band si ritir\u00f2 per un breve periodo per poi annunciare la nuova formazione composta da Anderson, Wells, Royall ed il nuovo chitarrista Lobby Lloyde.\nAnni '80.\nI Rose Tattoo pubblicarono nel 1980 un singolo indipendente intitolato \"Realise Legalise\", un singolo split a favore della legalizzazione della marijuana con Colin Peterson. Lo stesso anno registrarono un album a Los Angeles, che per\u00f2 non venne mai realizzato. Verso la fine dell'anno si assicureranno un contratto con una major, ma Lloyde annunci\u00f2 la sua dipartita. Venne presto sostituito da un ritrovato Geordie Leach, giusto in tempo per alcune esibizioni in Europa, proprio quando il singolo \"Rock n' Roll Outlaw\" venne lanciato in Gran Bretagna, Francia e Germania. Il gruppo arriv\u00f2 in Gran Bretagna proprio con l'esplosione del punk rock durante la seconda met\u00e0 degli anni '70, e l'immagine della band venne quindi offuscata dal nuovo movimento musicale. In ogni caso il loro passaggio non si rivel\u00f2 un buco nell'acqua; parteciparono a due serate tutto esaurito al Marquee club di Londra e apparirono al prestigioso Reading festival. La loro popolarit\u00e0 crebbe ulteriormente nel 1981 aprendo un concerto per i Rainbow. L'album di debutto della band venne re-intitolato \"Rock n' Roll Outlaw\" sul mercato europeo e segu\u00ec nello stesso anno il secondo \"Assault &amp; Battery\", realizzato nel settembre 1981, che riscosse delle buone vendite grazie anche ai singoli \"\"Out Of This Place\" e \"Manzil Madness\"\". Cocks lasci\u00f2 il gruppo nel 1982 per raggiungere i connazionali Heaven, ed il suo posto venne ricoperto dall'ex-Redhouse Robin Riley. L'incidente in moto accorso al nuovo entrato Riley gli procur\u00f2 una rottura al braccio costringendolo ad allontanarsi momentaneamente dal gruppo. Il terzo disco \"Scarred for Life\" nel 1982 vendette in Australia 100.000 copie lanciato da singolo \"We Can't Be Beaten\". Parteciparono per la prima volta a concerti negli Stati Uniti al fianco di ZZ Top e Aerosmith. Nei primi mesi del 1983 ebbe luogo un radicale cambio di formazione, dove Wells, Royal e Riley abbandonarono la formazione. In occasione del tour estivo in Australia al fianco di The Angels e Choirboys, i Rose Tattoo vedevano Anderson e Leach accompagnati dai chitarristi Greg Jordan e John Meyer, ed il batterista Robert Bowron, presto sostituito da Scott Johnson. Il loro quarto album \"Southern Stars\" venne pubblicato nel tardo 1984, dove Leach annunci\u00f2 il suo ritorno a sostituzione di Riley. La band era quindi composta da Angry Anderson alla voce, i chitarristi John Meyer e Greg Jordan, il bassista Geordie Leach e Scott Johnston alla batteria. Il nuovo disco venne per\u00f2 pubblicato solo in Australia, e la Albert Productions lasci\u00f2 i fans del resto del mondo poich\u00e9 costretta a pagare troppo alti prezzi d'importazione. Col nuovo anno sorsero altri problemi e Jordan lasci\u00f2 la band. I Rose Tattoo firmarono cos\u00ec per la Mushroom Records e registrarono una reinterpretazione del noto brano dei canadesi Steppenwolf \"Born to Be Wild\", il quale aveva ottenuto un certo successo in Australia, e che fu registrato con i nuovi membri Andy Cichon al basso e il chitarrista Tim Gaze (il brano venne incluso solo nel 1990 all'interno dell'album solista di Anderson \"Blood from Stone\"). Questo periodo vide anche Anderson apparire in alcuni film come \"\"Bullamakanka\" ed il noto \"Mad Max III: Beyond Thunderdome\"\". Con la band in fase di stallo, Meyer decide di raggiungere la sua vecchia band.\nL'ultimo album del gruppo, \"Beats from a Single Drum\" venne pubblicato nel 1986, ed inizialmente doveva essere il debutto solista di Angry Anderson. Prodotto da Kevin Beamish (Saxon, Y&amp;T, Hurricane), l'album vide le partecipazione di Gaze, Cichon e Johnson. Il risultato fu un album dalle sonorit\u00e0 pi\u00f9 raffinate e melodiche, affini al AOR. La band partecip\u00f2 in seguito ad un tour in Australia nel 1987 con il bassista Jack Landt ed il tastierista Rick Mellick, ma la formazione annunci\u00f2 lo scioglimento poco dopo.\nNel frattempo negli Stati Uniti, i Guns N' Roses registrarono una reinterpretazione dei Rose Tattoo intitolata \"\"Nice Boys (Don't Play Rock n' Roll)\" che inclusero nel loro live album \"Live ?!*@ Like a Suicide\"\" del 1986, e successivamente anche disco \"G N' R Lies\" del 1988. La heavy metal band statunitense dei Keel pag\u00f2 i diritti nel 1988 per riprendere il brano dei Rose Tattoo \"Rock n' Roll Outlaw\", che inserirono nel loro album \"Larger than Live\" e che utilizzarono per partecipare alla colonna sonora del film del 1987 ' (in italiano ') diretto da Penelope Spheeris. La Mushroom Records ristamp\u00f2 l'album \"Beats from a Single Drum\"\" l'anno seguente, diffondendolo come un album solista di Anderson. Nel 1989 gli ex membri della band Riley e Johnson entrarono nella band \"Mama's Darling\" con l'ex-cantante dei Tough Luxury Stuart Cave, l'ex bassista degli AC/DC Mark Evans ed il chitarrista degli Heaven John Haese. I Rose Tattoo inoltre, nonostante la loro uscita di scena, riscuotevano ancora un certo successo in Germania dove l'album di debutto venne completamente ristampato con l'aggiunta di otto tracce bonus tra cui anche del materiale dal vivo.\nAnni 90.\nSeguirono anche alcune compilation. Angry Anderson pubblic\u00f2 un album solista intitolato \"Blood from Stone\" nel 1990, contenente anche la reinterpretazione degli Steppenwolf \"Born to Be Wild\", singolo che era stato inciso nel 1985 dai Rose Tattoo, ma mai incluso in alcun album. Mentre tristi notizie arrivavano per la battaglia persa contro il cancro dell'ex batterista Dallas Royall. I Guns N' Roses suonarono in Australia nel 1993, e l'idea dei promoter era far aprire il concerto dai Rose Tattoo. La band vi partecip\u00f2 composta da Anderson, Wells, Cocks, Leach e il nuovo batterista Paul DeMarco. Per celebrare la riunione, gli australiani pubblicarono l'EP \"\"Bad Boy For Love\". Leach presto raggiunse la band The Giant mentre Wells si concentr\u00f2 sulla carriera solista. Il suo primo lavoro solista si intitolava \"No Hard Feelings\"\"; che ebbe anche il contributo di Leach e DeMarco. Una versione pi\u00f9 recente dei The Pete Wells Band includevano DeMarco, Cocks e Cichon. Wells lavor\u00f2 con l'americano Andy \"Andyboy\" Anderson nell'album \"\"Romeo Dog\" nel 1995. Andyboy pubblic\u00f2 anche un tributo ai Rose Tattoo intitolandolo \"A Tribute To The Boys\"\" sotto il nome di \"Rose Tattwho\" che vedeva la partecipazione di Wells e Cichon. Nel 1998 i Rose Tattoo, con il bassista originale Ian Rilen che sostitu\u00ec Leach, si riunirono per il tour australiano \"All Hell Breaks Loose\" assieme ai The Angels. Questa formazione dur\u00f2 solo fino alla fine delle date del tour, quando Rilen venne nuovamente sostituito da Leach.\nAnni 2000.\nDurante il 2000 il gruppo partecip\u00f2 al noto Wacken Open Air festival in Germania, dove l'intera esibizione venne racchiusa nel loro primo live album \"25 to Life\". L'album venne prodotto dal manager dei Saxon Rainer Hansel e venne pubblicato per la Steamhammer SPV Records in Europa. Gli show in Germania durarono fino a giugno al fianco di band come B\u00f6hse Onkelz, Saxon e Danzig. Il bassista Steve King venne ritrovato nel 2000. I live show continuarono negli anni; nel 2002 suonarono al fianco di Blaze in Inghilterra, mentre tornarono al Wacken anche nel 2002, nel 2006 e nel 2007. Nel 2002 la band pubblic\u00f2 un album in studio dopo ben 16 anni, intitolandolo \"Pain\". Il disco fu prodotto ancora da Rainer Hansel e pubblicato da Steamhammer/SPV. Nel 2003 Pete Wells fond\u00f2 una nuova band chiamata \"Rocks Push\", realizzando l'album \"Three Good Reasons For The Blues\" per la Big Rock Records. Wells copriva il ruolo di bassista, al fianco del cantante/chitarrista Chris Turner ed il batterista Rob Grosser. I Rose Tattoo rimasero attivi, organizzando alcuni tour in Australia in luglio. Nel 2004, la band suon\u00f2 di supporto ai Deep Purple allo \"State Theatre\" di Sydney. Nello stesso periodo gli L.A. Guns, hair metal band di Los Angeles, inserirono il brano dei Rose Tattoo \"Rock n' Roll Outlaw\" nel loro album \"Rips the Covers Off\" (2004). Durante il periodo del tour europeo nell'estate dello stesso anno, Pete Wells si ritir\u00f2 dalle scene perch\u00e9 affetto da un cancro alla prostata, e venne sostituito da Dai Pritchard. Dopo aver pubblicato un album da solista, Wells mor\u00ec il 27 marzo 2006 all'et\u00e0 di 58 anni. Mick Cocks fond\u00f2 il suo nuovo progetto, i \"Doomfoxx\", pubblicando un EP per la Blast Records e suonando alcuni live nell'aprile del 2005. Anche Ian Rilen, ex membro, nonch\u00e9 fondatore della band stessa, venne affetto dal cancro alla vescica urinaria, e mor\u00ec il 30 ottobre 2006. Dopo la band X, Rilen aveva fondato gli \"Ian Rilen &amp; The Love Addicts\". Nel 2007 i Rose Tattoo tornano in studio collaborando col produttore Mark Opitz per un nuovo album, intitolato \"Blood Brothers\", uscito il 16 febbraio 2007 per la Armageddon Products. La traccia d'apertura \"\"Black Eyed Bruiser\", venne scritta dalla loro vecchia squadra di produzione composta da Harry Vanda e George Young. Aggiunsero anche le tre tracce live \"Rock 'n' Roll Outlaw\", \"Remedy\" e \"Astra Wally\"\" registrate a Sydney al \"Pete Wells Benefit Concert\", un concerto organizzato in memoria dello scomparso Pete Wells. Angry Anderson, Geordie Leach, Ian Rilen, Rob Riley, Mick Cocks, Pete Wells e Dallas \"Digger\" Royal vennero inoltre aggiunti alla \"ARIA Hall of Fame\" (Australian Recording Industry Association). Il 25 febbraio 2007, oltre 10.000 fans degli AC/DC accorsero al Claremont Showground per il concerto tributo a Bon Scott. Al concerto parteciparono Rose Tattoo, The Angels e The Screaming Jets. Nello stesso 2007 Angry Anderson partecip\u00f2 come ospite, assieme a Lemmy Kilmister dei Mot\u00f6rhead, e Andi Deris degli Helloween, al brano dei Saxon \"I've Got to Rock (To Stay Alive)\", che venne pubblicato nel loro DVD \"To Hell and Back Again\". Tra il marzo e l'aprile 2007 i Tattoo intrapresero dei tour europei con i Saxon e Masterplan. Nell'aprile 2009 il management della band annuncia che il chitarrista e fondatore della band Mick Cocks, \u00e8 stato colpito da un cancro al fegato, mentre ne verr\u00e0 annunciato il decesso il 23 dicembre."}
{"id": "1110441", "revid": "1776051", "url": "https://it.wikipedia.org/wiki?curid=1110441", "title": "Trasporti in Suriname", "text": "Questa voce raccoglie le principali tipologie di Trasporti in Suriname.\nTrasporti su rotaia.\nReti ferroviarie.\nIn totale: 166\u00a0km (dati 2005)\nReti metropolitane.\nNon esistono sistemi di metropolitana in Suriname.\nReti tranviarie.\nAttualmente anche il servizio tranviario \u00e8 assente in questa nazione.\nTrasporti su strada.\nIn Suriname si guida tenendo la sinistra\nRete stradale.\nIn totale: 4.530\u00a0km (dati 1996)\nReti filoviarie.\nIn Suriname non circolano filobus.\nAutolinee.\nNella capitale del Suriname, Paramaribo, ed in altre zone abitate operano aziende\npubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di 1.200\u00a0km di acque navigabili (dati 1996).\nTrasporti aerei.\nAeroporti.\nIn totale: 46 (dati 1999)\na) con piste di rullaggio pavimentate: 5\nb) con piste di rullaggio non pavimentate: 41"}
{"id": "1110446", "revid": "105761022", "url": "https://it.wikipedia.org/wiki?curid=1110446", "title": "Un tram che si chiama Desiderio", "text": ""}
{"id": "1110448", "revid": "125890167", "url": "https://it.wikipedia.org/wiki?curid=1110448", "title": "Lettera22 (associazione)", "text": "Lettera22 \u00e8 un'associazione di giornalisti nata nel 1993, ha la sede centrale a Roma. \u00c8 diretta da Giuliano Battiston.\nStoria.\nFornisce servizi giornalistici (articoli, reportage) per quotidiani e periodici italiani e stranieri e lavora a collettanee di ricerca.\n\u00c8 costituita da giornalisti soci e si avvale di una rete di collaboratori in Italia e all'estero. \u00c8 stata diretta dalla sua fondazione a turno da diversi membri: Paolo Affatato, Paola Caridi, Emanuele Giordana, Enzo Mangini, Attilio Scarpellini e Lucia Sgueglia. Il direttore attuale \u00e8 Giuliano Battiston. Gli uffici di corrispondenza sono a Hong Kong e New York.\nNel 2007 \u00e8 stata tra i creatori dell'iniziativa \"Afgana\": un network della societ\u00e0 civile italiana che si occupa d'Afghanistan che nel 2011 ha ricevuto il Premio per la pace \"Tiziano Terzani\". Articoli di soci di Lettera22 sono usciti sulle maggiori testate italiane e su diversi giornali esteri.\nIl sito originale \u00e8 stato disegnato da Manlio Garavaglia. Nel dicembre 2020 il restyling \u00e8 stato affidato a Matteo Micalella. \nSoci e collaboratori.\nI soci di Lettera22: Paolo Affatato, Gabriele Carchella, Paola Caridi (fondatore), Emanuele Giordana (fondatore), Tiziana Guerrisi, Enzo Mangini, Gianna Pontecorboli (New York), Attilio Scarpellini (fondatore), Lucia Sgueglia. Dal 2012: Giuliano Battiston (direttore), Ilaria Maria Sala (Hong Kong), Andrea Pira.\nHanno fatto parte di Lettera22: Mauro Martini (fondatore), Angelo Mastrandrea, Irene Panozzo, Roberto Pavan, Elisabetta Sirugo, Junko Terao, Sergio Trippodo (fondatore), Gaia Vendettuoli\nHanno collaborato con Lettera22: Francesco Diasio (e la redazione di Amisnet), Maurizio Sacchi, Francesco Diasio, Adalberto Belfiore, Romano Martinis, Jean Leonard Touadi, Pietro del Solda', Paolo Mattei, Graziano Graziani, Luigi Coluccio, Katia Ippaso, Alessandra Daveri, Nacera Benali, Mimmo De Cillis, Claudio Landi, Francesca Marino, Patrizia Parnisari."}
{"id": "1110456", "revid": "1305772", "url": "https://it.wikipedia.org/wiki?curid=1110456", "title": "Phil Foglio", "text": "Biografia.\nFoglio ha frequentato l'Universit\u00e0 DePaul a Chicago ed \u00e8 stato membro del club di fantascienza dell'universit\u00e0, fungendo da co-redattore e da direttore artistico della fanzine del gruppo, \"Effen Essef\". Dopo aver vissuto nei dormitori della DePaul per alcuni anni, Phil si \u00e8 spostato nel quartiere Rogers Park di Chicago ed ha tenuto settimanalmente dei raduni ogni gioved\u00ec notte per i fan della fantascienza nell'area di Chicago.\nFoglio ha vinto due Premio Hugo come Best Fan Artist nel 1977 e nel 1978. Negli anni ottanta ha scritto ed illustrato una striscia dal titolo \"What's New?\" per \"Dragon Magazine\" edito dalla TSR, in cui satireggiava il mondo dei giochi di ruolo. Questa vetrina gli ha fatto guadagnare una considerevole fama all'interno della \"community\" dei giocatori. La striscia \u00e8 stata scritta mensilmente per tre anni.\nPhil ha anche disegnato i primi demoni Unix per una serie limitata di T-shirt nel 1979 . Nello stesso periodo ha iniziato ad illustrare la serie di romanzi fantasy \"MythAdventures\" scritta da Robert Lynn Asprin, e ha continuato ad illustrare nuovi romanzi come appaiono nelle edizioni brossurate.\nNei primi anni ottanta ha formato una compagnia di fumetti indipendente dal nome \"ffantasy ffactory\" con il disegnatore/scrittore di fantascienza Freff e l'editrice di libri di fantascienza Melissa Ann Singer. Lavorando sotto gli input ricevuti da Chris Claremont, Phil e Freff hanno scritto e disegnato un singolo numero di un titolo fantascientifico/storico chiamato \"D'Arc Tangent\" prima di terminare la loro collaborazione nel 1984. \nDa quel momento Phil ha continuato ad adattare il primo volume della serie \"MythAdventures\", \"Another Fine Myth\", in una serie di fumetti di otto numeri edita dalla WaRP Graphics. Questo lo ha portato a lavorare su varie altre opere nel mondo dei fumetti, compresi alcuni fumetti per la DC Comics, Marvel Comics e First Comics, cos\u00ec come suoi lavori come \"Buck Godot\".\nNegli anni novanta ha conosciuto e sposato sua moglie Kaja: entrambi hanno contribuito ai disegni per il gioco di carte collezionabili \"\" della Wizards of the Coast (e ripreso a scrivere la striscia \"What's New?\" per la rivista \"Duelist\" della Wizards of the Coast). Foglio \u00e8 anche il cofondatore della Palliard Press e ha pubblicato ulteriori fumetti, compresi una nuova serie di Buck Godot e la bizzarra serie erotica \"XXXenophile\".\nLa famiglia Foglio in seguito ha fondato gli Studio Foglio ed ha iniziato a produrre la serie retro-fantasy \"Girl Genius\". Nel 2005, i Foglio sono diventati i primi creatori a dichiarare che stavano per abbandonare la pubblicazione tradizionale di 'fumetti' periodici e da allora in poi hanno spostato online Girl Genius, sotto forma di webcomic, che continuano ad aggiornare tre volte a settimana. Questo modello di affari si \u00e8 dimostrato un successo sbalorditivo, che ha aumentato di otto volte il loro giro di lettori, ed ha triplicato le loro vendite durante il primo anno.\nPhil Foglio ricopre regolarmente il ruolo di Master of Ceremonies della masquerade organizzata durante il Comic-Con International. Nel tentativo di mantenere cortese il pubblico, solitamente egli lo placa lasciandolo gridare i numeri del costume/entrata. Questo \u00e8 un tentativo abbastanza vano per farli partecipare in questa maniera piuttosto che farli urlare abusi a partecipanti ben poco stellari. In passato, \u00e8 stato chiesto ad attori come Robert Trebor di presentare l'evento: tuttavia, l'atteggiamento pi\u00f9 austero di Foglio e un'insistenza ostinata che la folla mostri un minimo di buona educazione sembrano essere una formula di successo.\nBibliografia parziale.\nCarte di \"Magic: l'Adunanza\".\nLista completa delle carte di illustrate da Foglio, suddivise per . In corsivo \u00e8 riportato il nome originale della carta, (di alcune carte non esiste la versione in italiano)."}
{"id": "1110462", "revid": "5376", "url": "https://it.wikipedia.org/wiki?curid=1110462", "title": "Perdonanza", "text": ""}
{"id": "1110463", "revid": "118834", "url": "https://it.wikipedia.org/wiki?curid=1110463", "title": "Un tram chiamato Desiderio", "text": ""}
{"id": "1110468", "revid": "118834", "url": "https://it.wikipedia.org/wiki?curid=1110468", "title": "Un tram che si chiama desiderio (film 1951)", "text": ""}
{"id": "1110479", "revid": "640091", "url": "https://it.wikipedia.org/wiki?curid=1110479", "title": "Luca Beltrami", "text": "Biografia.\nFiglio di un ricco artigiano e commerciante in oreficeria milanese di origini cusiane, comp\u00ec gli studi medi con indirizzo tecnico pi\u00f9 che classico, corrispondente ad un attuale liceo scientifico. Frequent\u00f2 inizialmente l'Accademia di Belle Arti di Brera, che successivamente abbandon\u00f2 per seguire il maestro Camillo Boito alla scuola di Architettura del Politecnico di Milano, fondata nel 1865, dove si laure\u00f2 nel 1876. Nello stesso anno si trasfer\u00ec alla scuola di Belle Arti (\"\u00c9cole des Beaux-Arts\") di Parigi, che tuttavia non frequent\u00f2 assiduamente per dedicarsi a viaggi di studio, a frequentazioni di cantieri importanti, come quello dell'Op\u00e9ra di Charles Garnier e dell'Hotel de Ville, e alla produzione di incisioni, alle quali l'aveva iniziato l'amico pittore Luigi Conconi, che vennero poi esposte anche nei \"Salons\" parigini. All'\u00c9cole si attiv\u00f2 anche come assistente della sezione artistica italiana presente all'Esposizione Mondiale del 1878.\nRientr\u00f2 due anni dopo a Milano per assumere l'incarico di professore di architettura pratica alla Accademia di Belle Arti milanese e quindi al Politecnico della stessa citt\u00e0. Nel 1892 fond\u00f2, edita da Demarchi di Milano, la rivista \"Edilizia moderna\".\nFamoso nel campo del restauro, poich\u00e9 si basava sulla veridicit\u00e0 della storia e dei suoi documenti, fu uno dei pochi a preoccuparsi del contesto del monumento, del suo \"tessuto connettivo\", basandosi su una documentazione storica della vita dell'edificio, piuttosto che facendosi guidare dall'arbitrio della restaurazione romantica.\nBeltrami ha anche lasciato memorabili opere nel campo dell'arte sacra. La Chiesa di Santa Maria delle Grazie a Milano, il Duomo di Monza, la Certosa di Pavia furono restaurati anche da Beltrami. Inoltre pubblic\u00f2 un esemplare libro sugli arredi sacri (\"L'arte negli arredi sacri della Lombardia\") e alcuni libri sulla pittura di Bernardino Luini, artista religioso del '500. A Roma Beltrami, insieme a Giacomo Boni, sistem\u00f2 il Sepolcreto nel Museo forense. Dopo i Patti Lateranensi dispose su incarico di Pio XI il piano regolatore per la citt\u00e0 vaticana. Infine realizz\u00f2 anche la nuova Pinacoteca vaticana.\nDurante la sua carriera realizz\u00f2 anche molte incisioni e varie illustrazioni di architetture europee.\nInoltre svolse una intensa attivit\u00e0 come teorico dell'arte, pubblicando saggi riguardanti artisti contemporanei e rinascimentali.\nFece parte della commissione giudicatrice del concorso per il Monumento a Dante di Trento, oltre a dirigere l'Ufficio Regionale per la Conservazione dei Monumenti Lombardi.\nLa morte.\nAfflitto da un male incurabile, Beltrami mor\u00ec a 79 anni l'8 agosto 1933 a Roma nell'Albergo d'Inghilterra dove risiedeva; durante la malattia ricevette speciali benedizioni da papa Pio XI.\nI funerali furono celebrati il 10 agosto a Roma nella basilica di San Lorenzo in Lucina in forma solenne con rappresentanti del Senato, del Comune di Milano, della direzione del Castello Sforzesco, della Santa Sede e della Fabbrica di San Pietro; il feretro part\u00ec poi dalla Stazione Termini per Omegna per essere sepolto nella cappella gentilizia di famiglia nel cimitero della frazione di Cireggio.\nOnorificenze postume.\nL'8 agosto 1936, a tre anni esatti dalla morte, venne dedicata a Beltrami una lapide al Famedio del Cimitero Monumentale di Milano; inoltre al Castello Sforzesco gli fu dedicata la \"Sala del Tesoro\" con una lapide e venne inaugurato il suo archivio, donato alla citt\u00e0 e reso disponibile al pubblico.\nIl 28 marzo 1985 la salma venne traslata nel Famedio del Cimitero Monumentale di Milano con solenne cerimonia in presenza del sindaco Carlo Tognoli e di alcuni parenti del Beltrami. Il sarcofago \u00e8 in pietra bianca ed \u00e8 affiancato da un busto in marmo, opera di Giannino Castiglioni.\nPrincipali opere architettoniche.\nA lui si deve gran parte dell'aspetto dell'attuale piazza della Scala a Milano. Fu lui a realizzare gli edifici pi\u00f9 importanti o parti di essi sui tre lati non occupati dal Teatro alla Scala:\nComp\u00ec inoltre numerosi restauri di edifici medievali e rinascimentali, tra cui si ricorda in particolare:\nInoltre:\nPolitica.\nTra il 1885 e il 1889 fu consigliere comunale di Milano e assessore comunale supplente per un breve periodo tra il 1885 e il 1886.\nFu eletto deputato per tre legislature consecutive per la lista liberale (fu liberale conservatore filo-crispino) nel collegio di Milano.\nNelle elezioni del 1890 per la XVII legislatura fu il terzo pi\u00f9 votato nel collegio plurinominale. Nelle successive elezioni del 1892 e in quelle del 1895 fu eletto nel collegio uninominale. La sua terza elezione fu ottenuta per\u00f2 solo per decisione della Camera dei deputati che annull\u00f2 il ballottaggio che lo aveva visto sconfitto. Prefer\u00ec poi non ricandidarsi, ma continu\u00f2 a partecipare a iniziative liberali in occasione di elezioni politiche.\nLe sue esternazioni politiche non furono numerose, incentrate principalmente su aspetti legati al suo lavoro di architetto o al sostegno della destra alla quale apparteneva. In varie occasione fu critico e polemico nei confronti di radicali, repubblicani e socialisti.\nFu nominato senatore nel 1905 in una \"infornata\" di 40 senatori.\nIl 12 maggio 1928, in occasione della discussione della riforma della rappresentanza politica proposta dal governo Mussolini, fu uno dei firmatari dell'ordine del giorno di opposizione presentata del senatore Francesco Ruffini; fu uno dei 46 senatori che con voto palese si opposero all'ordine del giorno del senatore Raffaele Garofalo per l'approvazione della nuova legge elettorale.\nPubblicazioni.\nNel corso degli anni realizz\u00f2 pi\u00f9 di mille pubblicazioni fra articoli, trattati e libri sui pi\u00f9 diversi argomenti relativi alle sue molteplici attivit\u00e0. Elenchi bibliografie sui suoi scritti furono stampati sia quando era ancora in vita sia successivamente, al fine di definire la sua enorme produzione.\nNumerosi scritti furono realizzati con lo pseudonimo \"Polifilo\" o firmati semplicemente come \"L.B.\".\nLa \"Rivista scientifico-artistica di fotografia\".\nNel 1892 Beltrami contribu\u00ec alla nascita della \u00abRivista scientifico-artistica di fotografia\u00bb del Circolo fotografico lombardo insieme al fratello Giuseppe, fotografo dilettante premiato in alcune esposizioni. Alcune pubblicazioni di Beltrami sono illustrate da foto del fratello Giuseppe.\nNel primo numero della rivista Beltrami scrisse un articolo sull'attribuzione della camera oscura, riportando passi di manoscritti di Leonardo da Vinci. Invit\u00f2 inoltre i soci a fornire copie di monumenti o oggetti d'arte per documentare il patrimonio artistico.\n\"L'Edilizia Moderna\".\nBeltrami fu, dal primo numero dell'aprile 1892, collaboratore e parte del comitato di redazione del mensile \"L'Edilizia Moderna\", periodico di architettura e ingegneria edito a Milano dal 1892 da Arturo Demarchi. La rivista analizzava con dovizia di particolari tecnici, disegni e immagini fotografiche di qualit\u00e0 le costruzioni pi\u00f9 recenti degne di nota sorte in Italia e nel mondo. Suo il \"programma\" della rivista presente sul numero I.\n\"Il Guerin Meschino\".\nBeltrami pubblic\u00f2 vari scritti satirici sul periodico \"Il Guerin Meschino\", creando parodie dantesche firmate come \"cav. uff. Dante Alighieri\".\nNella rivista trasform\u00f2 anche la statua di Napoleone III, rinchiusa nel palazzo del Senato, in una sorta di nuovo \"Uomo di pietra\" che descriveva i mali dell'amministrazione comunale.\n\"Corriere della Sera\".\nNel 1896 tra marzo a novembre Beltrami divenne \"direttore politico\" (cio\u00e8 direttore responsabile) del \"Corriere della Sera\" e dal 1900 ne divenne azionista.\nGi\u00e0 dal 1890 il quotidiano lo aveva sostenuto come candidato liberale.\nI popolani di Casate Olona.\nTra il 1902 e il 1909 Beltrami scrisse brevi racconti satirici incentrati sugli abitanti dell'immaginario borgo di \"Casate Olona\".\nI brevi racconti, pubblicati sul \"Corriere della Sera\", sulla rivista \"La Lettura\", su \"La Perseveranza\" o su \"L'idea liberale\", erano destinati a irridere le idee politiche di radicali, di repubblicani e di socialisti. Nel 1920 e nel 1922 pubblic\u00f2 altri brevi racconti su Casate Olona, principalmente contro le tassazioni.\nLeonardo da Vinci e la \"Raccolta Vinciana\".\nNel corso degli anni Beltrami pubblic\u00f2 diversi studi su Leonardo da Vinci e in particolare nel 1891 diede alle stampe l'edizione integrale del Codice Trivulziano 2162 con la trascrizione e con annotazioni.\nIl 25 dicembre 1904 diffuse un appello per la costituzione di una \"Raccolta Vinciana\" presso il Castello Sforzesco, con tutte le pubblicazioni riguardanti Leonardo in vista del quarto centenario della sua morte nel 1919. L'appello fu pubblicato dal \"Corriere della Sera\" e dall\"Archivio Storico Lombardo\".\nNel 1905, con l'inizio della \"Raccolta\", Beltrami don\u00f2 copia di tutte le proprie pubblicazioni riguardanti Leonardo. Ebbe inizio anche la pubblicazione della rivista \u00abRaccolta Vinciana\u00bb di cui si occup\u00f2 Ettore Verga. Beltrami sostenne le spese per la pubblicazione della rivista per i primi anni (dal 1913 inizi\u00f2 ad essere pubblicata a spese del Comune di Milano).\nDopo il 1911 non si interess\u00f2 pi\u00f9 della pubblicazione. Solo nel 1919 ci fu uno vivace polemica tra Verga e Beltrami dopo la pubblicazione di \"Documenti e memorie\" di quest'ultimo senza alcuna indicazione dell'opera di ricerca del Verga.\nBeltrami si difese con una pubblicazione in cui ricostru\u00ec l'origine della propria ricerca e mise in luce gli errori nei regesti del Verga.\nOnorificenze.\nNel dicembre 1900 il Comune di Milano don\u00f2 a Beltrami una medaglia d'oro come ringraziamento per la restituzione del Castello Sforzesco. Ne vennero realizzate anche copie in bronzo.\nRaccolte \"Luca Beltrami\".\nNel 1936 il lascito Beltrami pervenuto al Comune di Milano fu collocato al Castello Sforzesco; dopo la Seconda guerra mondiale fu suddiviso tra pi\u00f9 Istituti del Castello:\nGenealogia.\nGenealogia essenziale della famiglia Beltrami."}
{"id": "1110482", "revid": "231325", "url": "https://it.wikipedia.org/wiki?curid=1110482", "title": "Un tram che si chiama Desiderio (opera teatrale)", "text": "Un tram che si chiama Desiderio o Un tram chiamato Desiderio (in lingua inglese: \"A Streetcar named Desire\") \u00e8 un dramma scritto dal drammaturgo statunitense Tennessee Williams nel 1947. Vincitrice del Premio Pulitzer per la drammaturgia nel 1948, la \"pi\u00e8ce\" viene considerata una delle opere teatrali migliori e pi\u00f9 importanti del XX secolo.\nTrama.\nDopo che la casa di famiglia, Belle Reve, \u00e8 stata pignorata dai creditori, Blanche DuBois lascia Laurel e si trasferisce dalla sorella Stella, che vive a New Orleans con il marito, Stanley Kowalsky. Blanche afferma di essersi presa un permesso dal lavoro di insegnante di inglese a causa delle sue frequenti crisi di nervi e, appena arrivata, comincia a lamentarsi della sciatteria della casa di Stella, un piccolo appartamento di due stanze; anche i rapporti con il cognato sono tesi fin dal primo momento: la donna gli rimprovera la rudezza e i modi bruschi, mentre Stanley continua a domandarle come abbia fatto a perdere tutti quei soldi e la casa.\nStanley interroga Blanche sul suo primo matrimonio con un uomo molto giovane, morto prematuramente, lasciandola vedova. Kowalsky si fa consegnare dalla cognata il carteggio sulla perdita di Belle Reve, un tempo una grande piantagione, e vede nella valigia della donna delle lettere che Blanche conserva gelosamente: le lettere d'amore scritte per lei dal marito. Stanley \u00e8 colpito dall'apparente sincerit\u00e0 di Blanche, e la informa che Stella aspetta un bambino.\nLa notte successiva Stanley gioca a poker con i suoi amici e Mitch, uno di loro, si lascia affascinare da Blanche, che apprezza quanto l'uomo sia pi\u00f9 fine e gentile degli altri giocatori. Ubriaco e furioso per le continue interruzioni, Stanley colpisce Stella e le due DuBois trovano rifugio dalla vicina del piano di sopra, Eunice. Pentito, Stanley comincia a urlare il nome di Stella finch\u00e9 la moglie non scende, lo perdona e si lascia portare a letto. Blanche e Mitch approfondiscono la conoscenza reciproca e l'uomo si scusa per i modi dell'amico.\nBlanche si stupisce che Stella torni dal marito e la mattina seguente glielo descrive in termini poco lusinghieri, ma Stella rigetta le insinuazioni e afferma di amare Stanley. Il marito, che ha ascoltato parte della conversazione senza intervenire, torna a casa e Stella lo bacia, mostrando cos\u00ec a Blanche quanto poco conti la sua opinione. Le settimane intanto passano ed il rapporto tra i cognati diventa sempre pi\u00f9 teso, mentre Blanche riversa tutte le sue speranze su Mitch, affinch\u00e9 la sposi e la porti via; per ingraziarselo, tuttavia, Blanche mente sulla sua et\u00e0 e dichiara di essere pi\u00f9 giovane di Stella, mentre invece \u00e8 pi\u00f9 anziana di diversi anni; a tale scopo, evita di farsi vedere dal ragazzo in piena luce, per nascondere i segni del tempo sul suo viso. Una sera, Blanche racconta a Mitch del primo marito, Allan Grey, un ragazzo sensibile che nascondeva la sua omosessualit\u00e0. Dopo averlo colto in flagrante con un altro uomo, Blanche aveva detto al marito di essere disgustata da lui e Allan si era suicidato. Mitch promette di prendersi cura di lei.\nStanley intanto ha raccolto informazioni sulla cognata e le condivide con la moglie: Blanche \u00e8 stata licenziata per aver fatto sesso con uno studente e ha vissuto a lungo in un hotel, il Flamingo, noto per essere frequentato da prostitute. Stella rigetta le accuse e attacca il marito, ma entra in travaglio e Stanley deve portarla in fretta in ospedale. Blanche resta sola a casa e Mitch viene a trovarla per chiedere spiegazioni sui pettegolezzi riportatigli da Stanley: dapprima la donna nega tutto, ma poi ammette la verit\u00e0 e chiede perdono. L'uomo, umiliato, rifiuta di perdonarla ma prova a fare sesso con lei; allora Blanche urla \"al fuoco\" e Mitch fugge.\nStanley torna a casa dall'ospedale e conforta Blanche, che intanto \u00e8 sprofondata nella fantasia di un vecchio pretendente che sta venendo a prenderla per portarla via da New Orleans. Stanley dapprima finge di crederle, solo per poi smascherare il suo castello di bugie. Sentendosi minacciata, Blanche tenta di ferirlo con un pezzo di vetro, ma Stanley la disarma e la stupra, causando un definitivo crollo psicotico in Blanche.\nSono passate alcune settimane ed Eunice e Stella stanno aiutando Blanche a preparare i bagagli per quello che lei considera un viaggio imminente; Blanche ha detto tutto alla sorella, ma Stella si \u00e8 rifiutata di crederle. Mentre gli uomini giocano a poker nella stanza accanto, arrivano un dottore e un'infermiera per portare la donna in un ospedale psichiatrico. Inizialmente Blanche si ribella, ma poi si consegna al dottore, ammettendo di avere sempre fatto il massimo affidamento sulla gentilezza degli sconosciuti. Mentre Blanche viene portata via, Stanley consola la moglie in lacrime ed il gioco riprende.\nRappresentazioni.\nNew York.\nIl debutto avvenne all'Ethel Barrymore Theatre di Broadway il 3 dicembre 1947 per la regia di Elia Kazan, con Marlon Brando nel ruolo di Stanley Kowalsky, Jessica Tandy in quello di Blanche Dubois, Kim Hunter in Stella, Karl Malden (Mitch), Rudy Bond (Steve), Nick Dennis (Pablo), Peg Hillias (Eunice) e Richard Garrick (Dottore). Acclamata da critico e pubblico, la produzione originale di \"A Streetcar Named Desire\" rimase in scena per 855 repliche prima di chiudere il 17 dicembre 1949. Nel corso delle repliche Uta Hagen rimpiazz\u00f2 la Tandy nel ruolo di Blanche, Carmelita Pope sostitu\u00ec la Hunter ed Anthony Quinn subentr\u00f2 a Brando allo scadere del contratto della giovane star. Jack Palance aveva sostituito brevemente Brando all'inizio delle repliche, quando l'attore si era fratturato il naso, mentre Ralph Meeker interpret\u00f2 Stanley nell'ultimo periodo di repliche. Particolarmente apprezzata fu l'interpretazione di Jessica Tandy, che vinse il Tony Award alla miglior attrice protagonista in uno spettacolo nel 1948.\nNel 1948 fu inaugurato il primo tour statunitense del dramma, diretto da Harold Clurman e con Uta Hagen ed Anthony Quinn nei ruoli da protagonisti gi\u00e0 interpretati a Broadway. La regia di Clurman torn\u00f2 a soffermarsi prevalentemente su Blanche, secondo le intenzioni dell'autore, mentre Kazan si era focalizzato prevalentemente su Stanley. Allo scadere del suo contratto, Uta Hagen fu sostituita da Judith Evelyn. \"Streetcar\" torn\u00f2 brevemente a New York per 16 repliche dal 23 maggio all'11 giugno 1950, con Uta Hagen ed Anthony Quinn ancora una volta come protagonisti sotto la regia di Elia Kazan.\nTallulah Bankhead, l'attrice per cui originariamente Williams aveva scritto la parte di Blanche, interpret\u00f2 la Dubois in un revival del dramma in scena al City Center di New York per 15 repliche dal 15 al 26 febbraio 1956. Diretto da Herbert Machiz, il revival si avvalse delle interpretazioni di Gerald S. O'Loughlin (Stantley), Rudy Bond (Mitch) e Frances Heflin (Stella). \nNel 1973 il Vivian Beaumont Theatre del Lincoln Center ha ospitato una nuova produzione della piece diretta da Ellis Rabb ed interpretata da James Farentino (Stanley), Rosemary Harris (Blanche), Philip Bosco (Mitch) e Patricia Conolly (Stella). Il revival rimase in scena per 110 repliche dal 14 aprile al 20 luglio 1973. La Harris vinse il Drama Desk Award per la sua interpretazione, Farentino il Theatre World Award. \nPoche settimane pi\u00f9 tardi il primo revival di Broadway del dramma and\u00f2 in scena al St James Theatre, in cartellone per 60 repliche dal 28 settembre al 18 novembre 1973. Jules Irving dirigeva un cast che comprendeva Alan Feinstein (Stanley), Lois Nettleton (Blanche), Barbara Eda-Young (Stella) e John Newton (Mitch). \nQuindici anni dopo un nuovo revival debutt\u00f2 a Broadway, al Circle in the Square Theatre, sotto la regia di Nikos Psacharopoulos. Rimasta in scena per 105 repliche dal 20 febbraio al 22 maggio, questa produzione vedeva come suoi protagonisti: Blythe Danner (Blanche), Frances McDormand (Stella), Aidan Quinn (Stanley), Frank Converse (Mitch) e Becky Gelke (Eunice). Il revival fu candidato a tre Tony Award, miglior revival, miglior attrice protagonista (Danner), miglior attrice non protagonista (McDormand), mentre Quinn vinse il Theatre World Award per il miglior debutto.\nNel 1992 l'Ethel Barrymore Theatre, il teatro del debutto del dramma, ospit\u00f2 un nuovo allestimento di \"Streetcar\", questa volta diretto da Gregory Mosher. Alle due star principali Alec Baldwin (Stanley) e Jessica Lange (Blanche) si affiancarono Amy Madigan (Stella), James Gandolfini (Steve), Aida Turturro (Eunice) e Timothy Carhart (Mitch). La performance della Lange ottenne recensioni contrastanti, ma l'attrice vinse comunque il Theatre World Award; unanime invece furono le lodi per Baldwin, candidato al Tony Award al miglior attore protagonista in uno spettacolo. Questo revival, rimasto in scena per 168 repliche dal 17 marzo al 9 agosto 1992, fu la base del film per televisione del 1995 \"Un tram che si chiama Desiderio\", diretto da Glenn Jordan e con Baldwin e Lange nei ruoli interpretati a Broadway. I critici furono pi\u00f9 favorevoli all'interpretazione della Lange per la televisione e l'attrice vinse il Golden Globe per la miglior attrice in una mini-serie o film per la televisione.\nNel 1999, dal 16 febbraio all'8 agosto il dramma fu messo in scena dall'Ibsen Theater per la regia di Marco Tiburtini, con Susan Strong nel ruolo di Blanche, Ester Jacob nel ruolo di Stella e John Eckhart nel ruolo di Stanley.\nNel 2005 un nuovo revival and\u00f2 in scena allo Studio 54 per la regia di Edward Hall. Il cast comprendeva Natasha Richardson (Blanche), John C. Reilly (Stanley), Amy Ryan (Stella), Chris Bauer (Mitch) e Kristine Nielsen (Eunice). Questo allestimento rimase in scena per 106 repliche, dal 26 marzo al 3 luglio 2005, e fu candidato a tre Tony Award.\nUn revival interamente interpretato da attori di colore \u00e8 andato in scena nella primavera ed estate 2012 al Broadhurst Theatre di Broadway per la regia di Emily Mann. Nicole Ari Parker interpretava Blanche, Daphne Rubin-Vega Stella, Blair Underwood Stanley e Wood Harris Mitch. Il revival rimase in scena per 128 repliche dal 3 aprile al 22 luglio.\nLa produzione del Young Vic diretta da Benedict Andrews e con Gillian Anderson \u00e8 andata in scena alla St. Ann's Warehouse di Brooklyn dal 23 aprile al 4 giugno 2016.\nLondra.\n\"Un Tram che si chiama Desiderio\" debutt\u00f2 all'Aldwych Theatre di Londra il 1 ottobre 1949. Diretta da Sir Laurence Olivier, questa produzione vide come suoi protagonisti Vivien Leigh (Blanche), Ren\u00e9e Asherson (Stella), Bonar Colleano (Stantley), Bernard Braden (Mitch). Betty Ann Davies era la sostituta della Leigh per il ruolo della protagonista. Vivien Leigh fu successivamente scelta per interpretare Blanche nell'adattamento cinematografico del dramma, diretto da Elia Kazan e con Marlon Brando nel ruolo che aveva originato a Broadway.\nNel 1969 una nuova produzione and\u00f2 in scena nell'Off-West End al New Theatre di Bromley, con la regia di David Poulson e Veronica Lake e Ty Hardin nel ruolo dei due protagonisti; Zo\u00eb Wanamaker era l'assistente dello stage manager. \nNel 1974 Ned Sherrin diresse il primo revival del West End di \"Streetcar\", con un'apprezzatissima Claire Bloom nel ruolo di Blanche, Joss Ackland (Mitch), Martin Shaw (Stanley), Morag Hood (Stella). Il revival and\u00f2 in scena al Piccadilly Theatre.\nIl 30 dicembre 1996 la produzione diretta da Gregory Mosher debutt\u00f2 all'Haymarket Theatre, ancora una volta con Jessica Lange nel ruolo di Blanche DuBois. Accanto a lei sul palco recitavano Toby Stephens (Stanley), Imogen Stubbs (Stella) e Christian Burgess (Mitch).\nDall'ottobre al novembre 2002, Glenn Close interpret\u00f2 Blanche nella produzione di Trevor Nunn in scena al Royal National Theatre. Iain Glen interpretava Stanley, mentre Essie Davis vinse il Laurence Olivier Award alla miglior performance in un ruolo non protagonista per la sua interpretazione nel ruolo di Stella.\nDal 28 luglio al 3 ottobre 2009 un revival della piece and\u00f2 in scena alla Donmar Warehouse per la regia di Rob Ashford. Rachel Weisz, un'acclamata Blanche, vinse il Laurence Olivier Award alla miglior attrice, mentre Ruth Wilson vinse il Laurence Olivier Award alla miglior attrice non protagonista per la sua Stella. Elliot Cowan interpretava Stanley.\nNel 23 luglio al 19 settembre 2014 Gillian Anderson ha interpretato Blanche in un revival diretto da Benedict Andrews al Young Vic. Ben Foster interpretava Stanley, Vanessa Kirby Stella, Corey Johnson Mitch e Clare Burt Eunice. La Anderson \u00e8 stata candidata al Laurence Olivier Award alla miglior attrice per la sua performance.\nIn Italia.\nLa prima italiana avvenne il 21 gennaio 1949 al Teatro Eliseo di Roma per la regia di Luchino Visconti. I bozzetti scenografici erano curati da Franco Zeffirelli: la scena era strutturata come lo spaccato di una casa su due piani, con delle quinte dipinte sullo sfondo e dei praticabili per accedere al secondo piano. Fra gli interpreti figuravano Rina Morelli, Vittorio Gassman, Vivi Gioi e Marcello Mastroianni. Nel 1951 verr\u00e0 messo in scena una seconda volta, sempre da Luchino Visconti, ma a Milano, al Teatro San Babila.\nNel 1993 Elio De Capitani ha diretto Mariangela Melato nel ruolo di Blanche allo Spoleto Festival e, nel marzo 1993, al Teatro Eliseo di Roma; il resto del cast era composto da Giancarlo Previati (Mitch), Ester Galazzi (Stella) e Aleksander Cvjetkovic (Stanley).\nEnrico Lo Verso \u00e8 lo Stanley della Blanche di Paola Quattrini per la regia di Lorenzo Salveti nella produzione in scena al Teatro di Marina di Pietrasanta nel luglio 2000.\nNel 2012 Antonio Latella dirige Vinicio Marchioni e Laura Marinoni in \"Un tram che si chiama Desiderio\" in tourn\u00e9e a Roma, Milano, Rimini, Urbino, Iesi, Teranto, Grosseto, Asti, Catania.\nNel 2016 il Teatro Stabile di Napoli ospita un nuovo allestimento, diretto da Cristian Plana ed interpretato da Mascia Musy (Blanche), Massimiliano Gallo (Stanley) e Giovanna Di Rauso (Stella).\nNel 2019 la GITIESSE Artisti riuniti, diretta da Geppy Gleijeses, porta in scena un nuovo allestimento diretto da Pier Luigi Pizzi, con Mariangela D'Abbraccio e Daniele Pecci nei ruoli di Blanche e Stanley.\nAdattamento cinematografico.\nNel 1951 Elia Kazan diresse l'omonimo adattamento cinematografico del dramma, con Marlon Brando, Kim Hunter e Karl Malden nei ruoli gi\u00e0 interpretati a Broadway; Vivien Leigh, dalla produzione londinese, interpret\u00f2 Blanche. I riferimenti all'omosessualit\u00e0 di Allan furono eliminati e nel film Blanche gli dice di essere disgustata da lui per la sua debolezza e incapacit\u00e0 negli affari. Anche il finale \u00e8 diverso, con Stella che lascia il marito. Il fim vinse quattro Premio Oscar, di cui tre per gli attori: miglior attrice protagonista a Vivien Leigh, miglior attore non protagonista a Karl Malden e miglior attrice non protagonista a Kim Hunter.\nAdattamenti televisivi.\nNel 1984 John Erman ha diretto un adattamento televisivo del dramma, con sceneggiatura di Oscar Saul e colonna sonora di Marvin Hamlisch. Facevano parte del cast: Ann-Margret (Blanche), Treat Williams (Stanley), Beverly D'Angelo (Stella) e Randy Quaid (Mitch). Il film TV vinse quattro Emmy Award e Ann-Margaret vinse il Golden Globe per la miglior attrice in una mini-serie o film per la televisione.\nNel 1995 Glenn Jordan ha diretto un secondo adattamento televisivo della pi\u00e8ce, basato sul revival di Broadway nel 1992: Jessica Lange ed Alec Baldwin, infatti, tornarono ad interpretare Blanche e Stanley. Si unirono a loro nel cast John Goodman (Mitch), Diane Lane (Stella) e Rondi Reed (Eunice). Jessica Lange vinse il Golden Globe per la miglior attrice in una mini-serie o film per la televisione."}
{"id": "1110483", "revid": "339392", "url": "https://it.wikipedia.org/wiki?curid=1110483", "title": "Holden Motors", "text": ""}
{"id": "1110486", "revid": "124523850", "url": "https://it.wikipedia.org/wiki?curid=1110486", "title": "Hugo von Hofmannsthal", "text": "Biografia.\nIl nonno August Emil von Hofmannsthal, ebreo d'origini praghesi, ma residente a Vienna, era un industriale della seta, nobilitato (Edler, cio\u00e8 nobile senza titolo) nel 1835. Per sposare a Milano Petronilla Ordioni (1815\u20131898), di Rho, nel 1839 si convert\u00ec al cattolicesimo. La coppia gener\u00f2 Hugo von Hofmannsthal (1841-1915), laureato in giurisprudenza e bancario, il quale nel 1873 spos\u00f2 Anna Fohleutner, di buona famiglia notarile. Quando il loro unico figlio Hugo nacque, i privilegi di classe della famiglia erano ormai spariti, e i genitori del poeta vivevano modestamente, con il solo stipendio di funzionario di banca del padre.\nNel 1884, Hugo \u00e8 un \"enfant prodige\" che legge molti classici in originale, dimostrando musicalit\u00e0 e disposizione alle lingue. Il padre, che ha visto la fortuna familiare decadere e non ha altri figli, pone grandi aspettative nel figlio, portandolo presto a teatro e in societ\u00e0. A 16 anni, Hofmannsthal gi\u00e0 pubblica le prime poesie, sia pure sotto pseudonimo.\nMan mano che si faceva conoscere, suscitava forti impressioni, tanto che Hermann Bahr (del gruppo dei \"Jung Wien\") e Stefan Zweig lo ritenevano un genio. Altri incontri dell'epoca comprendono Gustav Schwarzkopf e Stefan George nel famoso Caff\u00e8 Griensteidl, frequentato dagli artisti \"moderni\" della citt\u00e0. Diplomato all'Akademisches Gymnasium, nel 1892, viaggi\u00f2 in Francia meridionale. Al suo ritorno, si iscrisse alla facolt\u00e0 di Giurisprudenza che presto abbandon\u00f2 optando, al ritorno dal servizio militare, per la facolt\u00e0 di Lettere, laureandosi con una tesi in Filologia romanza nel 1897. Fu influenzato in questa scelta dall'amico barone Leopold von Andrian zu Werburg, con cui condivise passioni per l'operetta e la letteratura.\nQuesta volta il viaggio finale degli studi lo port\u00f2 a Varese, in bicicletta. \nNel 1901 spos\u00f2 la figlia di un banchiere ebreo tedesco convertitasi al Cristianesimo: Gertrud \"Gerty\" Schlesinger, stabilendosi nel villaggio di Rodaun, non lontano da Vienna. Nello stesso anno nacque la figlia Christiane e l'anno dopo il figlio Franz (un terzo, Raimund, nascer\u00e0 nel 1906).\nNel 1928 la figlia si spos\u00f2 con Heinrich Zimmer. L'anno successivo, Il 13 luglio, il figlio Franz si suicid\u00f2 e due giorni dopo, mentre si preparava ad accompagnarlo al cimitero, von Hofmannsthal venne colpito da emorragia cerebrale, morendo dopo poche ore d'agonia.\nCarriera.\nLa carriera di von Hofmannsthal si svilupp\u00f2 al volgere del XIX secolo nell'ambiente vivissimo della \"Giovane Vienna\". Giunto alla notoriet\u00e0 molto presto, altrettanto precocemente, in seguito a una profonda crisi creativa, si allontan\u00f2 dalla poesia e dal lirismo delle prime opere per dedicarsi interamente al teatro. Il rischio che aveva intuito era quello di perdersi nell'estetismo fine a s\u00e9 stesso. \nLa sua prima opera, \"Die Frau im Fenster\", fu rappresentata nel 1897. Il 18 ottobre 1902 pubblic\u00f2 la famosa lettera \"Ein Brief\" su \u00abDer Tag\u00bb: espressione della sua crisi poetica.\nFrequentava Auguste Rodin e Maurice Maeterlinck. Tra i sodali, c'erano anche Rudolf Borchardt e Max Reinhardt; conobbe anche Otto Brahm e Andr\u00e9 Gide; tuttavia l'incontro pi\u00f9 importante avvenne con Richard Strauss, musicista con il quale collabor\u00f2 per oltre vent'anni, dando origine a un dramma musicale in cui la parte librettistica assumeva un rilievo letterario di primo piano. Il primo frutto di questa collaborazione fu l\"'Elettra\", di cui Hofmannsthal scrisse il libretto rielaborando la tragedia da lui stesso creata tra il luglio e il settembre del 1903.\nL'opera \"Elettra\" and\u00f2 in scena il 25 gennaio 1909. Altrettanto importanti furono almeno \"Il cavaliere della rosa\" (\"prima\": 26 gennaio 1911) e \"Ariadne auf Naxos\" (\"prima\": 25 ottobre 1912), che imposero la coppia nei migliori teatri del mondo. Nel 1913 i due artisti si recarono a Roma, ma la guerra interruppe la loro attivit\u00e0 e Hofmannsthal venne richiamato come ufficiale di riserva in Istria e poi a Vienna, presso l'\u00abArchivio di guerra\u00bb, da cui venne spedito in missioni diplomatico-culturali in Polonia, Svizzera, Svezia e altri Stati.\nDopo la guerra continu\u00f2 a viaggiare toccando Berna, Zurigo, Praga, Venezia, Salisburgo, Parigi, Berlino, Roma. Fond\u00f2 la rivista \u00abNeue Deutsche Beitr\u00e4ge\u00bb (1922-1927). Altre sue opere furono \"Jedermann\" (durante il rilancio del Festival di Salisburgo, ma la rappresentazione offese Karl Kraus), \"Die Frau ohne Schatten\" (1919), \"Die \u00e4gyptische Helena\" (1928) e \"Arabella\" (uscita postuma nel 1933).\nAnche le opere in prosa o teatrali non destinate immediatamente alla musica si moltiplicarono, e nel 1924 raccolse i sei volumi di \"Gesammelte Werke\" (altre raccolte complessive uscirono nel 1945-1959 in 15 volumi e dal 1975 in 38 volumi). L'epistolario con Strauss vide luce durante la vita del poeta (nel 1926). Il poeta era pieno di impegni (tra l'altro anche un volume di saggi che uscir\u00e0 nel 1931 con il titolo \"Die Ber\u00fchrung der Sph\u00e4ren\") pur non pubblicando tutto, anzi abbandonando e riprendendo pi\u00f9 volte diversi testi, apparsi anche postumi.\nIdee.\nL'opera di Hofmannsthal \u00e8 alquanto complessa, densa di simbolismo. Alcune sue creazioni come la \"Torre\" o l\"'Andrea\", furono assai sofferte, con continui rifacimenti e ripensamenti. L'opera della maturit\u00e0, \"L'uomo difficile\", descrive la crisi di un aristocratico, reduce dalla tremenda esperienza della prima guerra mondiale e del tramonto dell'impero austro-ungarico, il quale vive \"al di l\u00e0 delle parole\" avendo perso qualsiasi fiducia nella possibilit\u00e0 di comunicare, di trasmettere il proprio pensiero agli altri. Egli giudica la sua solitudine indiscutibile.\nL'apparente frivolezza della commedia che si conclude con l'aperta e quasi \"indecente\" dichiarazione della bella H\u00e9l\u00e8ne, che con la sua audacia lo costringe ad arrendersi al mondo esterno, non deve trarre in inganno. La commedia denota, come tutta l'opera, una profondit\u00e0 inconsueta, di forte influenza freudiana. Anche le opere saggistiche sono numerose e interessanti, cos\u00ec il carteggio con Richard Strauss che descrive impietosamente le difficolt\u00e0 di rapporto fra due personalit\u00e0 creative e geniali.\nHofmannsthal fu sostenitore, nel dopoguerra, di uno sforzo culturale che desse all'Europa la possibilit\u00e0 di riappropriarsi della propria identit\u00e0 culturale integrata, uscita frantumata dal conflitto. In quest'ottica promosse il Festival di Salisburgo. Fu inoltre il primo ad utilizzare il termine \"Konservative Revolution\" (Rivoluzione conservatrice) il 10 gennaio 1927 durante una conferenza a Monaco di Baviera il cui tema era \"La letteratura come spazio spirituale della nazione\", per indicare quel movimento culturale tedesco critico con il parlamentarismo di Weimar, e nostalgico dei valori tradizionali della Germania.\nOpere tradotte in italiano.\nRaccolte"}
{"id": "1110489", "revid": "125227229", "url": "https://it.wikipedia.org/wiki?curid=1110489", "title": "Goliarda Sapienza", "text": "Biografia.\nFu figlia dell'avvocato socialista Giuseppe Sapienza e della sindacalista Maria Giudice, la prima dirigente donna della Camera del Lavoro di Torino. I genitori, entrambi vedovi, con tre figli l\u2019uno e sette l\u2019altra, la crescono in un clima di assoluta libert\u00e0 da vincoli sociali: il padre ritenne opportuno non farle nemmeno frequentare la scuola, per evitare che la figlia fosse soggetta a imposizioni e influenze fasciste. Eredita il nome dal figlio maggiore del padre, il fratellastro Goliardo Sapienza, morto affogato in mare tre anni prima della sua nascita, presumibilmente ucciso dalla mafia, che difendeva gli interessi dei proprietari terrieri.\nCinema.\nA sedici anni si iscrisse all'Accademia nazionale d'arte drammatica di Roma, dove si era trasferita nel frattempo la sua famiglia. Per un periodo intraprese anche la carriera di attrice teatrale, distinguendosi in ruoli di protagoniste pirandelliane. Lavor\u00f2 saltuariamente anche nel cinema, spinta inizialmente da Alessandro Blasetti ma in seguito si limit\u00f2 a piccole apparizioni da figurante, spesso non accreditate, come in \"Senso\" di Luchino Visconti. Si leg\u00f2 sentimentalmente al regista Citto Maselli, ma spos\u00f2 poi, anni dopo, lo scrittore e attore Angelo Pellegrino.\nNegli ultimi anni della sua vita fu docente di recitazione presso il Centro sperimentale di cinematografia di Roma.\nLetteratura.\nLasci\u00f2 la carriera di attrice per dedicarsi alla scrittura. Il suo primo romanzo fu \"Lettera aperta\" (1967), che raccontava l'infanzia catanese, seguito da \"Il filo di mezzogiorno\" (1969) resoconto della terapia psicanalitica con il medico messinese Ignazio Majore.\nNel 1980 fin\u00ec in carcere, dove fu detenuta per tre mesi, per un furto di oggetti in casa di un'amica. Sempre in carcere, ma anche successivamente, continu\u00f2 l'opera di scrittrice pubblicando per\u00f2 molto poco, fatta eccezione per alcune sue opere come \"L'universit\u00e0 di Rebibbia\" e \"Le certezze del dubbio\", pubblicato grazie all'incontro con il conterraneo poeta ed editore Beppe Costa, che si batt\u00e9 a lungo per lei: tent\u00f2 senza successo di farle assegnare il vitalizio della Legge Bacchelli, n\u00e9 riusc\u00ec a ottenere la ristampa delle sue opere. Sapienza riusc\u00ec comunque a pubblicare, con la sua casa editrice Pellicanolibri, \"Le certezze del dubbio\", 1987, e fu premiata successivamente in occasione del Premio Casalotti 1994. Durante la reclusione nel carcere di Rebibbia, si sent\u00ec pi\u00f9 accettata dai suoi compagni di reclusione che dagli altri intellettuali italiani e, dietro le sbarre, trov\u00f2 il riconoscimento che desiderava: \u00abSono tornata a vivere in una piccola comunit\u00e0 dove le proprie azioni vengono seguite, e approvate quando giuste, insomma, riconosciute\u00bb, scrive su \u201cL'Universit\u00e0 di Rebibbia\u201d, racconto del suo tempo in carcere.\nIl suo romanzo pi\u00f9 celebre, \"L'arte della gioia\", fu pubblicato postumo per intero da Stampa Alternativa nel 1998, a cura di Angelo Maria Pellegrino. Soltanto la prima delle quattro parti che lo compongono fu data alle stampe durante la vita dell'autrice, nel 1994, nella collana \"Millelirepi\u00f9\" diretta da Marcello Baraghini, il romanzo fu ripubblicato da Einaudi nel 2008. La stessa casa editrice ha pubblicato successivamente i volumi \"Io, Jean Gabin\" (2010), \"Appuntamento a Positano\" (2015) e una selezione di pensieri tratti dai diari della scrittrice, raccolti nei volumi \"Il vizio di parlare a me stessa\" (2011) e \"La mia parte di gioia\" (2013).\nNell'ottobre 2020 a lei \u00e8 stata dedicata la Biblioteca delle donne Goliarda Sapienza del quartiere La Montagnola di Roma. A lei sono intitolate vie e piazze a Catania (sua citt\u00e0 natale), a Palermo, a Gaeta e a Linguaglossa."}
{"id": "1110490", "revid": "1573940", "url": "https://it.wikipedia.org/wiki?curid=1110490", "title": "Chlamydotis undulata", "text": "Lubara (Chlamydotis undulata ()) \u00e8 un uccello della famiglia degli Otididi originario dell'Africa settentrionale.\nDescrizione.\nDimensioni.\nIl maschio misura 65-75 cm di lunghezza, per un peso di 1800-3200 g; la femmina misura 55-65 cm di lunghezza, per un peso di 1200-1700 g.\nAspetto.\nLe ubare sono otarde di medie dimensioni, dal piumaggio relativamente chiaro e dal corpo slanciato. Anche se non possiamo parlare di vero e proprio dimorfismo sessuale, il maschio adulto \u00e8 molto pi\u00f9 grande della femmina, e presenta una serie di piume pi\u00f9 lunghe e pi\u00f9 appariscenti sulla parte posteriore del vertice, sul collo e sul petto e delle tracce di nero ai lati di quest'ultimo.\nGli adulti di entrambi i sessi presentano parti superiori di colore \"beige\"-sabbia chiaro con macchioline e linee di colore marrone scuro che si fanno pi\u00f9 discrete sulle copritrici alari. Sulla coda vi sono quattro larghe fasce blu-grigie ben visibili. Il vertice \"beige\" \u00e8 talvolta mascherato da una fascia di piume erettili bianche; il resto della faccia \u00e8 grigio-\"beige\" chiaro. Una lunga fascia nerastra costituita da piume filamentose ed erettili scende da ogni lato del collo biancastro fino al petto. Le parti inferiori sono chiare e le zampe verde oliva o giallo paglierino.\nRiscontriamo alcune variazioni nel piumaggio a seconda della sottospecie. La razza \"fuertaventurae\", che vive nelle isole Canarie, \u00e8 un po' pi\u00f9 piccola, presenta colori pi\u00f9 caldi e un maggior numero di segni sulle parti superiori rispetto alla sottospecie nominale. L'ubara asiatica, sua parente stretta, presenta al contrario parti superiori caratterizzate da una colorazione pi\u00f9 chiara, pi\u00f9 virata al sabbia, e ricoperte da punti scuri, piuttosto che da barre. Presenta inoltre meno nero sul collo e tre larghe fasce sulla coda invece di quattro.\nVoce.\nLa specie \u00e8 relativamente silenziosa. Ogni tipo di richiamo sembra essere debole o insignificante.\nBiologia.\nDurante il periodo di riproduzione, l'ubara \u00e8 piuttosto solitaria, ma nel resto dell'anno adotta un comportamento gregario, radunandosi in bande. Scontrosa e prudente (la sottospecie nordafricana \u00e8 oggi fortemente minacciata dai cacciatori), trotta da un cespuglio all'altro per nascondersi quando viene avvicinata.\nDurante la parata nuziale, le ubare ripiegano la testa sulle spalle e sollevano le lunghe piume del petto e del collo, dando l'impressione che al posto della testa abbiano un grosso spolverino bianco che si muove quando l'uccello trotterella in cerchio e a zig-zag.\nDiversamente dalla specie asiatica, l'ubara \u00e8 sedentaria o localmente erratica.\nVolo.\nIl volo \u00e8 fermo e rapido.\nAlimentazione.\nL'ubara \u00e8 molto opportunista e non segue una dieta rigida a seconda delle stagioni. Tra le sostanze di origine animale, si nutre principalmente di cavallette, di grilli e di locuste, ma la sua dieta comprende anche una vasta gamma di piccoli invertebrati, oltre a piccoli rettili come serpenti e lucertole. Tra quelle di origine vegetale, ingerisce frutti, semi, giovani germogli, foglie e fiori.\nRiproduzione.\nLa stagione di riproduzione \u00e8 piuttosto costante, nonostante le differenze di longitudine. Essa ha luogo da marzo ad aprile sia nelle Canarie che in Nordafrica. Il nido \u00e8 una semplice depressione poco profonda priva di rivestimento che l'uccello crea grattando sul terreno. A volte \u00e8 situato in terreno aperto, ma la maggior parte delle volte si trova vicino a qualsiasi tipo di copertura vegetale. La femmina depone due o tre uova, che vengono covate generalmente per 24 giorni. I pulcini sono ricoperti da un piumino \"beige\" e dorato screziato di macchie bianche, nere e seppia, che gli conferisce un buon camuffamento tra la vegetazione circostante.\nDistribuzione e habitat.\nLe ubare frequentano le zone semidesertiche e desertiche pi\u00f9 ricche di vegetazione. Durante il periodo di riproduzione, si possono trovare nelle steppe aride e ai margini dei deserti punteggiati di cespugli. Nel periodo invernale effettuano spesso delle incursioni nelle aree adibite ad aridocoltura\nLa specie vive nelle isole Canarie e nell'Africa settentrionale, spingendosi ad est fino alle regioni settentrionali e centrali dell'Egitto.\nTassonomia.\nAttualmente ne vengono riconosciute due sottospecie:"}
{"id": "1110491", "revid": "1573940", "url": "https://it.wikipedia.org/wiki?curid=1110491", "title": "Jacana jacana", "text": "La jacana dai barbigli (Jacana jacana ) \u00e8 un uccello della famiglia Jacanidae diffuso in America latina.\nDescrizione.\nLa jacana dai barbigli \u00e8 un piccolo uccello di 17-25 centimetri di lunghezza su cui risaltano le lunghe zampe grigio-dorate con dita che raggiungono i quattro centimetri. Le dita le permettono di distribuire il peso del corpo in modo da poter camminare sulla vegetazione acquatica. Pesa in media dai 90 ai 125 grammi, ma la femmina, molto pi\u00f9 grande del maschio, arriva a pesare anche 150 grammi; generalmente \u00e8 nera con il dorso castano, per questo in volo si nota subito il colore giallo delle remigranti (la sottospecie \"J. j. scapularis\" ha il piumaggio interamente nero). Il becco \u00e8 giallo, alla sua base si notano i bargigli rossi. Sul margine anteriore delle ali risalta un piccolo sperone, tipico della specie.\nBiologia.\nAlimentazione.\nCamminando sull'acqua le jacane si procurano il cibo necessario al proprio sostentamento. Cacciano soprattutto insetti e piccoli invertebrati, ma anche i semi di riso che galleggiano sulla superficie.\nRiproduzione.\nIn questa specie \u00e8 la femmina che combatte per potersi accoppiare. I combattimenti sono violenti: gli speroni sulle ali infliggono talvolta gravi ferite. Quando una femmina vince il confronto ha la possibilit\u00e0 di accoppiarsi con pi\u00f9 maschi (fino a tre). Ogni maschio poi costruisce un nido galleggiante, cova le uova che sono in genere quattro, brune macchiettate di nero, e alleva i piccoli fino allo svezzamento. Nel frattempo la femmina difende il territorio da possibili intrusi. I pulcini sono completamente bianchi nella parte inferiore del corpo e bruno-grigiastri in quella superiore.\nDistribuzione e habitat.\nQuesta jacana \u00e8 l'unica che abita in Sud America, da Panama all'Argentina. In particolare \"J. j. hypomelaena\" vive a Panam\u00e1 e in Colombia; \"J. j. scapularis\" in Ecuador; \"J. j. peruviana\" in Per\u00f9 e Cile; \"J. j. jacana\", la sottospecie pi\u00f9 numerosa, vive in Brasile e nel nord del continente.\nSistematica.\nEsistono sei sottospecie di \"Jacana jacana\":"}
{"id": "1110493", "revid": "57342", "url": "https://it.wikipedia.org/wiki?curid=1110493", "title": "Federico Tiezzi", "text": "Biografia.\nLe origini.\nFederico Tiezzi inizia a rivelare la sua attitudine al teatro giovanissimo esercitandosi sulla regia, gi\u00e0 all'et\u00e0 di quattordici anni, con \"Il Bugiardo\" di Carlo Goldoni. Due anni pi\u00f9 tardi scrive il suo primo testo teatrale, ispirandosi al Teatro dell'assurdo. Studia per alcuni anni musica. Negli anni del Liceo, frequentato ad Arezzo, insieme ad alcuni compagni di scuola (tra cui Loriana Nappini, che prender\u00e0 in seguito il nome d'arte di Marion d'Amburgo, e Sandro Lombardi) fonda la \"Compagnia dei Tre\" e allestisce alcuni spettacoli nei quali applica, a una cultura principalmente letteraria, i metodi del Living Theatre e di Jerzy Grotowski.\nLa tragedia e la commedia greca (Eschilo, Sofocle, Euripide, Aristofane, Menandro) sono i suoi costanti punti di riferimento insieme ad autori quali Jacopone da Todi, Peter Weiss, Allen Ginsberg, Federico Garc\u00eda Lorca, Pier Paolo Pasolini, Thomas Stearns Eliot, Bertolt Brecht.\nI primi spettacoli (allestiti tra il 1968 e il 1970) utilizzano i testi di questi autori all'interno di scritture drammaturgiche originali. Oltre alla letteratura drammatica diviene suo costante punto di riferimento il cinema classico (\u0116jzen\u0161tejn, Griffith, Ford, Abel Gance, Murnau).\nL'affermazione.\nNel 1970 Federico Tiezzi si trasferisce a Firenze dove fonda la compagnia \"Il Carrozzone\" assieme a Marion d'Amburgo e Sandro Lombardi, che si fa subito notare nell'ambito delle gallerie d'arte contemporanea, come la \" Galleria Techne\", dove viene presentato lo spettacolo \" Morte di Francesco \" (1971) o la \" Galleria Schema\", dove debutta \"La donna stanca incontra il sole\" (1972). Gli spettacoli sono fortemente influenzati dal teatro classico giapponese, N\u014d e da quello classico indiano, Kathakali. Invitato da Giuseppe Bartolucci al I Festival di Musica d'Avanguardia e di Nuove Tendenze, a Salerno, \" La donna stanca incontra il sole\", dalla forte matrice figurativa, impone la compagnia a livello nazionale come una delle esperienze di punta dell'allora nascente \"Teatro-Immagine\", di cui fanno parte registi quali Mario Ricci, Giuliano Vasilic\u00f2, Mem\u00e8 Perlini, Carlo Cecchi, Leo de Berardinis.\nNel 1977 si laurea a Firenze, con Roberto Salvini, in Storia dell'Arte con una ricerca iconologica sulla teatralit\u00e0 nella scultura di Claus Sluter e nel tardo gotico europeo, ispirata ad Aby Warburg ed Erwin Panofsky, due nomi che lo accompagneranno negli anni della sua ricerca teatrale.\nIl teatro analitico-concettuale.\nDopo due spettacoli di transizione \"Lo spirito del giardino delle erbacce\", ispirato da un caso clinico di Ronald D. Laing (1976), e \"Il giardino dei sentieri che si biforcano\", ispirato ad un racconto di Jorge Luis Borges,1976, Tiezzi affronta una ricerca concettuale sul linguaggio, da cui scaturiscono spettacoli-manifesto quali \"Presagi del vampiro\" (1977), \"Vedute di Porto Said-Studi per ambiente\" (1978), \"Punto di rottura\" (1979). In essi \u00e8 evidente il contatto con le arti visive, in particolare la body art, l'arte concettuale, la minimal art, e i rapporti con artisti quali Dan Flavin, Andy Warhol, Vito Acconci, Alighiero Boetti. \u00c8 evidente anche il contatto con il cinema, attraverso la citazione, negli spettacoli, di immagini e brani di sceneggiature di registi quali Orson Welles, Michelangelo Antonioni, Jean-Luc Godard, e soprattutto Yasujir\u014d Ozu. Sono gli anni in cui, con la compagnia \u00e8 presente nei principali festival europei, da Amsterdam a Bruxelles, da Colonia a Belgrado, da Vienna a Berlino, da Madrid a Parigi.\nNel 1979 \"Il Carrozzone\" vince il Premio Ubu come miglior compagnia sperimentale italiana, riconoscimento che verr\u00e0 confermato nel 1980.\nIl teatro metropolitano.\nIl lavoro di Tiezzi sfocia successivamente in spettacoli dichiaratamente aperti a uno sguardo sulla contemporaneit\u00e0: del 1979 \u00e8 \"Ebd\u00f2mero\", tratto dal romanzo di Giorgio De Chirico; del 1980 \u00e8 \"Crollo nervoso\", dove per la prima volta applica le ricerche di Edward Gordon Craig sullo spazio scenico, mentre \"Sulla strada\", liberamente ispirato al romanzo di Jack Kerouac, debutta a Venezia per la Biennale-Teatro del 1982.\nNel 1980 allestisce \"Ins Null\" allo Stadio Olimpico di Monaco, con la partecipazione di Hanna Schygulla. Rainer Werner Fassbinder inserisce due regie per \"Il Carrozzone\", (\"Ebd\u00f2mero\" e \"Crollo Nervoso\") nel suo film \"Theater in Trance\" (1981), dove sono presenti le esperienze teatrali di maggior spicco nel momento (\"Squat Theatre\", \"Pina Bausch\"), presentato in prima mondiale al Festival dei Popoli di Firenze nel settembre 1981.\nNel 1982 studia approfonditamente nel \"Teatro Nazionale di Tokyo\" il teatro Kabuki, che gli sar\u00e0 di ispirazione in moltissimi spettacoli.\nIl teatro di poesia.\nAlla met\u00e0 degli anni ottanta inizia a teorizzare e praticare una forma di teatro di poesia, volta a coniugare drammaturgia in versi e scrittura scenica. Questa fase coincide inizialmente con l'elaborazione drammaturgica di una trilogia di testi scritti e messi in scena tra il 1984 e il 1985: \"Genet a Tangeri\" ( Premio Ubu 1984 come miglior spettacolo italiano), \"Ritratto dell'attore da giovane\" e \"Vita immaginaria\" di Paolo Uccello, presentati, poi, nel 1985 nell'ambito della Biennale Teatro e nel 1986 al Teater-Dans di Anversa.\nPer il Festival del Teatro Italiano a New York, viene tradotto e messo in scena Ritratto dell'attore da giovane (\"Portrait of the actor as a young man\") a cura della Columbia University.\nNel 1987 porta sulla scena, su traduzione e drammaturgia di Franco Quadri, il romanzo di Samuel Beckett, \"Come \u00e8\", Premio Ubu 1987 come miglior regia. Nello stesso anno presenta, al Teatro dell'Opera di Kassel, come apertura di \"documenta 8\", Antonin Artaud. Una tragedia cui fa seguito un dittico di testi del drammaturgo tedesco Heiner M\u00fcller: \"Hamletmaschine\" e \"Medeamaterial\", entrambi del 1988.\nI classici.\nDal 1989 dirige a Prato, Teatro Metastasio, tre spettacoli che teatralizzano la Divina Commedia. Affida la rielaborazione drammaturgica a tre poeti: Edoardo Sanguineti (Commedia dell'Inferno, 1989), Mario Luzi (Il Purgatorio, 1990) e Giovanni Giudici (Il Paradiso, 1991). Nel 1990 riprende \"Hamletmaschine\" per il \"Teatro Taganka\" di Mosca e per il \"Tokyo Theatre Festival\".\nI lavori successivi si iscrivono nell'ambito di una moderna riappropriazione dei classici: del 1989 \u00e8 Aspettando Godot di Samuel Beckett per il \"Teatro Stabile\" di Palermo; nel 1991 firma per il \"Teatro di Roma\", \"l'Adelchi\" di Alessandro Manzoni. Nel 1992 realizza, per il \"Centro Teatrale Bresciano\", Finale di partita di Samuel Beckett.\nIl teatro musicale, Testori, Pasolini e Luzi.\nSin dall'inizio del suo lavoro \u00e8 affascinato dal teatro musicale: del 1976 \u00e8 una collaborazione con Azio Corghi per \"Tactus\" all\"Autunno Musicale\" di Como. Prosegue lavorando con musicisti quali Brian Eno, Jon Hassell, Giancarlo Cardini. Nel 1992 Salvatore Sciarrino compone la musica per una nuova edizione del Paradiso di Dante al \"Ravenna Festival\", e due anni dopo Giacomo Manzoni elabora la partitura per un nuovo Inferno di Dante. Esordisce nella regia lirica con una apprezzatissima \"Norma\" (1991) al Teatro Petruzzelli di Bari con le scene del pittore Mario Schifano, cui faranno seguito \"La traviata\" al Teatro Pergolesi di Jesi (1992), e \"Il barbiere di Siviglia\" per il Teatro Comunale di Messina e a La Fenice di Venezia.\nIn questi anni ha come collaboratori alcuni pittori e architetti italiani, come Mario Schifano, Alighiero Boetti, Alessandro Mendini.\nNel 1994 mette in scena, con strepitoso successo, \"Edipus\" di Giovanni Testori (Premio Ubu come miglior regia e come migliore interpretazione maschile a Sandro Lombardi); e successivamente approda al teatro di Pasolini con \"Porcile\".\nDel marzo 1995 \u00e8 la regia di \"Carmen\" di Georges Bizet per il Teatro Comunale di Bologna, e del giugno successivo, per il 58\u00ba Maggio Musicale Fiorentino, quella di \"Felicit\u00e0 turbate\", un testo di Mario Luzi dedicato al pittore cinquecentesco Pontormo, con musiche originali di Giacomo Manzoni.\nNel 1997 apre la stagione lirica del Teatro dell'Opera di Roma con \"Les v\u00eapres siciliennes\" di Giuseppe Verdi. Realizza poi \"Nella giungla della citt\u00e0\" di Bertolt Brecht, di cui cura anche la traduzione.\nAncora del 1997 \u00e8 la regia di \"Madama Butterfly\" di Giacomo Puccini per il Teatro Vittorio Emanuele di Messina; e quella dell\"Assoluto naturale\" di Goffredo Parise, con Sandro Lombardi e Sabina Guzzanti.\nShakespeare, Cechov, Bernhard.\nNel 1998, con lo spettacolo \"Scene di Amleto I\", creato per il Teatro Fabbricone a Prato (Premio Ubu per la miglior regia) sigla l'apertura di una fase nuova di lavoro. Tiezzi dedica al capolavoro scespiriano altri due spettacoli (\"Scene di Amleto II\", 1999, e \"Scene di Amleto III\", 2000), cui segue la regia dell'Amleto nel dicembre 2002. Frattanto, con \"Cleopatr\u00e0s\", 1996, e \"Due lai\", 1998, prosegue il felicissimo lavoro sull'opera di Giovanni Testori, di cui nel 2001 mette in scena anche \"L'Ambleto\". Gli spettacoli che portano alla riscoperta di questo autore sono creati in collaborazione con Sandro Lombardi.\nZio Vanja di Anton \u010cechov debutta nell'ottobre 1999 a Venezia per la \"Biennale-Teatro\" con i sipari di Giovanni Frangi. E nello stesso anno Tiezzi realizza una Madama Butterfly per il \"Teatro Regio\" di Torino.\nNel 2000 \u00e8 impegnato con \"Didone\" ed \"Enea\" di Henry Purcell al \"Festival Monteverdiano\" di Cremona, ripresa poi al Maggio Musicale Fiorentino. Segue La Sonnambula di Vincenzo Bellini per il \"Teatro Comunale\" di Firenze. Sempre nel 2000 debutta con un testo di Thomas Bernhard, \"L'apparenza inganna\", Premio Ubu come miglior regia. Nel 2004 cura la regia di \"Antigone di Sofocle\" di Bertolt Brecht che conclude la sua tourn\u00e9e a Berlino, Berliner Ensemble, per il cinquantesimo anniversario della morte del drammaturgo di Augusta; e di \"Viaggio terrestre e celeste di Simone Martini\" di Mario Luzi, a Siena, in occasione del novantesimo compleanno del Poeta. Nel 2003 realizza \"La clemenza di Tito\" di Mozart per il Maggio Musicale Fiorentino.\nApre la stagione teatrale del \"Teatro Verdi\" di Trieste nell'ottobre 2004 con la regia de \"I cavalieri di Ekeb\u00f9\" di Riccardo Zandonai.\nIn tutti questi anni il lavoro di Tiezzi si \u00e8 spinto - sia nella drammaturgia classica e moderna, sia nella lirica - sempre pi\u00f9 verso l'astrazione figurativa, in un rapporto costante con le arti visive e la musica; verso la ricerca di uno spazio emotivo, che gli permetta maggiormente di isolare e approfondire i personaggi, la recitazione (dei cantanti e degli attori) le situazioni drammatiche e la musica, in tutta la pienezza del loro significato; verso una pedagogia dell'attore che coniughi tradizione e contemporaneit\u00e0. E proprio nella regia lirica sperimenta nuove forme recitative e interpretative mutuate dalla continua ricerca laboratoriale caratteristica dei suoi spettacoli teatrali.\nWagner e Verdi.\nDel marzo 2005 \u00e8 la sua prima regia wagneriana con La Valchiria, al \"Teatro San Carlo\" di Napoli con le scene di Giulio Paolini e i costumi di Giovanna Buzzi.\nNel giugno del 2005 ha allestito, ancora per il \"San Carlo\" di Napoli, Il Trovatore, successivamente ripreso a Tokyo e Osaka. Nel novembre realizza \"Gli Uccelli\" di Aristofane, Premio Ubu come miglior spettacolo, mentre nel gennaio dell'anno successivo debutta a Trieste il \"Don Quichote\" di Jules Massenet e nel settembre, a Livorno, Iris di Pietro Mascagni. \u00c8' con \"Andrea Chenier\" di Umberto Giordano al \"Teatro Bellini\" di Catania nell'aprile 2007. Nel novembre dello stesso anno presenta al \"Teatro Argentina\" di Roma, I giganti della montagna di Luigi Pirandello e apre la stagione del \"Teatro San Carlo\" di Napoli con \"Parsifal\" di Richard Wagner, accolto da grande successo. Nell'aprile 2008 allestisce al \"Teatro Comunale\" di Bologna, Norma di Vincenzo Bellini. Nell'autunno 2008 debutta con \"Passaggio in India\" di Edward Morgan Forster (tratto dall'omonimo romanzo di Forster), cui arride una fortunata e lunghissima tourn\u00e9e. Della primavera del 2009 \u00e8 \"La madre\" di Bertold Brecht, dal romanzo di Maksim Gor'kij; nell'autunno debutta \"La vedova allegra\" di Franz Leh\u00e1r per il \"Teatro Verdi\" di Trieste e per il \"Teatro San Carlo\" di Napoli.\nDal 2007 al 2010 \u00e8 stato direttore artistico della \"Fondazione Teatro Metastasio\" di Prato \u2013 Stabile della Toscana.\nRealizza nell'autunno del 2009 Simon Boccanegra di Giuseppe Verdi alla \"Staatsoper\" di Berlino, con Pl\u00e1cido Domingo nel ruolo principale e la direzione di Daniel Barenboim. Successivamente crea con una compagnia di giovani attori Scene da Romeo e Giulietta per lo spazio del \"Teatro Fabbricone\" a Prato.\nAnni 2010.\n\u00c8 della primavera del 2010 il nuovo allestimento del Simon Boccanegra al Teatro alla Scala di Milano con le scene di Pierpaolo Bisleri e i costumi di Giovanna Buzzi e le luci di \nMarco Filibeck. Nell'ottobre del 2010 debutta al \"Piccolo Teatro\" di Milano, \"I promessi sposi alla prova\" di Giovanni Testori.\nNel 2011 dopo \"Parsifal\" di Richard Wagner al \"Teatro Regio\" di Torino, allestisce al Teatro Petruzzelli di Bari in prima assoluta \"Lo stesso mare\", un'opera di Fabio Vacchi su libretto di Amos Oz (dall'omonimo romanzo) con le prestigiose scene di Gae Aulenti.\nTra il 2012 e il 2014 Tiezzi \u00e8 impegnato con \"La vedova allegra\" di Franz L\u00e9har al Teatro Filarmonico di Verona, al Teatro San Carlo di Napoli e al Teatro Carlo Felice di Genova.\nSempre nel 2012, inizia il progetto sulla \"Ricerca del tempo perduto\" di Marcel Proust, con \"Un amore di Swann.\" Nel 2013 debutta \"Non si sa come\" di Luigi Pirandello al Teatro della Pergola di Firenze, nel 2014 \"Il ritorno di Casanova\" di Arthur Schnitzler, al Museo Nazionale del Bargello.\nNel maggio del 2015 firma \"Ifigenia in Aulide\" di Euripide, all'interno del 51\u00b0 Ciclo di Rappresentazioni Classiche al Teatro Greco di Siracusa.\nNel gennaio 2016 debutta al Piccolo Teatro di Milano \"Questa sera si recita a soggetto\" di Luigi Pirandello, con Luigi Lo Cascio protagonista; e nell'aprile dello stesso anno debutta al Teatro Argentina, con la produzione del Teatro di Roma, \"Calder\u00f3n\" di Pier Paolo Pasolini, protagonista Sandro Lombardi. Lo spettacolo vince il Premio Ubu per la miglio regia 2016. Nello stesso anno, viene ripreso il \"Simon Boccanegra\" di Giuseppe Verdi al Teatro alla Scala di Milano; questo fortunato allestimento viene ulteriormente ripreso al Teatro Bolshoi di Mosca, con la direzione di Myung-Whun Chung. Il pubblico moscovita decreta grande successo allo spettacolo.\nNel 2017, l'allestimento site-specific de \"La signorina Else\" di Arthur Schnitzler, debutta nel seicentesco Teatro Anatomico dello Spedale del Ceppo di Pistoia, e prosegue, l'anno successivo, con una tourn\u00e9e toccando, tra gli altri, il Museo della Specola (Firenze), Piccolo Teatro Studio Melato (Milano), Teatro di Villa Torlonia (Roma) e il Teatro Anatomico di Bologna.\nDel gennaio 2018 \u00e8 la regia per il Piccolo Teatro di Milano di \"Freud o l'interpretazione dei sogni\" di Stefano Massini, dedicato a uno dei libri capitali del Novecento, con Fabrizio Gifuni ed Elena Ghiaurov; del febbraio \u00e8 la coproduzione con il Teatro di Roma di \"Antigone\" di Sofocle, regia per la quale gli viene assegnato il Premio Flaiano in occasione dei Premi Flaiano 2018.\nNel 2019 vede la luce \"Scene da Faust\" di J.W. Goethe, co-prodotto dalla Compagnia che dirige e dal Teatro Metastasio di Prato."}
{"id": "1110498", "revid": "1702319", "url": "https://it.wikipedia.org/wiki?curid=1110498", "title": "Chiesa di San Lorenzo (Arezzo)", "text": "La chiesa di San Lorenzo \u00e8 uno degli edifici sacri pi\u00f9 antichi di Arezzo. La chiesa d\u00e0 il nome alla piazza che la ospita.\nStoria e descrizione.\nLa chiesa, seconda dal cardine massimo fra quelle ancora esistenti, \u00e8 stata realizzata prima dell'anno 1000, probabilmente in epoca paleocristiana, in una zona in cui gi\u00e0 in epoca romana erano presenti alcuni insediamenti.\nL'esistenza dell'edificio, oggi non pi\u00f9 adibito al culto, \u00e8 documentata per la prima volta nel 1025. Ricostruita nel XIII secolo e restaurata dopo il 1583, la chiesa \u00e8 stata completamente rifatta nel 1705.\nAl 1932 risale il restauro diretto da Giuseppe Castellucci. Al momento romanico rimanda l'abside esterna in pietra con decorazione in laterizio, di origine ravennate e assai frequente nell'aretino a partire da poco dopo il Mille.\nAll'interno dell'edificio, durante il XVI secolo, \u00e8 stata trovata una \"Minerva\" bronzea risalente al III secolo a.C., oggi conservata al Museo archeologico di Firenze."}
{"id": "1110506", "revid": "78273", "url": "https://it.wikipedia.org/wiki?curid=1110506", "title": "Basilica Santuario del Ges\u00f9 Vecchio", "text": ""}
{"id": "1110507", "revid": "729019", "url": "https://it.wikipedia.org/wiki?curid=1110507", "title": "Ubuntu Customization Kit", "text": "Ubuntu Customization Kit (UCK) era un software che permette la personalizzazione dei live CD Ubuntu (incluse Kubuntu, Xubuntu e Edubuntu). Con UCK era possibile aggiungere software o personalizzare il supporto linguistico. Un software simile per sistemi Microsoft Windows \u00e8 nLite per Windows XP e vLite per Windows Vista.\nDal gennaio 2009, l'applicazione era entrata a far parte dei repository ufficiali di Ubuntu.\nL'ultimo aggiornamento risale al 19 agosto 2015, dopodich\u00e9 il progetto \u00e8 stato dismesso."}
{"id": "1110509", "revid": "78273", "url": "https://it.wikipedia.org/wiki?curid=1110509", "title": "Basilica Santuario Santa Maria della Neve (Napoli)", "text": ""}
{"id": "1110511", "revid": "767487", "url": "https://it.wikipedia.org/wiki?curid=1110511", "title": "Prendeteci se potete", "text": "Prendeteci se potete (\"Catch Us If You Can\") \u00e8 un film del 1965 diretto da John Boorman.\nSi tratta del primo lungometraggio del regista, che nelle intenzioni della produzione avrebbe dovuto costituire un trampolino di lancio del gruppo pop The Dave Clark Five, che a quel tempo rivaleggiava con i Beatles.\nA differenza dei Beatles che hanno interpretato se stessi nella pellicola \"Aiuto!\", il gruppo dei The Dave Clark Five non interpret\u00f2 se stesso nella pellicola, recitando invece la parte di un gruppo di stuntmen capitanati dal saturnino Steve (interpretato da Dave Clark). In precedenza lo stesso Clark aveva lavorato con stuntman in diverse pellicole guadagnando cos\u00ec una certa esperienza di cui fece tesoro per rendere il pi\u00f9 realistico possibile il suo ruolo nel film.\nTrama.\nDurante le riprese di uno spot pubblicitario nella zona londinese di Smithfields Market, Steve, stanco del suo lavoro, fugge con una Jaguar E-type rubata ad un membro dello stage, insieme alla giovane attrice e modella Dinah (Barbara Ferris). Vagabondando in una Inghilterra meridionale in piena stagione invernale i due si dirigono verso un'isola lungo la costa del Devon che Dinah sogna di comprare per sfuggire alla sua celebrit\u00e0 di \"ragazza pubblicit\u00e0\". Questo atto di ribellione viene osteggiato dal direttore esecutivo della campagna pubblicitaria, Leon Zissell, che incarica due dei suoi scagnozzi di inseguire i due fuggitivi.\nLungo il loro tragitto Steve e Dinah incontrano prima un gruppo di hippy che vivono in alcune baracche lungo la Salisbury Plain, e poi una coppia di attempati coniugi infelici (interpretati dal duo Yootha Joyce e Robin Bailey) che vivono nel ricco hinterland di Bath. Mentre sono in viaggio Steve decide di fare visita ad un suo vecchio amico di giovent\u00f9, Louie (David Lodge), che abita nel Devon.\nInseguiti dalla polizia e dagli scagnozzi di Zissell, i due si nascondono ad un party in maschera presso le terme di Bath, e riescono a fuggire verso il Devon, ma l'incontro di Steve con il suo amico Louie \u00e8 molto deludente in quanto quest'ultimo non riconosce il suo amico di vecchia data. Anche l'arrivo nell'isola sar\u00e0 per Dinah una delusione poich\u00e9 non \u00e8 un luogo solitario e tranquillo come lei immaginava e, ironia della sorte, trover\u00e0 sull'isola il cinico Zissell ad aspettarla."}
{"id": "1110512", "revid": "287204", "url": "https://it.wikipedia.org/wiki?curid=1110512", "title": "Epsilon di macchina", "text": "In informatica l'epsilon di macchina \u00e8 il pi\u00f9 piccolo numero formula_1, appartenente a un dato insieme formula_2 di numeri in virgola mobile, diverso in valore assoluto da zero, che sommato all'unit\u00e0, d\u00e0 un risultato diverso da 1. Se prendiamo due numeri in formula_2, per esempio formula_4 e formula_5, per cui nell'insieme dei corrispondenti reali\nsi ottiene nel detto insieme formula_2\nsi verifica un fenomeno di cancellazione dei dati. Questo \u00e8 dovuto al fatto che l'implementazione dell'aritmetica in virgola mobile nei comuni microprocessori \u00e8 approssimata a causa della dimensione finita dei registri nei quali vengono memorizzati risultati e operandi. Tale numero rappresenta quindi, per esempio, la distanza tra 1 e il numero successivo rappresentabile in floating point, cio\u00e8 secondo la precisione della macchina."}
{"id": "1110520", "revid": "88740", "url": "https://it.wikipedia.org/wiki?curid=1110520", "title": "Holden", "text": ""}
{"id": "1110523", "revid": "399", "url": "https://it.wikipedia.org/wiki?curid=1110523", "title": "Adorazione", "text": "Per adorazione si intende solitamente, in ambito religioso, l'atto di pregare, magnificare, lodare, omaggiare, esprimere devozione nei confronti di un'entit\u00e0 soprannaturale e trascendente, solitamente una divinit\u00e0. Rappresenta il \"cuore\" di qualsiasi culto, trattandosi di un elemento fondamentale comune a tutte le religioni del mondo.\nL'adorazione religiosa pu\u00f2 essere eseguita individualmente, oppure in gruppi informali, oppure all'interno di strutture organizzate aventi un preciso luogo di adorazione (ad es. una chiesa, sinagoga, un tempio, una moschea).\nNella liturgia cattolica, la parola \"adorazione\" \u00e8 riservata esclusivamente al Dio Uno e Trino, ad ognuna delle Tre divine Persone della Sacrosantissima Trinit\u00e0. \nPer i santi angeli o per le anime sante si parla invece di \"venerazione\", appunto per tenere nettamente distinti i due tipi di culto: Dio si adora, i santi si venerano.\nNella Roma antica.\nNella Roma classica, l'adorazione era soprattutto un atto di omaggio o di culto, che, tra i Romani, veniva eseguito alzando la mano alla bocca, baciando e poi agitando in direzione dell'oggetto adorato. \nIl devoto aveva il capo coperto, e dopo l'atto di adorazione girava il suo corpo da sinistra a destra. A volte baciava i piedi o le ginocchia delle immagini degli d\u00e8i stessi: Saturno e Ercole erano adorati senza dover coprire il volto. Con una transizione naturale, questo tipo di omaggio, inizialmente tributato ai soli dei, inizi\u00f2 ad essere rivolto anche ai monarchi. Cos\u00ec gli imperatori greci e romani erano adorati mediante un inchino o inginocchiandosi, nello stesso tempo portando alla bocca e baciando la mano oppure la veste imperiale.\nMedio Oriente antico.\nNei paesi dell'est, l'atto di adorazione era eseguito in un modo ancora pi\u00f9 umile e profondo. Ciro il Grande introdusse alla corte persiana l'uso di baciare il ginocchio e poggiare il viso ai piedi del Principe, per finire toccando terra con la fronte e baciare il terreno. Questo uso di toccare terra con la fronte per un certo numero di volte era una forma di adorazione non nuova nei confronti degli uomini di potere orientali.\nGli ebrei avevano l'uso di baciarsi sulle guance in segno di omaggio, come fecero altri gruppi menzionati nell'Antico Testamento. Cos\u00ec in 1 Re 19:18, Dio \u00e8 fatto per dire: \"Ma io lascer\u00f2 in Israele un residuo di settemila uomini, tutti quelli il cui ginocchio non s'\u00e8 piegato davanti a Baal, e la cui bocca non l'ha baciato.\" E in Salmi 2:12, \"Rendete omaggio al figlio,/ affinch\u00e9 il SIGNORE non si adiri/ e voi non periate nella vostra via,/ perch\u00e9 improvvisa l'ira sua potrebbe divampare./\"Beati tutti quelli che confidano in lui!.\" (Vedi anche Osea 13:2).\nIn Europa.\nNel Regno Unito e in altre monarchie costituzionali, la legge nazionale obbliga ad atti di riverenza nei confronti dei sovrani, quali l'inchino e il baciamano, sia all'interno delle sedi reali che in contesti informali fuori dalla vita del palazzo. Simili regole sono un uso non scritto dello stile diplomatico, e valgono anche all'estero fra capi di stato dello stesso livello (due monarchi, oppure un monarca e un Presidente della Repubblica).\nNella Chiesa cattolica.\nSecondo il Catechismo della Chiesa cattolica, l'adorazione \u00e8 \"la prosternazione dello spirito davanti al \u00abre della gloria\u00bb 107 e il silenzio rispettoso al cospetto del Dio, \"sempre pi\u00f9 grande di noi\" (CCC, \u00a7 2628).\nL'adorazione \u00e8 un gesto offerto a Dio, e a Lui solamente riservato (primo dei Dieci comandamenti e Lc 4:7-8), nel quale il fedele riconosce che Dio, e Dio soltanto, \u00e8 il sommo grado di perfezione in ogni qualit\u00e0, e che ogni creatura ha bisogno di Lui per avere la vita eterna, mentre da sola nulla pu\u00f2 di veramente importante, nella propria vita e in quella del prossimo. L'adorazione \u00e8 riferita e conseguente non solo all'assenza del peccato (perfetta virt\u00f9), all'onnipotenza e alla onniscienza di Dio (forza e sapienza di Re e Giudice supremo), ma anche alla Sua somma perfezione nelle varie manifestazioni dell'amore di un Padre nei confronti dei Suoi figli: carit\u00e0, perdono, misericordia, Compassione.\n\"La creatura razionale, volgendo lo sguardo a Dio, non \u00e8 capace di mantenere in verit\u00e0 e giustizia un atteggiamento di indifferenza, poich\u00e9 la ragione e la rivelazione ci mostrano che Dio \u00e8 infinitamente perfetto.\nQuesta perfezione, che \u00e8 infinita in s\u00e9 stessa, ed \u00e8 nello stesso tempo sia la sorgente che il compimento ultimo di qualsiasi qualit\u00e0 conforme al Bene che noi possediamo attualmente, o della quale possiamo entrare in possesso, non possiamo fare altro che adorarla, prendendo consapevolezza della Sua immensit\u00e0, e sottometterci alla sua supremazia.\nLa obbedienza e conformit\u00e0 del singolo alla perfezione divina, coincidono con la felicit\u00e0 terrena e ultraterrena dell'uomo (legge morale naturale).\nLa parola mediante la quale Dio viene pregato, e utilizzata soltanto per riferirsi a Lui, deriva dal greco \"latreia\", latinizzato in \"dulia\", generalmente tradotti nelle lingue moderne con la parola \"adorazione\". Pur con una gestualit\u00e0 simile (genuflessione), l'adorazione differisce da altri momenti del culto, come la supplica o la confessione dei peccati, perch\u00e9, prima di ogni particolare richiesta di richiesta, essa consiste principalmente nel porsi davanti all'Infinito, e nel devoto riconoscimento della Sua somma perfezione di natura totalmente trascendente. Pertanto, l'atto primario che fa scaturire l'adorazione verso Dio, \u00e8 un duplice atto, della mente e della volont\u00e0: \nL'adorazione \u00e8 quindi una sottomissione della propria volont\u00e0 a Dio, sia interiormente, sia esteriormente manifestata mediante atti e gesti coerenti. La consapevolezza del diritto di Dio \"in quanto Sommo Bene\" ad essere il Signore della vita di ognuno e di dirigere il proprio vivere, induce in ognuno una sottomissione e conformazione spontanea della volont\u00e0 personale a quella divina, che pure non nega il libero arbitrio dell'uomo. San Tommaso d'Aquino, Dottore della Chiesa, afferma: \"l'adorazione \u00e8 in primo luogo una forma interiore di riverenza verso Dio, che solamente in conseguenza di questo poi si esprime in gesti esteriori di umilt\u00e0: flettere il ginocchio in segno della nostra debolezza e imperfezione rispetto a Dio, fino a prostrare noi stessi completamente a terra, al fine di mostrare che da soli, senza Lui, noi siamo nulla\".. \nLa genuflessione \u00e8 quindi un atto che manifesta esternamente agli altri un sentire interiore, cos\u00ec come insegna la preghiera del \"Padre Nostro\": la prima frase del Padre Nostro \"[sia santificato il tuo nome]\" rappresenta nello stesso tempo una benedizione ed un'adorazione, che precede la parte pi\u00f9 propriamente di supplica. La glorificazione resa a Dio \u00e8 il fatto che siamo invitati a riconoscere Lui come il Padre, e il vero Dio.\nL'adorazione consiste in un riconoscimento di ci\u00f2 che Dio \u00e8 in S\u00e9 stesso, primach\u00e9 in una preghiera di ringraziamento per ci\u00f2 che ha fatto per l'intero genere umano e per ci\u00f2 sta compiendo specificamente per noi. \nL'adorazione eucaristica \u00e8 una forma di adorazione verso Dio, fondata sulla fede cattolica nella transustanziazione eucaristica durante la Santa Messa, dopo la quale \u00e8 la Divina Presenza, vivente e reale, del Corpo e del Sangue di Ges\u00f9 Cristo, nelle specie del pane e del vino consacrati. \nL'ostia (in inglese \"Sacramental Bread\", lett. \"pane sacramentale\") \u00e8 generalmente posta all'interno dell'ostensorio, e con reverenza mostrata durante il rito della Benedizione eucaristica, e poi collocata sopra un altare sacro per l'adorazione da parte dei fedeli: per questo scopo, in genere \u00e8 scelto l'altare principale, nel quale \u00e8 celebrata la Messa. \nAlcune chiese cattoliche rimangono aperte giorno e notte per l'adorazione perpetua, ovvero durante veglie di preghiera, ed hanno cappelle dedicate, nelle quali l'ostensorio con l'eucaristia \u00e8 tenuto sopra un altare, dove rimane esposto per la preghiera da parte dei fedeli.\nNell'Islam.\nLa stessa parola araba \"islam\" \u00e8 tradotta con \"sottomissione\" (ad Allah), ed \u00e8 il primo dei cinque pilastri della fede mussulmana, che vuole il Corano come Testo Sacro, ma riconosce la Rivelazione di Allah anche nei libri della Bibbia, accettando i dieci comandamenti e la legge mosaica.\nLa \"\u1e62al\u0101t\" \u00e8 il gesto di adorazione e preghiera, che ogni fedele \u00e8 tenuto a riservare quotidianamente ed esclusivamente ad Allah."}
{"id": "1110525", "revid": "228587", "url": "https://it.wikipedia.org/wiki?curid=1110525", "title": "Roxbury", "text": ""}
{"id": "1110526", "revid": "1776051", "url": "https://it.wikipedia.org/wiki?curid=1110526", "title": "Surfing with the Alien", "text": "Surfing with the Alien \u00e8 il secondo album di Joe Satriani, pubblicato il 14 ottobre 1987.\nIl titolo e l'immagine di copertina si riferiscono a Silver Surfer, personaggio dei fumetti Marvel. Nel 2007 la casa produttrice di strumenti musicali Ibanez ha messo in commercio un'edizione limitata della chitarra \"JS\" con la copertina dell'album in rilievo sul corpo, per celebrare il ventesimo anniversario del disco.\nLa traccia \"Satch Boogie\" \u00e8 stata inserita nel gioco \"Guitar Hero World Tour\", tra i pezzi pi\u00f9 difficili da eseguire.\nTracce.\nTutti i brani sono di Joe Satriani."}
{"id": "1110529", "revid": "1776051", "url": "https://it.wikipedia.org/wiki?curid=1110529", "title": "Dreaming No. 11", "text": "Dreaming #11 \u00e8 un EP di Joe Satriani, pubblicato come EP nel 1988.\nContiene solo quattro tracce, delle quali tre registrate dal vivo ed una in studio."}
{"id": "1110537", "revid": "869733", "url": "https://it.wikipedia.org/wiki?curid=1110537", "title": "Wright", "text": ""}
{"id": "1110540", "revid": "1610933", "url": "https://it.wikipedia.org/wiki?curid=1110540", "title": "Scatole cinesi", "text": "Con la locuzione scatole cinesi si indica una collezione di scatole di grandezza crescente, che possono essere inserite l'una nell'altra in sequenza.\nDescrizione.\nTali collezioni sono un prodotto dell'artigianato tradizionale cinese (da qui il nome) di notoriet\u00e0 mondiale, oggetto anche di successive forme di elaborazione. Un prodotto tradizionale che pare derivato dalle scatole cinesi (attraverso un modello giapponese) \u00e8 la matrioska russa, collezione di bambole cave di diverse dimensioni progettate per essere racchiuse l'una nell'altra, alla stregua delle scatole cinesi.\nUtilizzo metaforico.\nL'espressione \"scatole cinesi\" \u00e8 sovente utilizzata anche in senso metaforico, per esempio per descrivere la struttura di determinate opere. In letteratura, pu\u00f2 essere detta \"a scatole cinesi\" la struttura narrativa di un'opera in cui la narrazione principale racconta di un personaggio che a sua volta narra una storia (una \"narrazione dentro la narrazione\"); esempi celebri in questo senso sono \"Le mille e una notte\", \"Frankenstein\" di Mary Shelley, \"Manoscritto trovato a Saragozza\" di Jan Potocki, \"Cuore di tenebra\" di Joseph Conrad e \"Il nome della rosa\" di Umberto Eco.\nIn ambito giornalistico si utilizza il termine per indicare la struttura di talune grandi aziende internazionali che, per occultare illecitamente capitali, ricorrono ad una serie di societ\u00e0 finanziarie collegate, ovvero le scatole cinesi."}
{"id": "1110541", "revid": "26630", "url": "https://it.wikipedia.org/wiki?curid=1110541", "title": "Soprannaturale", "text": "Il termine soprannaturale (o sovrannaturale) pu\u00f2 riferirsi a qualsiasi fenomeno che vada, o che si presume andare, oltre l'ordine della natura o delle leggi della fisica.\nIn ambito religioso pu\u00f2 riferirsi a vari enti (come ad esempio Dio) che trascendono la natura umana e pertanto non sono conoscibili attraverso i soli cinque sensi. Un esempio di queste manifestazioni che sfuggono alle leggi naturali sono i miracoli.\nAl soprannaturale \u00e8 tradizionalmente legato il concetto escatologico di oltretomba, che vuole indicare una condizione (o luogo) di continuazione dell'esistenza (spesso solo in forma immateriale come anima o spirito) dopo la morte fisica.\nOrigine del termine.\nLa prima occorrenza in latino di \"supernaturalis\" (come traduzione del greco \"huperphu\u00e8s\") si trova in un'opera di Isidoro di Pelusio\nIl termine compare nuovamente nella traduzione delle opere dello Pseudo-Dionigi l'Areopagita fatte da Ilduino di Saint-Denis e da Giovanni Scoto Eriugena che lo utilizzer\u00e0 anche nella sua opera principale, \"Periphyseon\"."}
{"id": "1110543", "revid": "11497", "url": "https://it.wikipedia.org/wiki?curid=1110543", "title": "Sovrannaturale", "text": ""}
{"id": "1110547", "revid": "1305772", "url": "https://it.wikipedia.org/wiki?curid=1110547", "title": "Vasilij Vasil'evi\u010d Doku\u010daev", "text": "Viene considerato il \"padre\" della pedologia o \"scienza del suolo\", a causa dei suoi numerosi studi riguardanti i suoli della Russia, capisce infatti che le diversit\u00e0 tra i suoli seguivano le variazioni del clima; questa attivit\u00e0 di pubblicazione ebbe inizio nel 1883, quando diede alle stampe un trattato che aveva per argomento i \u010dernoz\u00ebm, le famose \"terre nere\" della steppa russa. Con i suoi studi e le sue pubblicazioni pose le basi della classificazione russa dei suoli."}
{"id": "1110548", "revid": "122964895", "url": "https://it.wikipedia.org/wiki?curid=1110548", "title": "Martin Eden", "text": "Martin Eden \u00e8 un romanzo dello scrittore statunitense Jack London, comparso in un primo tempo a puntate nella rivista \"Pacific Monthly\", dal settembre 1908 al settembre del 1909, e successivamente pubblicato in volume unico dalla The Macmillan Company nel settembre 1909.\nRacconta la difficile vita di un ragazzo del popolo, un marinaio il cui nome d\u00e0 il titolo al romanzo, che lotta disperatamente per diventare uno scrittore, ispirato e sostenuto in questo dal suo amore per la bellezza e per Ruth, una giovane figlia dell'alta borghesia di San Francisco. La differenza di classe fra i due giovani e le relative difficolt\u00e0 per Martin di farsi accettare come possibile marito di Ruth dalla famiglia di lei dar\u00e0 modo a London di esporre molte delle sue teorie, da convinto socialista qual era.\nLa vita del protagonista ha qualche somiglianza con quella dell'autore, che all'inizio della sua carriera deve lottare per affermarsi come scrittore. Non pare che ve ne siano altre anche se, sin dai tempi della pubblicazione del libro, molti critici si sono cimentati nel trovarle.\nCome ebbe a dire lo stesso London in una nota a Upton Sinclair, \u00abUna delle ragioni per cui ho scritto questo libro \u00e8 l'attacco all'individualismo (nella persona dell'Eroe). Devo essere stato piuttosto maldestro dato che nessuno dei miei critici se n'\u00e8 accorto\u00bb. Il romanzo contiene una forte critica al capitalismo cinico che imperversava all'epoca e che aveva costretto moltissimi statunitensi a una vita di miseria ed espedienti.\nTrama.\nMartin Eden vive a Oakland all'inizio del 1900. Nonostante sia un marinaio che ha seguito poche classi delle elementari, Martin Eden fa di tutto per elevarsi al di sopra della sua condizione di illetterato iniziando un difficile e appassionato periodo di studi in autonomia per diventare uno scrittore affermato, cosa che sente come un desiderio irrefrenabile. La ragione dichiarata per questo suo volersi affermare, nonostante la sua condizione sociale, \u00e8 il suo amore per Ruth Morse, sorella minore di Arthur, giovanotto dalla borghesia di San Francisco che Martin aveva salvato da una rissa.\nArthur lo invita a cena, un po' per ringraziarlo di quanto ha fatto ma anche per mostrare alla sua famiglia un rappresentante di un mondo violento a loro sconosciuto. Anche Martin entra in contatto con un mondo di cui aveva soltanto letto sui libri e capisce che la sua unione con Ruth, di cui subito si innamora, sarebbe possibile solo se riuscisse a colmare la distanza intellettuale e di censo tra lui e la classe di lei. Ruth diventer\u00e0 la fidanzata di Martin che per\u00f2 sar\u00e0 sempre osteggiato dalla famiglia che tenter\u00e0 costantemente di dissuadere la ragazza dal suo proposito di sposarlo.\nDopo un periodo di grandi difficolt\u00e0 materiali e intenso studio e lavoro su poesie, racconti, libri e saggi durato due anni, Martin riuscir\u00e0 a raggiungere quella fama e il denaro che aveva desiderato pi\u00f9 per Ruth che per se stesso, grazie a un saggio filosofico intitolato \"La vergogna del Sole\", che diventer\u00e0 il caso letterario dell'anno, suscitando dispute in Stati Uniti ed Europa. Ma questo avverr\u00e0 solo dopo che due episodi gli avranno prosciugato l'anima: il suicidio del suo caro amico e mecenate Russ Brissenden, scrittore e poeta anch'egli, e l'abbandono da parte della fidanzata, finalmente convinta dai genitori a lasciarlo a causa di un falso articolo scritto su di lui, che lo dipingeva come un fanatico socialista. La ragazza gli scrive una lettera di addio nella quale gli rimprovera, per l'ennesima volta, di non essere riuscito a trovarsi un lavoro e a fare qualche cosa di buono nella vita.\nQuasi immediatamente dopo questi due terribili eventi, il successo e il conseguente cambiamento nella posizione sociale di Martin Eden convinceranno tutti coloro i quali l'avevano deriso, sfuggito o odiato in precedenza a cambiare radicalmente opinione e Martin viene invitato a cena dai notabili della citt\u00e0 e a tenere conferenze nei circoli pi\u00f9 esclusivi di San Francisco. Anche Ruth, spinta segretamente dalla famiglia, tenter\u00e0 un riavvicinamento per il quale per\u00f2 Martin, completamente disilluso, non dimostrer\u00e0 il minimo interesse. Anzi, peggio, per la sua visita e il suo amore dichiarato non prover\u00e0 alcuna emozione.\nMartin smette di scrivere e riesce a vendere tutto quanto quello che aveva prodotto nei due anni precedenti, anche le opere meno riuscite, stabilendo lui stesso il prezzo. Aumenta in questo modo la sua ricchezza, tanto da poter facilmente fare fronte ai suoi debiti e mantenere tutte le promesse di rimborso, ritenute farneticanti, che aveva fatto ai pochi amici e parenti che l'avevano, anche se minimamente, aiutato a non morire di fame. In questo periodo l'unica cosa che riempie le giornate di Martin \u00e8 l'ossessiva domanda su cosa fosse cambiato in lui e nelle sue opere, dato che i lavori che ora gli editori si contendevano e gli compravano a qualunque prezzo erano gli stessi che pochi mesi prima avevano rifiutato, mentre le stesse persone che ora gareggiavano per averlo ospite a cena l'avevano lasciato soffrire la fame.\nIl romanzo si conclude con il suicidio di Martin che si annega nel mare che era stata la sua prima casa di marinaio.\nIl finale.\nQuesto finale in seguito contribu\u00ec grandemente ad alimentare l'ipotesi mai provata del suicidio dello stesso Jack London, definita da Clarice Stasz \"un mito biografico\". A proposito della sua morte, infatti, la vera causa non \u00e8 stata mai accertata, ma il suo certificato di morte riporta come causa l'uremia a seguito di forti coliche renali. C'\u00e8 chi sostiene che una overdose di morfina, che London prendeva per calmare i dolori, possa aver contribuito alla sua morte, ma al contempo si ritiene che possa essere stata comunque involontaria.\nPersonaggi principali.\nMartin Eden.\nUn marinaio di limitata cultura ma grande esperienza di vita che si innamora di una giovane figlia della borghesia e decide di istruirsi e diventare un famoso scrittore per poter aspirare a chiedere la sua mano.\nRuth Morse.\nLa ragazza borghese, studentessa all'universit\u00e0, che si innamora di Eden quando comincia a dargli lezioni di Inglese. Ella \u00e8 razionalmente disgustata ma emotivamente fortemente attratta dalla natura di Martin selvaggia e aliena per lei. I due si fidanzeranno ma non potranno sposarsi sino a che Martin Eden non abbia uno status sociale sufficientemente elevato. Martin chiede a Ruth due anni di tempo per raggiungere questa meta.\nLizzie Connolly.\nUn'operaia di una fabbrica di barattoli che si innamora di Martin che la respinge, in quanto gi\u00e0 innamorato di Ruth. Le ruvide mani da lavoratrice di Lizzie marcano per Eden la distanza tra lei e Ruth definendo l'inferiorit\u00e0 della prima. In seguito invece Lizzie far\u00e0 comprendere a Martin la differenza tra l'amore legato allo stato sociale e quello disinteressato. Lizzie infatti sar\u00e0 sempre devota a Eden indipendentemente dal fatto che lui sia povero o ricco e famoso e lo amer\u00e0 solo per se stesso.\nJoe Dawson.\nIl capo di Martin nella lavanderia che sar\u00e0 il primo e unico lavoro accettato sulla terra ferma che non fosse da scrittore. Joe, bench\u00e9 completamente diverso da Eden in quanto incapace di avere alcuna ambizione di migliorare la sua condizione sociale o intellettuale, insegner\u00e0 a Martin molto, non solo su un nuovo mestiere ma soprattutto come superare le avversit\u00e0 della vita con un certo ottimismo.\nRuss Brissenden.\nPersonaggio enigmatico, incontrato a casa dei Morse, scrittore a sua volta, che diventer\u00e0 il migliore amico di Eden. Sar\u00e0 anche un suo sostenitore sia materiale (gli dar\u00e0 una notevole somma di denaro) che intellettuale, mettendo in evidenza le contraddizioni della vita borghese e cercando di convincerlo a riprendere la via del mare fuggendo da una citt\u00e0 e una societ\u00e0 che l'avrebbero distrutto. Convinto socialista, non riuscir\u00e0 a spostare Eden dalle sue convinzioni individualiste di stampo nietzschiano, ma lo far\u00e0 incontrare, in una serata che Martin definir\u00e0 \"la migliore della sua vita\" con un gruppo di filosofi che lui chiama \"la vera feccia\", poveri in canna ma dotati di un'importante indipendenza di pensiero.\nEden, per dimostrare al suo amico che le sue idee sulle riviste erano errate, invier\u00e0 di nascosto per la pubblicazione l'ultima opera di Brissenden - \"Ephemera\" - che verr\u00e0 accettata ma pubblicata postuma: Eden sapr\u00e0 della fine del suo amico proprio mentre va a dargli la notizia della avvenuta pubblicazione. Quello che succeder\u00e0 dopo convincer\u00e0 Martin che, nonostante la grossa somma pagata per la poesia, l'amico aveva ragione a considerare disastroso qualunque contatto con quel mondo.\nMartin Eden al cinema e in tv.\nIl personaggio di Martin Eden \u00e8 stato portato sullo schermo gi\u00e0 dal 1914:"}
{"id": "1110549", "revid": "80339", "url": "https://it.wikipedia.org/wiki?curid=1110549", "title": "Vasily Dokuchaev", "text": ""}
{"id": "1110550", "revid": "80339", "url": "https://it.wikipedia.org/wiki?curid=1110550", "title": "Vasily Dokuchayev", "text": ""}
{"id": "1110551", "revid": "80339", "url": "https://it.wikipedia.org/wiki?curid=1110551", "title": "Vasilij Doku\u010daev", "text": ""}
{"id": "1110552", "revid": "120407121", "url": "https://it.wikipedia.org/wiki?curid=1110552", "title": "Tamagnino", "text": "Biografia.\nScultore ed ornatista, appartenente ad una nota famiglia di artisti di Porlezza, era figlio di Giacomo (1430-1481), anch'egli scultore, fratello di Guglielmo e di Bartolomeo (1460-1514). Sua madre era sorella di Maddalena Solari, figlia di Guiniforte Solari, ingegnere capo del Duomo di Milano. Il 9 giugno 1484 \u00e8 citato come teste nel contratto di affito della casa di Milano di Giovanni Antonio Amadeo, suo zio materno. \nL'esordio in Santa Maria dei Miracoli a Brescia.\nCompare a Brescia all'inizio del 1489, quando consegna un ciclo di dodici \"Angeli\" per la prima cupola della chiesa di Santa Maria dei Miracoli a Brescia, di cui sono pervenuti solo dieci esemplari, eseguiti approssimativamente nello stesso periodo in cui Gasparo Cairano eseguiva i suoi dodici \"Apostoli\" di contrappunto, pagati il 24 dicembre 1489.\nIn generale, tutta la produzione lapidea del cantiere di Santa Maria dei Miracoli eseguita nel decennio successivo al ciclo degli \"Apostoli\", limitatamente a quanto presente all'interno dell'edificio, \u00e8 riconducibile al Cairano e ai suoi collaboratori. Non \u00e8 da escludere che quest'opera propedeutica portasse in seno proprio il diritto a proseguire i lavori, in un vero e proprio confronto disputato tra Cairano e il Tamagnino. Notare, comunque, che il ciclo di \"Angeli\" del Tamagnino si pone a un livello di qualit\u00e0 artistica decisamente superiore a quello degli \"Apostoli\" del Cairano, fosse solo per la relativa modernit\u00e0 dei primi, rivolti verso il nuovo classicismo veneziano di Antonio Rizzo, ma anche per la superiore qualit\u00e0 tecnica. \u00c8 probabile, quindi, che a supporto di Gasparo vi fosse un qualche favore locale che gli consent\u00ec di affermarsi sul Tamagnino indipendentemente dalle proprie iniziali capacit\u00e0 artistiche, ancora in fase di sviluppo. Oltre agli \"Angeli\", il Tamagnino consegna anche tre dei quattro busti clipeati per i pennacchi della prima cupola con i \"Dottori della Chiesa\", pi\u00f9 due tondi minori per il fregio della navata centrale: per questi cinque manufatti, tre dei quali molto grandi, e per i dodici \"Angeli\", lo scultore riceve dalla Fabbrica del santuario un compenso inferiore a quello corrisposto al Cairano per i soli \"Apostoli\".\nNel cantiere della Certosa di Pavia.\nPu\u00f2 essere ricercata in questa palese differenza di trattamento la pi\u00f9 plausibile spiegazione all'immediata partenza dell'artista da Brescia, a cantiere del santuario ancora aperto, trovando evidentemente il suo lavoro sottovalutato, nonch\u00e9 sottopagato, in relazione addirittura con la produzione di un artista molto meno capace di lui. L'alternativa del Tamagnino al non gratificante cantiere bresciano \u00e8 la prestigiosissima commessa per la facciata della Certosa di Pavia, da seguire sotto la direzione del padrino Amadeo e di Antonio Mantegazza. Il patto societario tra l'artista e i due scultori viene stretto nel maggio 1492 e apre al Tamagnino un'esperienza formativa unica, nonch\u00e9 un notevole salto di carriera.\nIl ritorno a Brescia e il palazzo della Loggia.\nNel 1499 il ducato di Milano viene conquistato dai francesi, provocando una diaspora di artisti dalla citt\u00e0 verso tutto il nord Italia e oltre. \u00c8 forse questa la ragione del ritorno a Brescia del Tamagnino, al quale gli si presenta comunque l'allettante commessa dell'apparato lapideo dell'erigendo palazzo della Loggia, al quale egli partecipa tra il novembre 1499 e il giugno 1500. La fabbrica, aperta nel 1492 alla dipartita dello scultore dalla citt\u00e0, \u00e8 in quel momento ormai egemonizzata dalla figura di Gasparo Cairano, gi\u00e0 da qualche anno incoronato alla stregua di scultore di corte dalle alte cariche bresciane, pubbliche e private. I due artisti, pertanto, un decennio dopo il comune esordio, tornano a confrontarsi sulla scena del pi\u00f9 importante cantiere bresciano del momento.\nAll'arrivo del Tamagnino nel 1499, il Cairano ha gi\u00e0 consegnato almeno cinque \"Cesari\" e diverso altro materiale lapideo, tuttavia in quell'anno \u00e8 registrato solamente il pagamento di una protome virile, dato che il lavoro dell'artista \u00e8 completamente assorbito dai due \"Trofei\" angolari giganti, da poco cominciati. Nel novembre 1499, il Tamagnino si insidia rumorosamente nel monopolio del concorrente, consegnando ben quattro \"Cesari\" e tre protomi leonine e mettendo in mostra le sue capacit\u00e0 e il suo calibro. Tuttavia, nei sette mesi successivi le consegne dello scultore prendono uno strano andamento: mentre al Cairano si susseguono anticipi e saldi per i soli \"Trofei\", in una vera e propria cesura produttiva che non registra altri suoi lavori, il Tamagnino realizza due soli \"Cesari\" e ben diciassette protomi leonine, la pi\u00f9 ingente quantit\u00e0 di questi pezzi registrata nel cantiere della Loggia in un periodo cos\u00ec ristretto. Notare che il ciclo delle protomi leonine prevedeva manufatti molto pi\u00f9 seriali e ripetitivi di quello delle protomi virili, tanto da essere considerato secondario e al quale operarono molti altri lapicidi di bassa levatura. Inoltre, ogni opera del Tamagnino viene pagata palesemente molto meno rispetto ai saldi medi per i manufatti dello stesso tipo.\nI suoi \"Cesari\", sei in totale e pure assolutamente pregevoli, vengono praticamente relegati sui due fianchi sud e ovest, di fatto sul retro del palazzo e nell'angolo meno frequentato. Davanti a tale deprezzamento del proprio lavoro, diventa plausibile l'idea che con il sesto e ultimo \"Cesare\" consegnato, identificabile nell'esemplare pi\u00f9 scadente dell'intero ciclo, il Tamagnino intendesse schernire collega e committenti, che per la seconda volta a Brescia ne avevano sabotato il successo, o quantomeno il giusto riconoscimento, ignorando e sottostimando il suo lavoro. Dopo questi eventi, il Tamagnino abbandona Brescia probabilmente per sempre, lasciando Gasparo Cairano unico protagonista del panorama artistico scultoreo locale.\nDel 1500 \u00e8 il \"busto di Acellino Salvago\", suo capolavoro, conservato al Kaiser Friedrich Museum di Berlino.\nA Genova.\nA Genova nel 1501 nella chiesa di San Teodoro assieme a Pace Gaggini realizza la decorazione scultorea interna della Cappella Lomellini. Nel 1504 \u00e8 documentato il progetto e l'esecuzione del portale del palazzo di Lorenzo Cattaneo. Nel 1509 per Palazzo San Giorgio esegue le statue di Luciano Grimaldi e Antonio Doria e una cancellata marmorea per la chiesa di Santa Maria di Castello.. \nNegli anni che vanno dal 1512 al 1519 lo ritroviamo attivo alla Certosa di Pavia per cui scolpisce due busti di profeti posti sopra le finestre della facciata e tante altre statue a 40 scudi l'una."}
{"id": "1110554", "revid": "123459536", "url": "https://it.wikipedia.org/wiki?curid=1110554", "title": "Flying in a Blue Dream", "text": "Flying in a Blue Dream \u00e8 il terzo album di Joe Satriani, pubblicato nel 1989."}
{"id": "1110559", "revid": "1005847", "url": "https://it.wikipedia.org/wiki?curid=1110559", "title": "Bushmills", "text": "Bushmills (\"Muileann na Buaise\" in gaelico irlandese) \u00e8 un villaggio dell'Irlanda del Nord, situato sulla costa settentrionale dell'Antrim, nel distretto di Moyle. \u00c8 famosa in tutto il mondo per il rinomato whiskey irlandese che si produce nella sua antica distilleria e per la vicinanza di uno dei luoghi pi\u00f9 turistici dell'isola d'Irlanda, il \"Selciato del Gigante\". La madre dello scrittore John Steinbeck proveniva da qui."}
{"id": "1110564", "revid": "14691", "url": "https://it.wikipedia.org/wiki?curid=1110564", "title": "Teoria della terra cava", "text": ""}
{"id": "1110583", "revid": "46291", "url": "https://it.wikipedia.org/wiki?curid=1110583", "title": "Hippuris vulgaris", "text": "La coda di cavallo acquatica (Hippuris vulgaris L.) \u00e8 una pianta acquatica della famiglia delle Hippuridaceae, comune nell'Eurasia e nel Nord America.\nDescrizione.\n\u00c8 una pianta perenne che si trova in acque fangose poco profonde, radicante sul fondale e con la maggior parte delle foglie al di sopra della superficie. Possiede rizomi, le foglie sono verticillate di forma diversa a seconda che siano emerse o sommerse. I fusti sono solidi e non ramificati e possono raggiungere i 60\u00a0cm di altezza.\nLa pianta \u00e8 dioica, i fiori sono minuscoli di color rosso brunastro con un solo verticillo di tepali (perigonio). Il frutto \u00e8 un achenio ellittico di 2\u20133\u00a0mm .\nHabitat e distribuzione.\nSi trova negli Stati Uniti d'America, principalmente al nord-est ma anche nel Nuovo Messico e nell'Arizona. In Eurasia \u00e8 abbastanza comune nei bacini dolci sui rilievi montuosi, in acque non acide."}
{"id": "1110584", "revid": "29244", "url": "https://it.wikipedia.org/wiki?curid=1110584", "title": "Coda di cavallo acquatica", "text": ""}
{"id": "1110591", "revid": "92723", "url": "https://it.wikipedia.org/wiki?curid=1110591", "title": "Rinascimento veneziano", "text": "Il Rinascimento veneziano fu quella declinazione dell'arte rinascimentale sviluppatasi a Venezia tra il XV e il XVI secolo.\nPrima met\u00e0 del XV secolo.\nDopo la crisi economica del XIV secolo le famiglie veneziane avevano cominciato a cautelarsi cercando forme di rendita pi\u00f9 sicure del commercio, come le rendite fondiarie, per questo la Repubblica incominci\u00f2 un'inedita svolta epocale, avviando l'espansione verso l'entroterra. In un primo momento vennero prese le terre verso l'arco alpino e le pianure tra Adige e Po, fino a venire a confinare con i Visconti, con i quali ebbero ripetuti scontri. Nei mari invece la nemica principale restava Genova, contro la quale vennero compiute due guerre.\nIn pittura, scultura e architettura si registr\u00f2 un contemporaneo innesto di motivi tardo-gotici, amalgamati al sostrato bizantino: le finezze lineari e cromatiche del gotico risultavano infatti molto affini delle astrazioni sontuose di marca orientale. I cantieri principali erano San Marco e a Palazzo Ducale, dove si andava consacrando uno stile architettonico \"veneziano\", svincolato dalle mode europee del momento, con decorazioni molto fitte, trafori numerosi e ritmi di chiaroscuro da merletto, che venne riusato per secoli. I pi\u00f9 importanti pittori dell'epoca, come Gentile da Fabriano, Pisanello e forse Michelino da Besozzo, lavorarono alla decorazione di Palazzo Ducale tra il 1409 e il 1414, opere oggi quasi totalmente perdute.\nGli artisti \"cortesi\" erano affiancati da una scuola locale, inaugurata gi\u00e0 nel XIV secolo da Paolo Veneziano, e da artisti fiorentini, che fin dagli anni venti furono impegnati nel cantiere di San Marco e in altre chiese. Tra questi ultimi ci furono Paolo Uccello (in citt\u00e0 dal 1425 al 1430) e Andrea del Castagno (1442-1443), che mostrarono i primi traguardi prospettici dell'arte fiorentina. Il loro esempio fu tuttavia inascoltato, a giudicare dal minimo seguito presso gli artisti locali, e fu recepito solo da alcuni artisti della vicina Padova, come Andrea Mantegna, che d'altronde avevano gi\u00e0 conosciuto le novit\u00e0 pi\u00f9 all'avanguardia tramite l'esempio diretto di Donatello.\nSeconda met\u00e0 del XV secolo.\nAttorno alla met\u00e0 del XV secolo l'espansione sulla terraferma si fece pi\u00f9 consistente, a scapito delle citt\u00e0 indipendenti del Veneto e dell'attuale Lombardia orientale. Ci\u00f2 bilanci\u00f2 in parte le perdite veneziane nell'oltremare dovute agli Ottomani, che comunque non intaccarono inizialmente il predominio veneziano sui mercati orientali: la citt\u00e0 rimase infatti a lungo il pi\u00f9 vivace emporio d'Europa, dove convergevano i traffici dal Nord e dall'Oriente, con incontri e scambi a tutti i livelli. L'abbondanza di capitali garantiva alti livelli di commissioni artistiche, sia a livello comunitario sia privato, con la nascita di un collezionismo intelligente e aperto alle novit\u00e0, anche fiamminghe. Lungo il Canal Grande andavano prosperando i mercati e i fondachi stranieri.\nL'unicit\u00e0 e l'isolamento culturale di Venezia incominci\u00f2 cos\u00ec a venire meno in quegli anni, man mano che la citt\u00e0 si inseriva con le sue conquiste nello scacchiere italiano, favorendo rapporti pi\u00f9 stretti e continuativi con le culture locali. I giovani patrizi veneziani incominciarono ad apprezzare i nuovi stimoli culturali, frequentando lo Studio padovano, la Scuola di logica e filosofia presso Rialto e quella della Cancelleria di San Marco, fiorente a met\u00e0 del XV secolo.\nL'umanesimo veneziano si dimostr\u00f2 sostanzialmente diverso da quello fiorentino, con un carattere concreto e interessato ai testi politici e scientifici (Aristotele, Plinio, ecc.), piuttosto che letterario e astrattamente speculativo come in Toscana. Il Rinascimento arriv\u00f2 a Venezia soprattutto tramite la mediazione della Lombardia per quanto riguarda l'architettura e la scultura, e Padova per la pittura. Importanti furono anche i progressi scientifici, culminati con la pubblicazione della \"Summa de Arithmetica, Geometria et Proportionalit\u00e0\" di Luca Pacioli (1494), chiamato dalla Serenissima poco dopo il 1470 per insegnare matematica.\nPittura.\nI contatti col Rinascimento padovano in pittura furono ripetuti e pi\u00f9 fruttuosi di quelli con Firenze. A met\u00e0 del secolo i muranesi Giovanni d'Alemagna e Antonio Vivarini lavorarono a fianco di Andrea Mantegna nella cappella Ovetari; Mantegna stesso visit\u00f2 Venezia, sposando una veneziana, figlia di Jacopo Bellini; squarcioneschi di prim'ordine come Carlo Crivelli, Marco Zoppo e Cosm\u00e8 Tura furono in citt\u00e0, tenendovi in alcuni casi anche bottega per un certo periodo.\nQueste influenze padovane si riscontrano nelle due botteghe veneziane pi\u00f9 importanti del periodo, quella dei Vivarini e quella di Jacopo Bellini.\nLa prima, con sede a Murano, venne avviata da Antonio, che oper\u00f2 discontinui tentativi rinascimentali, mentre pi\u00f9 marcata fu la svolta mantegnesca di suo fratello minore Bartolomeo, che fu a Padova e assimil\u00f2 le novit\u00e0 con entusiasmo, ma anche con limiti. Ci\u00f2 \u00e8 evidente nel \"Polittico di Ca' Morosini\" (1464), impostato con figure solide e dal segno asciutto, con attenzione all'anatomia e ai panneggi dai profili taglienti; manca per\u00f2 una logica costruttiva unitaria, come si vede nelle proporzioni ancora scalate tra la Vergine al centro e i santi laterali, e nella mancata unificazione spaziale degli sfondi. Il figlio di Antonio, Alvise, assimil\u00f2 la lezione di Antonello da Messina addolcendo i linearismi padovani, ma non riusc\u00ec a eguagliarne la magia luministica. Ne \u00e8 un esempio la \"Sacra conversazione\" del 1480, con una luce fredda e colori lucidi come smalti che esaltano i contorni secchi. I compromessi tra innovazione e tradizione dei Vivarini riscossero un'ampia diffusione, soprattutto negli ambienti meno colti e della provincia dei centri minori dell'entroterra, scadendo talvolta anche in autoripetizioni.\nLa committenza pi\u00f9 raffinata si rivolgeva invece soprattutto alla bottega di Jacopo Bellini, che gi\u00e0 dalla met\u00e0 del secolo ebbe una svolta rinascimentale applicando la prospettiva a una serie di vedute fantastiche raccolte in album di modelli. Queste novit\u00e0 le aveva apprese forse a Ferrara, dove avrebbe potuto conoscere Leon Battista Alberti, forse con la mediazione di Masolino, di passaggio per l'Ungheria, o pi\u00f9 probabilmente a Padova, dove i pittori locali avevano raccolto la lezione di Donatello. La vera e propria svolta rinascimentale in pittura fu dovuta ai suoi due figli Gentile e Giovanni Bellini, che seppure in modi e misure diverse, raccolsero e misero pienamente a frutto l'esempio di Andrea Mantegna, loro cognato, e, dopo il 1474, di Antonello da Messina.\nGentile Bellini.\nGentile Bellini fu impegnato soprattutto nella pittura dei \"teleri\", le grandi tele che a Venezia sostituivano gli affreschi (per ovvie ragioni climatiche) e che decoravano gli edifici pubblici e le \"scuole\", cio\u00e8 quelle potenti confraternite veneziane che raccoglievano migliaia di cittadini accomunati da un medesimo campo di lavoro, da una comunit\u00e0 straniera o da intenti assistenziali. La sua pittura era legata a un gusto ancora fiabesco, tardogotico, privo di una spazialit\u00e0 pienamente organica. Nella \"Processione in piazza San Marco\" (1496) manca un centro definito e la prospettiva \u00e8 usata s\u00ec, ma per singoli frammenti. Lo sguardo si trova cos\u00ec a vagare tra i diversi gruppi di personaggi e per i blocchi dello sfondo. L'attenzione dell'artista \u00e8 rivolta soprattutto alla puntuale cronaca dell'avvenimento, con i personaggi sufficientemente grandi da includervi ritratti precisi e indugiare sulla descrizione di gesti e costumi. La sua analisi oggettiva e quasi cristallizzata ne fece un richiestissimo ritrattista, che arriv\u00f2 addirittura a effigiare il sultano Maometto II.\nGiovanni Bellini, esordi e maturit\u00e0.\nGiovanni Bellini, altro figlio di Jacopo, fu il pi\u00f9 importante pittore veneziano della sua generazione, ma il suo stile si svincol\u00f2 presto dalla maniera tardogotica grazie all'esempio di Andrea Mantegna. Tra le opere dei suoi esordi spicca ad esempio la \"Trasfigurazione\" del Museo Correr, dove la linea \u00e8 asciutta e incisiva e la scansione dei piani \u00e8 enfatizzata prospetticamente da una visione \"da sott'in su\" del gruppo superiore di Cristo tra i profeti. Pi\u00f9 originale risulta l'enfasi posta sulla luce e il colore, che intenerisce il paesaggio e immerge la scena miracolosa in una dolce atmosfera vespertina, derivata dall'esempio fiammingo. Nella \"Piet\u00e0\" della Pinacoteca di Brera i grafismi sono ancora presenti, come nei capelli di Giovanni dipinti a uno a uno o nella vena pulsante del braccio di Cristo, ma la luce si impasta nei colori addolcendo la rappresentazione, grazie alla particolare stesura della tempera a tratti finissimi ravvicinati. L'intenso patetismo del gruppo rimanda all'esempio di Rogier van der Weyden, e sempre a un modello fiamminghi rimanda l'espediente del parapetto che taglia le figure a met\u00e0, avvicinandole allo spettatore.\nLe durezze e le forzature lineari di Mantegna vennero quindi presto superate, verso un uso pi\u00f9 ricco del colore e una tecnica pi\u00f9 morbida, grazie all'assimilazione profonda della lezione di Piero della Francesca, dei fiamminghi e nei primi anni settanta, di Antonello da Messina. Il pittore siciliano in particolare fu in citt\u00e0 dal 1474 fino al 1476, ma non \u00e8 escluso che ebbe modo di conoscere Bellini qualche anno prima in Italia centrale. Questi influssi si ritrovano nella produzione di Giovanni come la \"Pala di Pesaro\" (1475-1485), con l'espediente del fondale del trono aperto sul paesaggio che appare straordinariamente vivo: non un semplice fondale, ma una presenza in cui sembra circolare liberamente l'aria e la luce. A ci\u00f2 concorre l'uso della pittura a olio, che permettere di fondere il vicino e il lontano grazie ai particolari effetti luminosi. Alla perfetta armonia tra architettura, personaggi e paesaggio concorre poi la padronanza prospettica e la salda monumentalit\u00e0 delle figure.\nAntonello mostr\u00f2 poi il suo singolare stile, che mediava tra la tradizione nordeuropea, fatta di un uso particolare della luce grazie alla tecnica a olio, e la scuola italiana, con figure di grande monumentalit\u00e0 inserite in uno spazio costruito razionalmente, con la fondamentale prova della \"Pala di San Cassiano\" (1475-1476), vero confine tra vecchio e nuovo nella cultura veneta. In essa i santi sono spaziati ritmicamente a semicerchio attorno all'alto trono della Vergine che danno un maggior respiro monumentale all'insieme, ma \u00e8 soprattutto innovativo il connettivo dorato della luce che pervade le figure. I virtuosismi prospettici e le sottigliezze ottiche fiamminghe si sposano poi con la sintesi geometrica dei volumi, ottenendo un equilibrio attentamente calibrato.\nUno sviluppo di questa concezione si ebbe nel \"San Francesco nel deserto\" di Giovanni Bellini (1480 circa), dove al tradizionale crocifisso che invia le stimmate al santo, il pittore sostitu\u00ec una luce divina che proviene dall'alto a sinistra, che inonda il santo gettando profonde ombre dietro di lui. San Francesco \u00e8 raffigurato al centro, esile e immerso nella natura. La particolare concezione del rapporto tra uomo e paesaggio qui \u00e8 per molti versi opposta a quella dell'umanesimo fiorentino: l'uomo non \u00e8 ordinatore e centro dell'universo, ma piuttosto una fibra del tutto con cui vive in armonia, con una permeabilit\u00e0 tra mondo umano e mondo naturale data dal soffio divino che anima entrambi.\nDal tardo Quattrocento la rappresentazione del paesaggio in supremo accordo con l'operare umano divenne una conquista imprescindibile della pittura veneta, che vide uno sviluppo ininterrotto fino ai primi decenni del secolo successivo. Bellini rest\u00f2 protagonista di questa evoluzione, come si legge in opere come la \"Trasfigurazione di Capodimonte\" (1490-1495), dove la scena sacra \u00e8 ambientata in una profonda rappresentazione della campagna veneta, con una luce calda e intensa che sembra far partecipare ogni dettaglio, con la sua radiosa bellezza, all'evento miracoloso.\nCima da Conegliano.\nIl principale seguace di Bellini, nonch\u00e9 a sua volta interprete sensibile e originale, fu Giovan Battista Cima detto Cima da Conegliano. Nelle sue pale d'altare l'impaginazione spaziale \u00e8 chiaramente definita, con figure monumentali immerse in una luce cristallina, che accentua un diffuso senso di pace agreste nei paesaggi. Ci\u00f2 si intona perfettamente con la calma dei personaggi, che rispecchiano la \"quiete dell'anima\".\nVittore Carpaccio.\nIn questo periodo si svilupp\u00f2 a Venezia un particolare tipo di pittura narrativa legata ai grandi cicli di teleri, diversa da quella elaborata in altri centri italiani per la ricchezza di elementi descrittivi ed evocativi. Essi erano essenzialmente destinati a ornare le pareti di grandi ambienti, dove gli affreschi non potevano essere utilizzati per problemi legati al particolare clima della laguna, in particolare quelli delle Scuole, cio\u00e8 le confraternite di laici che raccoglievano persone legate da un medesimo mestiere o dalla stessa nazionalit\u00e0 oppure da particolari devozioni. I teleri erano spesso disposti come lunghi fregi fino a coprire intere pareti e il loro momento d'oro, con l'elaborazione pi\u00f9 originale di schemi narrativi, cadde nell'ultimo decennio del XV secolo, quando vennero commissionati a pochi anni di distanza la decorazione del nuovo \"Albergo\" della Scuola Grande di San Marco (opera collettiva di vari artisti tra cui Gentile e Giovanni Bellini), della Scuola Grande di San Giovanni Evangelista (pure opera a pi\u00f9 mani) e della Scuola di Sant'Orsola, quest'ultima opera del solo Vittore Carpaccio che si era gi\u00e0 distinto nel \"Miracolo della Croce a Rialto\" per la Scuola di San Giovanni.\nCarpaccio cre\u00f2 tele enormi ricche di episodi dove comunque, soprattutto nella fase iniziale, la veduta continua a prevalere sulla narrazione, secondo l'esempio di Gentile Bellini. Nelle sue opere per\u00f2 la costruzione prospettica \u00e8 rigorosa e il connettivo luminoso \u00e8 ormai evidente, capace di legare l'estremamente vicino e l'estremamente lontano con un'unica luce soffusa e dorata, che d\u00e0 la sensazione atmosferica di circolazione dell'aria.\nNelle \"Storie di sant'Orsola\" radun\u00f2 spesso pi\u00f9 episodi (come nell'\"Arrivo degli ambasciatori inglesi\", 1496-1498) che si susseguono sul primo piano che diventa quindi palcoscenico. Ci\u00f2 \u00e8 sottolineato anche dalla figura del \"festaiolo\" un personaggio in primo piano che guarda lo spettatore coinvolgendolo nella rappresentazione, ripreso dal narratore delle sacre rappresentazioni del teatro rinascimentale. Gli sfondi sono occupati da amplissime vedute di citt\u00e0 mari e campagne, immaginarie ma con elementi ripresi dal reale che le rendono familiari all'occhio abituato alla vista di Venezia e dell'entroterra veneto. \nNel successivo ciclo per la Scuola di San Giorgio degli Schiavoni, pure curato interamente da Carpaccio, l'artista semplific\u00f2 la struttura narrativa dei teleri, concentrandosi di volta in volta su un unico episodio, accentuandone per\u00f2 il potere evocativo e di fascinazione. Nello spettacolare \"San Giorgio e il drago\" (1502) le figure creano un teso arco dinamico, che rende al massimo la contrapposizione furiosa del combattimento. Alcuni dettagli ricordano la pericolosit\u00e0 della belva, come i macabri resti umani che cospargono il suolo, mentre altri sono legati ad astuzie prospettiche, come la fila scorciata di palmizi vicino alla citt\u00e0, o l'arco naturale di roccia che inquadra un veliero. Nel \"San Girolamo e il leone nel convento\" (1502), il pittore incede sulla descrizione ironica dei frati che fuggono alla vista della belva amica del santo, mentre nei \"Funerali di san Girolamo\" tutto \u00e8 legato a un'atmosfera di raccoglimento e mestizia nell'ambientazione agreste. Capolavoro dell'artista \u00e8 la \"Visione di sant'Agostino\", dove il santo-umanista \u00e8 rappresentato nel proprio studiolo gremito da libri e oggetti del lavoro intellettuale, con un pacato diffondersi della luce che simboleggia l'apparizione miracolosa di san Girolamo al vescovo di Ippona.\nNegli anni seguenti la produzione dell'artista rest\u00f2 ancorata agli schemi quattrocenteschi, incapace di rinnovarsi alle rivoluzioni messe in atto dalla generazione successiva di artisti veneziani, venendo meno l'appoggio delle cerchie pi\u00f9 colte e raffinate della citt\u00e0 lagunare. Dopo essersi dedicato alla decorazione di altre scuole minori si ritir\u00f2 in provincia, dove il suo stile ormai attardato trovava ancora estimatori.\nAltri.\nAltri maestri che seguirono l'orchestrata armonia di spazio, luce e colore di Bellini furono Alvise Vivarini, Bartolomeo Montagna, Benedetto Diana.\nArchitettura.\nNegli anni 1460-1470 si registr\u00f2 a Venezia anche una svolta nell'architettura, con l'arrivo di architetti dall'entroterra e dalla Lombardia, tra i quali si distinse Mauro Codussi. Partecipe delle novit\u00e0 fiorentine di Brunelleschi, Leon Battista Alberti e Michelozzo, port\u00f2 in laguna uno stile rinascimentale rivisitato, visibile gi\u00e0 nella sua prima opera, la chiesa di San Michele in Isola (1468-1479). La chiesa ha una facciata tripartita, liberamente ispirata al Tempio Malatestiano dell'Alberti, con due ordini sovrapposti. Quello superiore presenta un attico tra lesene con l'oculo e quattro dischi marmorei policromi, sormontati dal frontone curvilineo, mentre i lati sono raccordati da due ali ricurve, dai fini ornamenti a rilievo a conchiglia; nel punto in cui si raccordano alla parte centrale si trova un cornicione sporgente che taglia in due le lesene. L'interno della chiesa \u00e8 diviso in tre navate, scandite da archi a tutto sesto retti da colonne. Ciascuna navata \u00e8 coperta da cassettoni e finisce in un'abside semicircolare, con l'ultima campata separata ai lati da setti murari e coperta da una cupola cieca. Sul lato dell'ingresso si trova un vestibolo separato dal resto della chiesa da un \"barco\", cio\u00e8 una cantoria retta da arcate. Sottraendo lo spazio del vestibolo e quello del presbiterio con le cupole si ottiene un corpo centrale perfettamente quadrato. Un esempio simile e precedente alla prima opera del Codussi (chiesa di San Michele) lo si ha a Sebenico nella chiesa di San Giacomo per opera dell'architetto Giorgio Orsini che aveva precedentemente lavorato a Venezia a palazzo ducale: fu Orsini a usare la pietra d'Istria bianca cavata all'isola di Brazza, poi usata dal Codussi. Inoltre questo modello di chiesa fu seguito lungo la costa Dalmata.\nCostituisce novit\u00e0 l'inserimento di scritte latine in facciata. La prima pi\u00f9 in alto: \"\u201cDomus mea domus orationis\"\" (vangelo di Matteo 21,13) . Traduzione: \"La mia casa (sar\u00e0 chiamata) casa di preghiera\". La seconda pi\u00f9 in basso:\"\"Hoc in templo summe deus exoratus\" adveni et clemen. bon. pr. vo. suscipe\" (testo con abbreviazioni presente nella facciata)\"\"Hoc in templo summe deus exoratus\" adveni et clementi bonitate precum vota suscipe\" (testo originale completo del canto \"in dedicatione ecclesiae\"). Traduzione: \"O Dio implorato in questo tempio vieni e con clemente bont\u00e0 accogli i voti delle preghiere\".\nL'elaborazione in chiave moderna della tradizione veneziana si vede anche nell'interno della chiesa di Santa Maria Formosa, dove sono ripresi i temi brunelleschiani delle membrature architettoniche in pietra grigia che risaltano sugli intonaci bianchi. Di Codussi furono anche il disegno delle Procuratie Vecchie e della Torre dell'Orologio, ma fu soprattutto con i palazzi Corner-Spinelli e Vendramin-Calergi che ridefin\u00ec il modello della casa patrizia veneziana rinascimentale. Il secondo soprattutto appare come un'interpretazione locale dell'albertiano Palazzo Rucellai, con la facciata divisa in tre piani da cornici rette da semicolonne a ordini sovrapposti: dorico, ionico e corinzio. Ampie bifore, dal ritmo diseguale (tre affiancate al centro, due pi\u00f9 isolate ai lati), movimentano il prospetto, dandogli l'aspetto di una loggia a due piani, che si rispecchia anche nel pian terreno, dove al posto della finestra centrale si trova il portale. \u00c8 il telaio architettonico a dominare la facciata, subordinando i sobri intarsi policromi e gli elementi decorativi.\nAccanto a rigoroso e moderno Codussi, lavorarono in citt\u00e0 anche altri architetti, dal gusto pi\u00f9 ornato, quali Antonio Rizzo e Pietro Lombardo. Il primo si era formato al cantiere della Certosa di Pavia e fu il responsabile per circa un quindicennio dei lavori di ricostruzione e ampliamento di Palazzo Ducale. Il secondo, di origine ticinese, fu l'artefice di alcune opere dove l'uso degli ordini classici era fuso con una decorazione esuberante alla lombarda e col gusto lagunare di rivestire le pareti di marmi pregiati, come Palazzo Dario e la chiesa di Santa Maria dei Miracoli.\nScultura.\nNella seconda met\u00e0 del XV secolo gli scultori attivi a Venezia erano soprattutto gli stessi architetti o figure comunque legate ai loro cantieri, che si formavano nelle loro botteghe. Fu il caso ad esempio dei due figli di Pietro Lombardo, Tullio e Antonio, che ricevettero le commissioni per grandiosi monumenti funebri dei dogi, statue e complessi scultorei. Gli indirizzi espressi dalla scultura di quel periodo non erano omogenei e spaziavano dal vigoroso ed espressivo realismo di Antonio Rizzo (statue di \"Adamo\" e di \"Eva\" nell'Arco Foscari), al maturo classicismo di Tullio Lombardo (\"Bacco e Arianna\").\nAlla bottega di Tullio Lombardo in particolare vennero affidati alcuni monumenti funebri di stato, che rappresentano tra i pi\u00f9 compiuti esempi di questa tipologia. Il \"monumento funebre al doge Pietro Mocenigo\" (1477-1480 circa) ha una serie di statue e rilievi legati alla figura di \"capitano da mar\", nella celebrazione di una sua vittoria, seppur modesta, contro gli Ottomani nell'Egeo. Il monumento venne impostato come il conferimento di un trionfo, rievocando dall'antico alcuni miti simbolici, come quello delle fatiche di Ercole.\nAncora pi\u00f9 legato a modelli antichi fu il \"monumento funebre al doge Andrea Vendramin\" (1493-1499), con una struttura architettonica derivata dall'arco di Costantino, che venne ampiamente ripresa negli anni successivi. Il defunto \u00e8 rappresentato al centro, sdraiato sul sarcofago, che \u00e8 decorato da personificazioni di \"Virt\u00f9\", di sapore ellenistico. Nella lunetta il doge \u00e8 ritratto, su un bassorilievo, mentre adora la Vergine che assomiglia a una dea classica. Anche lo zoccolo, dove si trova l'elegante iscrizione in carattere lapidario romano, \u00e8 ricco di rilievi simbolici in stile che imita l'antico, anche quando rappresenta personaggi biblici come \"Giuditta\". Nelle nicchie laterali si trovavano originariamente delle statue anticheggianti, oggi nel Bode Museum (\"Paggi reggiscudo\"), nel Metropolitan Museum (\"Adamo\") e a Palazzo Vendramin Calergi (\"Eva\"), sostituite secoli dopo da opere di altri artisti.\nTipografia e stampa.\nNel 1469 Giovanni da Spira fond\u00f2 a Venezia la prima tipografia. L'attivit\u00e0 ebbe un tale successo che alla fine del XV secolo i tipografi attivi erano gi\u00e0 quasi duecento, garantendo alla citt\u00e0 un'egemonia sia sul piano tecnico, sia culturale e artistico. Dal 1490 Aldo Manuzio pubblic\u00f2 magnifiche edizioni di opere classiche e contemporanee di grande qualit\u00e0. Capolavoro dell'arte tipografica del tempo fu il romanzo allegorico dell'\"Hypnerotomachia Poliphili\" di Francesco Colonna, pubblicata da Manuzio nel 1499: in essa i caratteri del testo sono armoniosamente legati alle illustrazione xilografiche e ai motivi ornamentali di delicata ispirazione classica.\nPrima met\u00e0 del XVI secolo.\nAll'inizio del Cinquecento Venezia controllava un territorio diviso in \"Stato di Terra\", dall'Adda all'Isonzo, e \"Stato di mare\", che csi estendeva in Istria, Dalmazia, nelle Isole Ionie, a Creta, alle Cicladi e in parte delle Sporadi e di Cipro. La citt\u00e0 stava diventando uno dei centri artistici pi\u00f9 importanti d\u2019Italia, soprattutto grazie a commercio e mercantilismo oltre che alla ricchezza del suo emporio, uno dei pi\u00f9 diversificati d'Europa. La politica generale \u00e8 ormai orientata verso la riconversione da impero marittimo in potenza di terraferma, all'interno degli equilibri politici tra gli stati italiani. Sub\u00ec una forte crisi nel 1510, quando la citt\u00e0 fu colpita dal papa e dalla Lega di Cambrai, che seguiva i gravi problemi degli scontri con gli Ottomani nel Mediterraneo orientale. Ma la situazione si ribalt\u00f2 completamente grazie a un cambiamento di alleanza del papa e grazie alla lealt\u00e0 di parte delle popolazioni controllate da Venezia.\nDa un punto di vista culturale la citt\u00e0 si andava affermando come centro di studi umanistici, soprattutto grazie alle tipografie che pubblicavano i testi classici. A ci\u00f2 si aggiungeva un fervido interesse verso gli studi di archeologia, i dati scientifici e, soprattutto, le discipline botaniche. Uno dei dibattiti che animano la scena culturale veneziana dell'epoca \u00e8 quello della possibilit\u00e0 di conciliare la \"vita contemplativa\", intesa come attivit\u00e0 speculativa filosofica e religiosa da compiersi in solitudine distaccati dagli eventi mondani, e \"vita attiva\", intesa come servizio alla comunit\u00e0 per il conseguimento dell'\"onore\". Se i grandi umanisti veneti del tardo quattrocento tentarono di dimostrare la possibilit\u00e0 di conciliazione tra i due opposti, all'inizio del nuovo secolo le due tendenze appaiono prepotentemente inconciliabili, dando origine a gravi crisi personali.\nLa pratica \"contemplativa\" tra gli intellettuali veneti favorisce il diffondersi di forme particolari di collezionismo, come le raccolte di antichit\u00e0, gemme, monete, rilievi, codici, incunaboli e dipinti, tutti legati a particolari inclinazioni culturali e caratteriali del collezionista. Uno degli esempi pi\u00f9 celebri fu la collezione del cardinale Domenico Grimani.\nLa relativa libert\u00e0 che l'oligarchia della Serenissima garantiva ai suoi cittadini e ai visitatori, era la migliore tra quelle che le corti italiane potevano offrire, e ne fece in quegli anni un frequentato riparo da coloro che erano rimasti coinvolti nei pericolosi giochi di potere dei propri stati, accogliendo alcuni dei geni pi\u00f9 illustri italiani e stranieri. Tra gli ospiti pi\u00f9 illustri vi furono Michelangelo oppure gli esuli del Sacco di Roma, tra cui Jacopo Sansovino, che si stabil\u00ec in citt\u00e0 portando le novit\u00e0 architettoniche sviluppate in Italia centrale.\nD\u00fcrer a Venezia.\nNel 1505, fino all'inizio del 1507, il pi\u00f9 importante pittore tedesco dell'epoca, Albrecht D\u00fcrer visit\u00f2 la citt\u00e0 di Venezia per la seconda volta, dopo esserci stato nel 1494-1495. In questo secondo soggiorno la sua fama \u00e8 ormai molto ampia, grazie a una serie di incisioni di successo in tutta Europa, e i mercanti del Fondaco dei Tedeschi gli commissionano una pala d'altare per la loro chiesa a Rialto, San Bartolomeo.\nNel dipinto il maestro tedesco assorb\u00ec le suggestioni dell'arte veneta del tempo, come il rigore della composizione piramidale con al vertice il trono di Maria, la monumentalit\u00e0 dell'impianto e lo splendore cromatico, mentre di gusto tipicamente nordico \u00e8 l'accurata resa dei dettagli e delle fisionomie, l'intensificazione gestuale e la concatenazione dinamica tra le figure. L'opera \u00e8 infatti memore della calma monumentalit\u00e0 di Giovanni Bellini, con l'omaggio esplicito dell'angelo musicante al centro. Nonostante l'ammirazione generale e la risonanza, il dipinto suscit\u00f2 tra gli artisti veneziani una scarsa influenza, sicuramente minore rispetto alle incisioni dell'artista.\nLeonardo e leonardeschi in Laguna.\nLeonardo da Vinci visit\u00f2 Venezia nel 1500 e forse vi era gi\u00e0 stato al seguito di Verrocchio nel 1496. Sebbene non siano sicuramente individuabili opere sue create o lasciate nella citt\u00e0 lagunare, molti indizi e citazioni, iconografiche e stilistiche, confermano che il suo passaggio non fu inosservato, contribuendo fondamentalmente alla nascita del tonalismo, un'estrema conseguenza dello sfumato, e della diffusione della prospettiva aerea.\nPi\u00f9 documentata \u00e8 invece la presenza e l'influenza di artisti lombardi di matrice leonardesca negli anni immediatamente successivi. A Venezia la nazione lombarda si riuniva alla Scuola dei Lombardi, situata in un edificio eretto sul finire del Quattrocento presso la basilica dei Frari. Dal punto di vista quantitativo, prevalevano gli scultori e gli scalpellini (tra cui quelli della famiglia Lombardo). Dalla fine del Quattrocento incominciano a essere per\u00f2 presenti e ben inseriti anche alcuni pittori, tra cui primeggiavano Andrea Solario, fratello dello scultore Cristoforo e autore di piccole opere di soggetto sacro, e Giovanni Agostino da Lodi, considerato il primo divulgatore dei modi leonardeschi a Venezia. A quest'ultimo spetta la \"Pala dei barcaioli\" per la chiesa di San Pietro Martire a Murano.\nSeguirono poi Francesco Napoletano, morto a Venezia nel 1501, e Marco d'Oggiono, gi\u00e0 collaboratore diretto di Leonardo, che esegu\u00ec una serie di teleri per la Scuola dei lombardi, oggi perdute, che dovettero contribuire molto alla diffusione dei modi leonardeschi, soprattutto in Giorgione.\nGiorgione.\nGiorgione fu il pittore che oper\u00f2 un profondo rinnovamento del linguaggio pittorico lagunare, in poco pi\u00f9 di dieci anni di attivit\u00e0. Figura per molti versi misteriosa, dalle pochissime notizie biografiche certe, fu un artista perfettamente integrato nella cerchia degli intellettuali aristocratici, per i quali cre\u00f2 alcuni ritratti e soprattutto opere di formato ridotto dai complessi significati allegorici, oggi solo in parte decifrabili.\nMeditando sui modelli leonardeschi, arriv\u00f2 a sviluppare uno stile in cui \u00e8 il colore a fare da padrone: steso spesso direttamente sul supporto senza un preciso disegno preparatorio, genera le variazioni di luce per \"macchie\" di colore, che definiscono il volume delle figure, la morbidezza e il rilievo, con effetti chiaroscurali di \"avvolgimento atmosferico\", cio\u00e8 quel particolare risultato per cui le figure sembrano fuse indissolubilmente nel paesaggio. L'ispirazione del momento incomincia cos\u00ec a prendere il sopravvento sullo studio preparatorio.\nGi\u00e0 in opere attribuite alla fase iniziale, come la \"Sacra Famiglia Benson\" o l'\"Adorazione dei pastori Allendale\" si coglie una stesura cromatica delicata, in cui sono messi in risalto i valori atmosferici e l'armonia tra figure e ambiente. La \"Pala di Castelfranco\" (1502 circa) mostra gi\u00e0 un'innovativa semplificazione strutturale, risolvendo la sacra conversazione, impostata ancora in maniera piramidale, in uno sfondo campestre piuttosto che architettonico (come nella tradizione di Giovanni Bellini) e senza curarsi del rigore prospettico (come si vede nel rapporto non chiarito tra profondit\u00e0 del troni e pavimento a scacchi). Soprattutto le figure dei santi laterali sono modellate con morbidi trapassi di luce e ombra, sullo sfondo di un parapetto rosso che divide in due met\u00e0 la composizione, una terrena e una \"celeste\". Nel paesaggio appare gi\u00e0 perfetta la padronanza della scala tonale della prospettiva aerea, secondo cui gli oggetti pi\u00f9 lontani sono schiariti per effetto della naturale foschia.\nNei \"Tre filosofi\" (1504-1505 circa) si fondono numerosi elementi allegorici, forse riferibili a una rappresentazione dei Magi come \"tre sapienti\". Il sole sta tramontando e dona all'opera una luce calda e soffusa, che accentua il senso di sospensione e mistero, in cui l'apparizione della stella (forse il bagliore nella caverna) arriva a guidare le ricerche conoscitive dei Magi. Altrettanto complesso, ricco di significati stratificati, \u00e8 il dipinto della \"Tempesta\", un magnifico esempio di paesaggio in cui figure allusive sono perfettamente integrate.\nOpere di tale complessit\u00e0 nascevano in un contesto di rapporti strettissimi tra committente e artista, partecipi di una medesima cultura, come testimonia anche una lettera di Taddeo Albano a Isabella d'Este in cui l'agente si dichiara impossibilitato a procurare un'opera di Giorgione alla marchesa poich\u00e9 i relativi proprietari non li avrebbero venduti \u00abper pretio nessuno\u00bb avendoli \u00abfatti fare per volerli godere per loro\u00bb.\nCapolavoro dell'ultima fase \u00e8 la \"Venere dormiente\", un recupero iconografico dall'antico che godette di un notevole successo ben oltre Venezia, in cui la dea distesa e addormentata, di una bellezza limpida e ideale, trova sottili accordi ritmici nel paesaggio che la sovrasta.\nVerso il 1508 Giorgione ricevette l'unica commissione pubblica di cui sia rimasta traccia, la decorazione ad affresco della facciata esterna del Fondaco dei Tedeschi, realizzata in collaborazione con Tiziano. Del ciclo resta solo la figura di una \"Nuda\" molto deteriorata, in cui per\u00f2 dovevano essere presenti riferimenti simbolici molteplici e un intenso naturalismo, che si coglie anche in altre opere riferibili a quegli anni come il \"Ritratto di vecchia\" (1506 circa).\nTarda attivit\u00e0 di Giovanni Bellini.\nL'esempio di Giorgione acceler\u00f2 quel processo, in corso ormai dagli ultimi due decenni del XV secolo, di rappresentazione della profondit\u00e0 dello spazio tramite un effetto di modulazione di aria e luce, in cui le figure si inseriscono con pacata naturalezza. Tra i protagonisti di queste conquiste \u00e8 ancora il vecchio Giovanni Bellini, in opere come il \"Battesimo di Cristo\" e la \"Madonna del Prato\", ma \u00e8 con lavori pi\u00f9 tardi, come la \"Pala di San Zaccaria\" che dimostra l'assimilazione e l'appropriarsi della tecnica tonalista di Giorgione. In questa pala d'altare la struttura architettonica si apre ai lati su limpide vedute di paesaggio, che lasciano penetrare una luce chiara e calda, che mette in risalto l'intensa concentrazione delle figure e la ricchezza cromatica delle loro vesti.\nUn passo ulteriore nella fusione tra elementi del paesaggio e figure si ebbe poi con la pala dei \"Santi Cristoforo, Girolamo e Ludovico di Tolosa\" per la chiesa di San Giovanni Grisostomo, che integra alcune idee di maestri pi\u00f9 giovani, come Giorgione e la \"Pala di Castelfranco\" o come Sebastiano del Piombo e la sua \"Pala di San Giovanni Crisostomo\".\nLa sua fama, vasta ormai ben oltre i confini dello stato veneziano, ne fa oggetto di numerose richieste di privati, su soggetti rari nella sua produzione, legati alla letteratura e alla classicit\u00e0. In una lettera di Pietro Bembo a Isabella d'Este (1505), si apprende come l'anziano maestro sia pienamente partecipe del nuovo clima culturale, in cui l'artista \u00e8 ormai attivo anche nell'elaborazione tematica e iconografica del soggetto richiesto: \u00abla invenzione\u00bb scrive Bembo \u00abbisogner\u00e0 che l'accordi alla fantasia di lui che l'ha a fare, il quale ha piacere che molti segnati termini non si diano al suo stile, uso, come si dice, di sempre vagare a sua voglia nelle pitture\u00bb.\nTra gli ultimi capolavori il \"Festino degli dei\", opera che inaugura la serie di decorazioni pittoriche del camerino d'alabastro di Alfonso I d'Este, o l'\"Ebbrezza di No\u00e8\". A un anno prima della morte, nel 1515, firm\u00f2 la \"Giovane donna nuda allo specchio\", in cui il corpo femminile \u00e8 delicatamente modellato tra la penombra dell'interno e la luce che emana la finestra aperta su un paesaggio di ampio respiro, all'insegna di un limpido classicismo.\nGli esordi di Tiziano.\nAgli inizi del Cinquecento faceva i suoi primi passi anche Tiziano, chiamato a completare opere dopo la morte sia di Giovanni Bellini (il \"Festino degli dei\") sia di Giorgione (la \"Venere di Dresda\"). Verso gli anni dieci la sua assimilazione del linguaggio di Giorgione \u00e8 ormai cos\u00ec spinta da rendere estremamente difficile, ancora oggi, l'attribuzione all'uomo o all'altro di alcune opere quali il \"Concerto campestre\", ormai riferito quasi unanimemente a Tiziano sebbene permeato di tematiche dei circoli intellettuali giorgioneschi.\nLo stile del pittore di Pieve di Cadore si caratterizz\u00f2 presto per una maggiore intensit\u00e0 cromatica e monumentale delle figure, pi\u00f9 solide e inserite in contesti narrativi di facile immediatezza, come gli affreschi dei \"Miracoli di sant'Antonio da Padova\" nella Scuola del Santo a Padova (1511). In questi lavori giovanili \u00e8 evidente l'efficacia drammatica e una decisa scansione dello spazio.\nGli esordi di Sebastiano del Piombo.\nL'esempio di Giorgione fu fondamentale in quegli anni per un altro giovane artista, Sebastiano Luciani, poi detto Sebastiano del Piombo. Il suo esordio pittorico avvenne veso il 1506-1507, con opere legate a suggestioni giorgionesche con un maggiore risalto plastico e monumentale, come le ante dell'organo di San Bartolomeo a Rialto, o la \"Pala di San Giovanni Crisostomo\". Quest'ultima mostra un'audace composizione asimmetrica, con lo sfondo diviso tra una parte architettonica e un'apertura paesistica, secondo uno schema che sar\u00e0 poi destinato a brillanti sviluppi (come la \"Pala Pesaro\" di Tiziano).\nGli esordi di Lorenzo Lotto.\nPi\u00f9 originali furono le prime esperienze di Lorenzo Lotto, attivo almeno dal 1503. In quell'anno era a Treviso dove dipinse un \"Ritratto del vescovo Bernardo de' Rossi\", caratterizzato da un saldo impianto plastico e da una definizione fisionomica precisa, che riecheggiava le suggestioni psicologiche di Antonello da Messina e le acutezze dell'arte nordica. La custodia del dipinto era pure dipinta con un'allegoria sul contrasto tra \"virtus\" e \"voluptas\", di criptica interpretazione, come pure il coperto con allegoria di un ignoto ritratto (Washington, 1505 circa), dove motivi allegorici comuni sono accostati liberamente come succedeva, per certi versi, nella composizione degli emblemi araldici.\nGradualmente il suo linguaggio incominci\u00f2 a discostarsi dalla cultura corrente, per una sorta di irrequietezza, che si manifestava tanto nelle scelte formali che nei contenuti. Ad esempio la \"Pala di Santa Cristina al Tiverone\" appare una citazione della belliniana \"Pala di San Zaccaria\", ma se ne distacca per il ritmo pi\u00f9 serrato, che porta i personaggi a intrecciare sguardi e gesti con attitudini inquiete e variate, non pi\u00f9 solamente all'insegna della serena e silenziosa contemplazione. La luce \u00e8 fredda e incidente, distante dalla calda e avvolgente atmosfera dei tonalisti.\nA queste resistenze ai motivi dominanti, l'artista accompagn\u00f2 un'apertura verso un realismo pi\u00f9 acuto nella resa dei dettagli, un sentimento pi\u00f9 patetico e un'attrazione per la rappresentazione della natura inquieta e misteriosa, propria di artisti nordici come quelli della scuola danubiana. Ne sono esempio opere come le \"Nozze mistiche di santa Caterina\", il \"San Girolamo penitente\" o la \"Piet\u00e0 di Recanati\".\nLa maturit\u00e0 di Tiziano.\nLa morte di Giorgione e poi di Bellini, la partenza di Sebastiano del Piombo e di Lorenzo Lotto favorirono, all'inizio del Cinquecento, l'affermazione incontrastata di Tiziano sulla scena veneziana. Ottenuta una veloce fama soprattutto con una serie di ritratti, nel 1517 divenne pittore ufficiale della Serenissima. Risalgono a quegli anni anche dipinti a soggetto profano destinati ai committenti pi\u00f9 colti, come le \"Tre et\u00e0 dell'uomo\" (1512 circa) e l'\"Amor sacro e Amor profano\" (1515 circa).\nDal 1518 circa incominci\u00f2 a misurarsi a distanza con le conquiste del rinascimento romano di Michelangelo e Raffaello. La pala dell'\"Assunta\" suscit\u00f2 ammirazione ma anche perplessit\u00e0 per il decisivo balzo in avanti dello stile, impostato a dimensioni grandiose e monumentali, gesti eloquenti, e un uso del colore che trasmette un'energia senza precedenti, ormai lontana dalle atmosfere pacate del tonalismo. La fama conquistata gli procura le prime commissioni da corti italiane, tra cui quelle di Ferrara e Mantova. Dal 1518 circa Alfonso I d'Este gli commission\u00f2 una serie di \"Baccanali\" per il suo studiolo, tra cui spicca il \"Bacco e Arianna\" che fonde richiami classici, dinamismo e un uso sapientissimo del colore, scelto nelle migliori qualit\u00e0 disponibili sull'emporio veneziano.\nNei ritratti di quegli anni dimostr\u00f2 un interesse nel rendere la presenza fisica dei protagonisti, con tagli compositivi e luministici innovativi e pose non tradizionali, all'insegna di immediatezza e vivacit\u00e0.\nIl rinnovamento promosso dal doge Andrea Gritti si palesa in opere come la \"Pala Pesaro\", in cui gli schemi quattrocenteschi sono lasciati definitivamente alle spalle. La Madonna si trova infatti su un trono disposto lateralmente, come se nella navata laterale della chiesa, a cui era destinata la pala, si trovasse un'apertura con un altare orientato nella stessa direzione di quello maggiore. Gesti e attitudini sono naturali, in uno schema volutamente asimmetrico e per questo maggiormente dinamico.\nCon l'amicizia di Pietro Aretino, legato da rapporti con numerosissime corti, Tiziano pot\u00e9 accentuare il carattere imprenditoriale della sua attivit\u00e0, divenendo uno degli artisti pi\u00f9 ricchi e richiesti della penisola.\nIl Pordenone.\nCon Palma il Vecchio defilato a ruolo di stretta osservanza \"tizianesca\", l'unico pittore in grado di confrontarsi con Tiziano sulla scena veneziana negli anni venti/trenta \u00e8 il friulano Pordenone. La sua formazione prendeva le mosse da Mantegna, dalle incisioni di D\u00fcrer e degli altri maestri nordici ed era culminata con un viaggio a Roma nel 1514-1515 in cui era venuto a contatto con le opere di Michelangelo e Raffaello. Svilupp\u00f2 cos\u00ec uno stile magniloquente, in equilibrio tra ricordi classici e narrazione popolare.\nSua specialit\u00e0 erano i grandi cicli di affreschi, come quelli nel duomo di Treviso, nella chiesa della Madonna di Campagna a Piacenza, nella chiesa dell'Annunziata a Cortemaggiore e soprattutto nel Duomo di Cremona. Qui il suo stile mostra una rappresentazione al tempo stesso discorsiva e solenne, con un notevole virtuosismo prospettico.\nLe pale d'altare sono invece pi\u00f9 discontinue: se in quelle destinate alla provincia il tono resta magniloquente, quelle per Venezia appaiono troppo macchinose, legate a forzature forse dovute all'ansia di non deludere i committenti.\nCon la sua morte a Ferrara, per certi versi misteriosa, si chiuse il confronto con Tiziano e la sua opera pass\u00f2 sistematicamente sotto silenzio nella successiva letteratura artistica veneziana.\nIl pieno XVI secolo.\nJacopo Tintoretto.\nL'arte di Tintoretto porta l'immagine dell'ultima stagione del Rinascimento con le contraddizioni e le inquietudini che si riflettono dalla societ\u00e0 mediante quei segni premonitori che caratterizzano i grandi capolavori di ogni epoca. Tra i numerosissimi critici d'arte Jean-Paul Sartre osserva gli uomini di Tintoretto espressi dai quadri e li paragona a quelli che lui immagina autentici nel tempo, colti per le calli di Venezia. Nella Scuola Grande di San Rocco possiamo vedere la massima espressione dell'estro pittorico dell'artista."}
{"id": "1110592", "revid": "287204", "url": "https://it.wikipedia.org/wiki?curid=1110592", "title": "Pian della Tortilla", "text": "Pian della Tortilla \u00e8 il primo romanzo di successo dello scrittore John Steinbeck. Scritto nel 1935, tratta in modo comico e surreale della vita di un gruppo di \"paisanos\". Le storie che sono raccontate hanno come comune denominatore la vita di queste persone alla perenne ricerca di qualche soldo per un goccio di vino.\nIl tenore del romanzo si capisce sin dall'inizio, quando l'autore paragona la casa di Danny alla Tavola Rotonda e i suoi amici ai Cavalieri, nominando Re Art\u00f9, Orlando e Robin Hood.\nIl gruppo di amici ha una visione della vita differente da quella dominante: per loro la prigione \u00e8 un buon posto dove smaltire sbornie, incontrare amici, rilassarsi e mangiare regolarmente. Una propriet\u00e0 immobiliare e la ricerca della ricchezza, invece, possono diventare un peso che fa perdere di vista le cose importanti come l'amicizia, l'allegria e la condivisione. Molto meglio, a volte, vivere con dei cani in un pollaio oppure dormire nei boschi dove capita senza affannarsi e arrangiandosi qua e l\u00e0, magari con qualche furtarello o piccoli imbrogli per procurarsi un po' di vino .\nTrama.\nIl luogo dove \u00e8 ambientata la storia \u00e8 la cittadina di Monterey, California, e precisamente Tortilla Flat, ovvero il quartiere in collina dove abitano gli ultimi discendenti dei veri californiani, coloro che hanno nelle vene sangue spagnolo, messicano, indio e caucasico. \nPeriodo d'ambientazione.\nIl periodo \u00e8 quello della Grande depressione degli anni Trenta quando imperversava la miseria e la vita era ancora pi\u00f9 dura per le minoranze etniche, come quella ispanica, socialmente marginalizzata rispetto ai bianchi.\nIl tema della povert\u00e0.\nIl libro ottiene un notevole successo e lancia l'autore che riprender\u00e0 in altri suoi capolavori (\"Uomini e topi\" e \"Furore\") i temi della povert\u00e0 in modo meno picaresco.\nL'autore scriver\u00e0 poi: \nAdattamento cinematografico.\nIl romanzo \u00e8 stato trasposto per il grande schermo nel 1942 da Victor Fleming, con protagonisti Spencer Tracy, Hedy Lamarr e John Garfield; in Italia il film \u00e8 stato distribuito con il titolo \"Gente allegra\"."}
{"id": "1110596", "revid": "1610933", "url": "https://it.wikipedia.org/wiki?curid=1110596", "title": "Ubara", "text": ""}
{"id": "1110597", "revid": "1719883", "url": "https://it.wikipedia.org/wiki?curid=1110597", "title": "Beatitudine", "text": "Per beatitudine si intende, in ambito religioso o spirituale, uno stato di profondo benessere psicofisico e/o spirituale, dovuto all'estasi della vicinanza o dell'identificazione con un'entit\u00e0 trascendente (ad es. Dio). La beatitudine \u00e8 comunemente considerata la diretta conseguenza di esperienze di tipo mistico, ed \u00e8 un elemento presente in tutte le fedi.\nNumerose sono anche le opere classiche di arte sacra che ritraggono esperienze mistiche di estasi e beatitudine, come ad esempio l\"Estasi di Santa Teresa d'Avila\"."}
{"id": "1110600", "revid": "1610933", "url": "https://it.wikipedia.org/wiki?curid=1110600", "title": "Jacana dai barbigli", "text": ""}
{"id": "1110602", "revid": "767487", "url": "https://it.wikipedia.org/wiki?curid=1110602", "title": "Sessualit\u00e0 (film)", "text": "Sessualit\u00e0 (\"The Chapman Report\") \u00e8 un film del 1962 diretto da George Cukor, tratto dal romanzo \"Foeminae\" del 1961 di Irving Wallace.\nTrama.\nIl dottor Chapman studia quattro casi destinati a non finire bene. Nel primo, Sarah Garnell, una donna di provincia, trova conforto nell'adulterio. Nel secondo, un'artista seduce un giocatore di football. Nel terzo, una giovane vedova, Kathleen Barclay, deve confrontarsi con un pesante complesso edipico e nell'ultimo una divorziata, Naomi Shields, alcolista affetta da ninfomania, medita di suicidarsi.\nProduzione.\nIl film fu prodotto dalla Darryl F. Zanuck Productions.\nDistribuzione.\nDistribuito dalla Warner Bros., il film usc\u00ec nelle sale cinematografiche USA il 5 ottobre 1962."}
{"id": "1110603", "revid": "46291", "url": "https://it.wikipedia.org/wiki?curid=1110603", "title": "Potamogeton polygonifolius", "text": "La brasca poligonifolia (Potamogeton polygonifolius ) \u00e8 una pianta acquatica della famiglia Potamogetonaceae.\nDistribuzione e habitat.\nLa specie \u00e8 diffusa in Europa, nel Nord Africa, nelle Azzorre e in Canada (Terranova, Nuova Scozia e Saint-Pierre e Miquelon).\nIn Italia \u00e8 reperibile in Abruzzo, Calabria, Emilia-Romagna, Friuli-Venezia Giulia, Lazio, Liguria, Molise, Sicilia, Toscana, Umbria, Veneto.\nDa 0 a 1500 metri, rara."}
{"id": "1110605", "revid": "29244", "url": "https://it.wikipedia.org/wiki?curid=1110605", "title": "Brasca poligonifolia", "text": ""}
{"id": "1110606", "revid": "29244", "url": "https://it.wikipedia.org/wiki?curid=1110606", "title": "Potamogeton oblongus", "text": ""}
{"id": "1110626", "revid": "46291", "url": "https://it.wikipedia.org/wiki?curid=1110626", "title": "Groenlandia densa", "text": "La brasca a foglie opposte (Groenlandia densa ) \u00e8 una pianta acquatica della famiglia delle Potamogetonaceae che vive totalmente sommersa in acqua. \u00c8 l'unica specie nota del genere Groenlandia.\nDescrizione.\nMolto simile alle specie del genere \"Potamogeton\", ma caratterizzata da foglie opposte invece che alternate."}
{"id": "1110627", "revid": "297059", "url": "https://it.wikipedia.org/wiki?curid=1110627", "title": "Agnolo Firenzuola", "text": "Crebbe in un ambiente umanistico, si trasfer\u00ec a Roma dove divenne procuratore dell'Ordine vallombrosano presso la Curia e abate di Santa Prassede. Tra le sue opere pi\u00f9 importanti il libello \"Discacciamento de le nuove lettere inutilmente aggiunte ne la lingua toscana\" pubblicato nel 1524, i \"Ragionamenti\" del 1525 ispirato al \"Decameron\" di Boccaccio, il rifacimento delle Metamorfosi di Apuleio. Nel 1534 lasci\u00f2 Roma per Firenze e successivamente per Prato dove scrisse \"Dialogo delle bellezze delle donne intitolato Celso\". Morir\u00e0 in circostanze ignote.\nBiografia.\nAgnolo, il cui cognome deriva dall'omonimo borgo sugli Appennini, dal quale proveniva la sua famiglia, nacque da Bastiano de' Giovannini e da Lucrezia Braccesi, figlia dell'umanista Alessandro Braccesi del quale il marito era stato segretario.\nCrebbe in un ambiente umanistico, trascorrendo buona parte dell'adolescenza dietro agli studi delle lettere. Studi\u00f2 giurisprudenza a Siena ed a Perugia, dove divenne amico di Pietro Aretino. Fu monaco vallombrosano, ricavando dalla sua professione benefici ed onori. Trasferitosi a Roma nel 1518, fu procuratore dell'Ordine vallombrosano presso la Curia e abate di Santa Prassede.\n\u00c8 questo il periodo della sua pi\u00f9 fervida attivit\u00e0 letteraria, avviata, a credere alle sue parole, per l'amoroso influsso di una gentildonna romana, Costanza Amaretta, che lo avrebbe indotto a un radicale rinnovamento spirituale, inducendolo a \u00ablasciare la profession \"sua\" inculta e soda\u00bb e a mettersi\na \u00abcoltivare i dolcissimi orti delle dilettevoli Muse\u00bb e traendolo \u00abdello asinino studio delle leggi civili, anzi incivili\u00bb per farlo \u00abapplicare alle umane lettere\u00bb.\nNel dicembre del 1524 pubblicava il \"Discacciamento de le nuove lettere inutilmente aggiunte ne la lingua toscana\" (l'unica sua opera che sia stata stampata in vita), un libello polemico contro la proposta di riforma ortografica avanzata da Gian Giorgio Trissino nell\"'Epistola a Clemente VII\" di qualche mese prima.\nIl 25 maggio 1525 dedicava a Maria Caterina Cybo, duchessa di Camerino, la prima giornata dei \"Ragionamenti\", un'opera complessa che avrebbe dovuto comprendere sei giornate, sul modello delle dieci giornate del \"Decameron\" di Giovanni Boccaccio (ci sono pervenute soltanto la prima giornata e parte della seconda), unendo insieme trattatistica, poesia, novelle, facezie, divagazioni erudite e ipotizzando una specie di 'opera totale'.\nE a questa data doveva aver gi\u00e0 avviato la stesura del volgarizzamento/rifacimento delle \"Metamorfosi\" di Apuleio, pi\u00f9 note come \"L'asino d'oro\", che probabilmente terminer\u00e0 vari anni pi\u00f9 tardi.\nIl 4 maggio 1526 ottenne la dispensa dai voti professati (non si sa per quale ragione), pur conservando, per concessione particolare del papa Clemente VII, i benefici di cui era titolare e restando in seno alla Chiesa come chierico secolare. Nello stesso anno fu colpito da una \u00ablunga infirmit\u00e0 di anni undici\u00bb, che si protrasse fino al 1537/38 e che gli strapp\u00f2 accenti desolati negli sciolti \" sua malattia\", scritti a quarant'anni, nel maggio del 1533 o '34. La tradizione degli studi \u00e8 quasi concorde nell'attribuire la causa della malattia a un'infezione luetica, per il fatto che il Firenzuola dichiara di aver assunto per curarsi il cosiddetto \u00ablegno santo\u00bb, ovvero i decotti di guaiaco, che a quell'epoca erano il rimedio principale contro la sifilide; ma in tempi pi\u00f9 recenti Danilo Romei, rileggendo il \"Capitolo in lode del legno santo\" (fonte dell'informazione) e soprattutto i sintomi dichiarati, propende a ipotizzare una forma di malaria.\nNel 1534 abbandon\u00f2 Roma per tornare a Firenze, finendo per stabilirsi a Prato, piccolo anche se \u00abassai orrevole castello in Toscana\u00bb, prima come abate, poi come semplice pensionario del convento di San Salvatore a Vaiano. A Prato anim\u00f2, non senza contrasti, la societ\u00e0 letteraria locale, fondando fra l'altro l'accademia pastorale dell'Addiaccio, che sembra per certi versi anticipare l'Arcadia.\nNegli anni pratesi scrisse il \"Dialogo delle bellezze delle donne intitolato Celso\", dedicato \u00abAlle nobili e belle donne pratesi\u00bb in data 18 gennaio 1541; \"La prima veste dei discorsi degli animali\", dedicata il 9 dicembre 1541, che deriva dagli apologhi animaleschi del \"Pa\u00f1catantra\" indiano, attraverso la mediazione di traduzioni arabe e latine (\"prima veste\" significa appunto 'primo travestimento', prima versione italiana); due commedie, \"La Trinuzia\" e \"I Lucidi\"; due novelle; varie rime d'amore, d'occasione, di polemica, di gioco, che furono pubblicate tutte postume fra il 1548 e il 1551.\nLe circostanze della sua morte restano oscure. I parenti ne rifiutarono l'eredit\u00e0, ritenendola passiva."}
{"id": "1110628", "revid": "29244", "url": "https://it.wikipedia.org/wiki?curid=1110628", "title": "Brasca a foglie opposte", "text": ""}
{"id": "1110629", "revid": "29244", "url": "https://it.wikipedia.org/wiki?curid=1110629", "title": "Potamogeton densus", "text": ""}
{"id": "1110631", "revid": "47767", "url": "https://it.wikipedia.org/wiki?curid=1110631", "title": "Estasi di Santa Teresa (Bernini)", "text": ""}
{"id": "1110633", "revid": "287204", "url": "https://it.wikipedia.org/wiki?curid=1110633", "title": "Richard Wright (scrittore)", "text": "\u00c8 autore di romanzi di grande forza, talvolta discussi, nonch\u00e9 di racconti e saggi. Gran parte dei suoi testi riguardano temi razziali. La sua opera ha contribuito a ridefinire le discussioni sulle relazioni razziali in America alla met\u00e0 del XX secolo.\nBiografia.\nGiovinezza.\nWright, nipote di ex schiavi, nacque in una piantagione nella Contea di Adams, vicino a Natchez (Mississippi) il 4 settembre del 1908. La famiglia presto si trasfer\u00ec a Memphis (Tennessee). Qui il padre, Nathaniel, rimasto senza lavoro (era un mezzadro), abbandon\u00f2 la famiglia, che si sostent\u00f2 grazie al lavoro di maestra della madre. Nel 1914 Ella Wright si ammal\u00f2 e i due figli vennero ospitati in un orfanotrofio metodista. Poi madre e figli si trasferirono presso familiari a Jackson (Mississippi). Qui Richard Wright crebbe e frequent\u00f2 la scuola superiore pubblica. Nel 1916 con la madre e il fratello si trasfer\u00ec presso la nonna Margaret Wilson. In seguito, la famiglia si spost\u00f2 presso gli zii di Robert ad Elaine (Arkansas), ma dopo che lo zio Silas Hoskins fu assassinato da dei bianchi, la famiglia nel 1916 fugg\u00ec a West Helena (Arkansas); qui trascorsero alcune settimane di paura in camere d'affitto. Dopo ulteriori spostamenti a Jackson e di nuovo a West Helena (1918), la famiglia si disgreg\u00f2 in seguito all'ictus che colp\u00ec la signora Wright. Richard accett\u00f2 con riluttanza di vivere con gli zii Clark e Jody a Greenwood (Mississippi), per poter essere abbastanza vicino alla madre; ma la regole repressive imposte dagli zii gli procurarono grave disagio emotivo.\nSull'orlo di un crollo nervoso, ottenne di tornare a Jackson, dove visse insieme alla nonna materna dall'inizio del 1920 alla fine del 1925. Wright si sentiva oppresso dalla zia e dalla nonna che cercavano di obbligarlo a pregare. Minacci\u00f2 di andarsene da casa perch\u00e9 la nonna gli proibiva di lavorare di sabato, secondo la regola dell'Avventismo. Il contrasto con la zia e la nonna gli lasci\u00f2 in permanenza un'ostilit\u00e0 senza riserve verso le soluzioni religiose ai problemi terreni. A quindici anni, Wright scrisse il suo primo racconto, \"The Voodoo of Hell's Half-Acre\". Fu pubblicato in un giornale locale per neri, \u00abSouthern Register\u00bb. Nel 1923, ottenne il riconoscimento di migliore studente del suo corso, ma rifiut\u00f2 di pronunciare il discorso, attentamente preparato dalla presidenza, che non avrebbe offeso le autorit\u00e0 scolastiche bianche; riusc\u00ec invece a convincere i dirigenti neri a lasciargli leggere il discorso preparato da lui. Nel mese di settembre, Wright si iscrisse ai corsi di matematica, inglese e storia alla Lanier High School di Jackson, ma dovette ritirarsi dopo alcune settimane di frequenza saltuaria dovuta alla necessit\u00e0 di guadagnare. Nel Mississippi egli si form\u00f2 alcune impressioni durature sul razzismo americano, prima di trasferirsi di nuovo a Memphis nel 1925.\nChicago.\nWright si trasfer\u00ec a Chicago nel 1927. Ottenuto finalmente un lavoro stabile come impiegato delle poste, nel tempo libero lesse vari scrittori e studi\u00f2 il loro stile. Ma con la Grande depressione il suo posto di lavoro venne eliminato ed egli fu costretto a rivolgersi alla pubblica assistenza nel 1931. L'anno seguente inizi\u00f2 a frequentare le riunioni del John Reed Club. Esso era dominato dal Partito Comunista degli Stati Uniti d'America e Wright entr\u00f2 in relazione con alcuni membri di questo. Wright, in seguito alla promessa di appoggio dei membri del club, ader\u00ec ufficialmente al Partito comunista verso la fine del 1933, interessandosi soprattutto dei contatti letterari; come poeta rivoluzionario scrisse numerose poesie di tipo proletario (\"I Have Seen Black Hands,\" \"We of the Streets,\" \"Red Leaves of Red Books,\" ad esempio) per \u00abThe New Masses\u00bb e altri periodici di sinistra.\nNel 1935, Wright fin\u00ec il suo primo romanzo, \"Cesspool\", pubblicato nel 1963 col titolo \"Lawd Today\", e nel gennaio 1936 il suo racconto \"Big Boy Leaves Home\" fu accettato dalla rivista \u00abNew Caravan\u00bb. In febbraio, Wright inizi\u00f2 a lavorare nel National Negro Congress, e in aprile fu presidente del South Side Writers' Group, di cui facevano parte, tra gli altri, Arna Bontemps e Margaret Walker. Wright present\u00f2 al gruppo alcuni saggi critici e testi poetici per una valutazione critica, e lesse alcuni racconti. Grazie al club, Wright diresse \u00abLeft Front\u00bb, una rivista che fu chiusa dal partito comunista nel 1937, malgrado ripetute proteste di Wright. In questo periodo Wright collabor\u00f2 anche con la rivista \u00abThe New Masses\u00bb.\nDapprima Wright ebbe buoni rapporti con i comunisti bianchi di Chicago, ma a New York fu umiliato dal rifiuto di trovargli un alloggio a causa della sua razza. A peggiorare le cose, alcuni comunisti neri denunciarono Wright, colto e raffinato, come intellettuale borghese, intendendo con questo che egli fosse eccessivamente integrato nella societ\u00e0 bianca. In realt\u00e0, egli si era formato prevalentemente da autodidatta dopo essere stato costretto a lasciare la scuola prima di aver completato gli studi. L'insistenza di Wright sulla necessit\u00e0 di dare spazio ai giovani scrittori comunisti perch\u00e9 potessero coltivare i loro talenti, e la sua relazione con un nazionalista nero comunista portarono a uno scontro pubblico col partito e con il suo capo Buddy Nealson. Wright fu minacciato con coltelli da compagni di lavoro che viaggiavano con lui, denunciato per la strada da scioperanti come trotzkista e aggredito da ex compagni quando cerc\u00f2 di unirsi a loro durante la marcia del Primo Maggio 1936.\nNew York.\nNel 1937, Richard Wright si trasfer\u00ec a New York, dove stabil\u00ec nuovi legami con membri del Partito comunista locale. Lavor\u00f2 al progetto di una guida, \"New York Panorama\", e scrisse il saggio su Harlem. Divenne il curatore della sezione su Harlem del \u00abDaily Worker\u00bb e ebbe la soddisfazione di constatare che durante il suo primo anno a New York tutte le sue attivit\u00e0 comportavano lo scrivere. In estate e in autunno conobbe Ralph Ellison che sarebbe rimasto a lungo suo amico; apprese che avrebbe ricevuto il primo premio della rivista \u00abStory\u00bb\": cinquecento dollari per il racconto \"Fire and Cloud\". Dopo aver ricevuto il premio, Wright mise da parte il manoscritto di \"Lawd Today\" e affid\u00f2 l'incarico di rappresentarlo a Paul Reynolds, molto noto, che era l'agente di Paul Laurence Dunbar. Intanto, la Story Press offr\u00ec tutti i racconti di Wright che avevano partecipato a premi letterari alla casa editrice Harper, che accett\u00f2 di pubblicarli in volume. La raccolta di racconti intitolata \"Uncle Tom's Children\" (1938) attir\u00f2 l'attenzione su scala nazionale.\nEgli aveva basato alcuni racconti sul linciaggio negli stati del \"profondo Sud\". La pubblicazione e l'accoglienza favorevole di questa raccolta fecero aumentare il credito di Wright nell'ambito del Partito comunista e gli permisero di raggiungere una certa stabilit\u00e0 finanziaria. Fu chiamato a far parte del consiglio direttivo di \u00abThe New Masses\u00bb e il noto critico di tendenze comuniste Granville Hicks lo present\u00f2 a riunioni di sinistra a Boston. Il 6 maggio 1938, grazie al denaro guadagnato con le eccellenti vendite del libro, si trasfer\u00ec ad Harlem, dove cominci\u00f2 a scrivere il suo primo romanzo, \"Paura\" (\"Native Son\"). Pot\u00e9 completarlo nel 1940 grazie ad un finanziamento della Fondazione Guggenheim. Esso fu selezionato dal \"Club del libro del mese\": il primo libro del Club scritto da un afro-americano. Il protagonista, Bigger Thomas, rappresenta i limiti imposti dalla societ\u00e0 agli afro-americani . Egli pu\u00f2 conquistare la propria autonomia d'azione e consapevolezza solo mediante atti odiosi. Nel 1939 spos\u00f2 Dhima Rose Meadman, un'insegnante di danza moderna di origine russo-ebrea, ma poco dopo si separarono. Nel 1941, spos\u00f2 Ellen Poplar, figlia di immigrati ebrei polacchi e attivista del partito comunista a Brooklyn. Ebbero due figlie: Julia nel 1942 e Rachel nel 1949.\nWright fu criticato per la concentrazione delle sue opere sulla violenza. Nel caso di \"Native Son\", ci fu chi comment\u00f2 che l'autore ritraeva un nero in modi che sembravano confermare le peggiori paure dei bianchi. Alla pubblicazione del romanzo segu\u00ec un periodo di grandi impegni. Nel luglio 1940 and\u00f2 a Chicago per ricerche in vista di un testo sulla storia popolare dei neri illustrato da foto di Edwin Rosskam. A Chicago visit\u00f2 la mostra sui neri americani insieme a Langston Hughes, Arna Bontemps e Claude McKay. Nel gennaio 1941 ricevette la prestigiosa Spingarn Medal come riconoscimento di risultati di eccellenza conseguiti da un nero. Si rec\u00f2 poi a Chapel Hill, nel Carolina del Nord, dove con il drammaturgo Paul Green collabor\u00f2 ad una versione teatrale di \"Native Son\". Essa debutt\u00f2 a Broadway, sotto la regia di Orson Welles nel mese di marzo 1941, e ottenne critiche in generale favorevoli.\nIn ottobre fu pubblicato con grande successo di critica un volume di fotografie tratte quasi completamente dagli archivi della Farm Security Administration, con testo di Wright: \"Twelve Million Black Voices: A Folk History of the Negro\". Nel libro autobiografico \"Black Boy\" (1945) Wright descrisse la sua giovinezza fino al trasferimento a Chicago, i contrasti con i suoi familiari avventisti, i problemi con i datori di lavoro bianchi, e il suo isolamento. \"American Hunger\", uscito postumo nel 1977, doveva essere il secondo volume di \"Black Boy\". L'edizione della Library of America ripristin\u00f2 il progetto originario. Questo libro narra nei particolari la partecipazione di Wright al Club John Reed e al Partito comunista, che lasci\u00f2 nel 1942. Il libro fa capire che l'uscita avvenne prima, ma le dimissioni vennero rese note solo nel 1944. Nella forma definitiva in due volumi, la struttura a dittico paragona il dogmatismo e l'intolleranza del comunismo, il giudizio sui libri \"borghesi\" e le condanne inflitte ad alcuni iscritti, con atteggiamenti simili nella religione organizzata fondamentalista. Wright condann\u00f2 le purghe nell'Unione Sovietica. Tuttavia, egli continu\u00f2 a credere in soluzioni democratiche di estrema sinistra per i problemi politici.\nParigi.\nWright nel 1946 si trasfer\u00ec a Parigi e vi rimase come residente. Nella capitale francese fece amicizia con Jean-Paul Sartre e Albert Camus. Il suo periodo esistenzialista fu rappresentato nel secondo romanzo, \"The Outsider\" (1953) che descrive un personaggio afro-americano coinvolto nel partito comunista a New York. In questo libro, considerato il primo romanzo esistenzialista americano, Wright mise in luce che i neri si erano svegliati in una societ\u00e0 in dissoluzione non pronta ad accoglierli. Nel 1954 pubblic\u00f2 un romanzo di minore importanza, \"Savage Holiday\". Dopo aver preso la cittadinanza francese nel 1947, lo scrittore continu\u00f2 a viaggiare in Europa, Asia, Africa. Queste esperienze furono la base per parecchie opere di saggistica. Una di queste, \"Black Power\" (1954), riguarda i popoli emergenti dell'Africa.\nNel 1949 egli collabor\u00f2 all'antologia anticomunista \"The God That Failed\" con un saggio che era stato pubblicato tre anni prima su \u00abThe Atlantic Monthly\u00bb ed era tratto dalla parte non ancora pubblicata di \"Black Boy\". Il Congress for Cultural Freedom lo invit\u00f2 ad iscriversi, ma egli rifiut\u00f2 intuendo che aveva legami con la CIA. La CIA e l'FBI tenevano Wright sotto sorveglianza dal 1943. Nel periodo del Maccartismo (anni Cinquanta), egli fu inserito nella \"lista nera\" dai dirigenti delle case di produzione di Hollywood. Tuttavia interpret\u00f2 il ruolo del teenager Bigger Thomas in una versione argentina di \"Native Son\" nel 1950 (quando aveva 42 anni!).\nNel 1955 and\u00f2 in Indonesia per la Conferenza di Bandung e registr\u00f2 le sue osservazioni in \"The Color Curtain: A Report on the Bandung Conference\". Egli era ottimista sulle possibilit\u00e0 offerte da questo incontro tra nazioni che si erano da poco liberate del colonialismo. Fra le altre opere di Wright si ricordano \"White Man, Listen!\" (1957); il romanzo\"The Long Dream\" in 1958; la raccolta di racconti brevi \"Eight Men\", pubblicata postuma nel 1961. Le sue opere trattano soprattutto della povert\u00e0, rabbia e protesta degli americani neri nelle citt\u00e0 del nord e del sud. Il suo agente Paul Reynolds gli mand\u00f2 valutazioni fortemente negative del manoscritto di 400 pagine \"Island of Hallucinations\", nel febbraio 1959. Nonostante ci\u00f2, Wright in marzo abbozz\u00f2 un romanzo in cui il protagonista sarebbe stato liberato dal condizionamento razziale e sarebbe divenuto un personaggio dominatore. In maggio, Wright decise di lasciare Parigi per vivere a Londra: pensava che la politica francese si fosse piegata troppo alla pressione americana. La serena atmosfera parigina era stata distrutta da liti e attacchi sobillati dai nemici degli scrittori neri immigrati.\nIl 26 giugno 1959, dopo un ricevimento per festeggiare la pubblicazione in Francia di \"White Man, Listen!\", Wright si sent\u00ec male, per un virulento attacco di dissenteria amebica probabilmente contratta durante il soggiorno in C\u00f4te-d'Or(Ghana) In novembre, sua moglie trov\u00f2 un appartamento a Londra, ma la malattia di Wright e \"four hassles in twelve days\" (quattro scontri in dodici giorni) con l'Ufficio Immigrazione britannico posero fine al suo desiderio di vivere in Inghilterra. Il 19 febbraio 1960 fu informato da Reynolds che a New York la prima dell'adattamento teatrale di \"The Long Dream\" aveva ricevuto recensioni cos\u00ec negative che Ketti Frings, responsabile dell'adattamento, aveva deciso di annullare le repliche. Nel frattempo, Wright stava incontrando ulteriori problemi nel tentativo di far pubblicare in Francia \"The Long Dream\". Queste difficolt\u00e0 gli impedirono di rivedere in forma definitiva \"Island of Hallucinations\" per ottenere un contratto con l'editore Doubleday.\nNel mese di giugno 1960, Wright registr\u00f2 alla radio francese una serie di conversazioni sui suoi libri e la sua carriera letteraria. Tratt\u00f2 anche della situazione razziale negli Stati Uniti e nel mondo, e accus\u00f2 particolarmente la politica americana in Africa. Alla fine di settembre, per sostenere spese extra dovute al trasferimento della figlia Julia a Parigi per frequentare la Sorbona, egli scrisse testi pubblicitari per copertine di dischi della pi\u00f9 grande casa discografica francese. Malgrado le ristrettezze finanziarie, Wright respinse qualsiasi compromesso. Rifiut\u00f2 di partecipare a una serie di programmi della radio canadese perch\u00e9 sospettava che fosse controllata dagli americani. Per lo stesso motivo, respinse un invito del \"Congress for Cultural Freedom\" ad andare in India per una conferenza in memoria di Leone Tolstoj.\nAncora interessato alla letteratura, Wright aiut\u00f2 Kyle Onstott a far pubblicare in Francia \"Mandingo\" (1957). La sua ultima manifestazione di energia avvenne l'8 novembre 1960 in una conferenza polemica sulla situazione dell'artista e intellettuale nero negli Stati Uniti, di fronte a studenti e a membri dell'American Church a Parigi. Wright sostenne che la societ\u00e0 americana riduceva a schiavi i membri pi\u00f9 attivi della comunit\u00e0 nera ogni qual volta volevano mettere in discussione lo status quo razziale. Present\u00f2 come prova gli attacchi dei comunisti contro \"Native Son\" e le dispute che scrittori come James Baldwin e altri avevano avuto con lui. Il 26 novembre 1960 egli parl\u00f2 con entusiasmo di \"Daddy Goodness\" con Langston Hughes e gli diede il manoscritto. Da tre anni era ammalato di dissenteria amebica contratta in Africa e le sue condizioni di salute erano peggiorate malgrado le cure. Mor\u00ec di infarto a Parigi a 52 anni. Fu sepolto nel cimitero di P\u00e8re-Lachaise. La figlia Julia afferm\u00f2 che il padre era stato ucciso.\nParecchie opere di Wright sono state pubblicate dopo la sua morte. Alcuni dei passaggi pi\u00f9 forti relativi alla razza, al sesso, alla politica erano stati tagliati o omessi prima della pubblicazione originale. Nel 1991 sono uscite le edizioni integrali di \"Native Son\", \"Black Boy\" e delle altre sue opere. Inoltre, \u00e8 stata pubblicata per la prima volta nel 1994 la novella \"Rite of Passage\". Negli ultimi anni di vita, lo scrittore era stato affascinato dall'haiku, tipica forma di poesia giapponese, e ne aveva scritti pi\u00f9 di quattromila. Nel 1998 \u00e8 stato pubblicato il libro \"Haiku: This Other World\" con gli 817 haiku che l'autore preferiva. Una raccolta di scritti di viaggio di Wright, curata da Virginia Whatley Smith, \u00e8 stata pubblicata dalla \"Mississippi University Press\" nel 2001. Julia Wright nel 2008 ha pubblicato il libro incompiuto \"A Father's Law\", che parla di un poliziotto nero e del figlio che egli sospetta di assassinio. Seguendo il desiderio della figlia Julia, l'editore \"Harper Collins\" ha pubblicato nel 2008 in un unico volume i saggi politici col titolo \"Three Books from Exile: Black Power; The Color Curtain; and White Man, Listen!\".\nInfluenze letterarie.\nWright parla di alcuni autori dei quali riconosce l'influenza su \"Black Boy\": Henry Louis Mencken, Gertrude Stein, Fyodor Dostoevsky, Sinclair Lewis, Marcel Proust e Edgar Lee Masters.\nWright oggi.\nLe opere narrative pubblicate negli anni Cinquanta delusero alcuni critici, secondo i quali il trasferimento in Europa aveva allontanato Wright dai neri americani e l'aveva separato dalle radici emozionali e psicologiche. Molte sue opere non potevano soddisfare i criteri rigidi del New Criticism. Durante gli anni Cinquanta Wright assunse un profilo pi\u00f9 internazionale: divent\u00f2 un personaggio importante della letteratura e della politica su scala mondiale, ma contemporaneamente la sua opera propriamente creativa si indebol\u00ec. La sua influenza si rinnov\u00f2 negli anni Sessanta, grazie alla crescita del movimento militante di consapevolezza dei neri. In genere si \u00e8 concordi nel pensare che l'influenza di \"Native Son\" non dipenda dallo stile o dalla tecnica letteraria ma riguardi piuttosto le idee e gli atteggiamenti. La sua opera \u00e8 stata una forza nella storia sociale e intellettuale degli Stati Uniti nella seconda met\u00e0 del secolo XX. \"Wright was one of the people who made me conscious of the need to struggle (Wright \u00e8 stato uno di coloro che mi hanno reso consapevole della necessit\u00e0 di lottare)\" ha detto lo scrittore Amiri Baraka.\nNegli anni Settanta e Ottanta gli studiosi hanno pubblicato saggi critici su Wright in giornali prestigiosi. Conferenze su di lui si sono tenute in campus universitari dal Mississippi al New Jersey. Una nuova versione cinematografica di \"Black Boy\", con la sceneggiatura di Richard Wesley, \u00e8 uscita nel 1986. Parecchie universit\u00e0 e college americani richiedono la lettura obbligatoria di alcuni romanzi di Wright. \"Critici recenti hanno promosso una rivalutazione delle opere tarde di Wright nel quadro del suo progetto filosofico. In particolare, Paul Gilroy ha affermato che 'la profondit\u00e0 dei suoi interessi filosofici \u00e8 stata o trascurata o mal compresa dalle indagini quasi esclusivamente letterarie che hanno dominato l'analisi delle sue opere\" \" \"Il suo contributo pi\u00f9 importante, tuttavia, \u00e8 stato il desiderio di ritrarre con precisione i neri per lettori bianchi, distruggendo in tal modo il mito bianco del nero paziente, spiritoso, servile.\" Mentre alcuni dei suoi libri non sono pienamente riusciti , le opere migliori continuano ad attirare lettori. I capolavori \"Uncle Tom's Children\", \"Native Son\", and \"Black Boy\" rappresentano un punto di eccellenza per lui e per la letteratura americana."}
{"id": "1110635", "revid": "92723", "url": "https://it.wikipedia.org/wiki?curid=1110635", "title": "Apostolicam Actuositatem", "text": "Apostolicam Actuositatem (in lingua italiana L'attivit\u00e0 apostolica) \u00e8 un decreto del Concilio Vaticano II sull'apostolato dei laici.\nApprovato con 2\u00a0340 voti favorevoli e 2 contrari dai vescovi riuniti in Concilio, fu promulgato dal papa Paolo VI il 18 novembre 1965.\nIl titolo \"Apostolicam Actuositatem\" deriva dalle prime parole del decreto stesso.\nIl decreto \"Apostolicam Actuositatem\" riconosce l'importanza del laicato all'interno della Chiesa cattolica e tratta la vocazione dei laici all'adempimento della missione apostolica della Chiesa, nell'evangelizzazione e nella santificazione dell'umanit\u00e0."}
{"id": "1110639", "revid": "228587", "url": "https://it.wikipedia.org/wiki?curid=1110639", "title": "Wolseley", "text": "La Wolseley era una casa automobilistica inglese fondata nel 1901. Dal 1926 venne assorbita da altre aziende, ma il marchio Wolseley continu\u00f2 ad esistere, come marchio di prestigio, fino al 1975.\nStoria.\nLe origini dell'azienda come casa automobilistica iniziano attorno al 1895, quando il trentenne Herbert Austin, impiegato alla \"Wolseley Sheep Shearing Company\" di Birmingham inizi\u00f2 ad interessarsi al nascente settore automobilistico. Durante l'inverno 1895 costru\u00ec una vettura ispirata alle francesi L\u00e9on Boll\u00e9e.\nNel 1897 venne presentata la seconda Wolseley, la \u201cNumero 1\u201d. Era una vettura a tre ruote (una davanti e due dietro) con sospensioni posteriori a ruote indipendenti e motore centrale. Non ebbe alcun successo.\nNel 1899 segu\u00ec la \u201cVoiturette\u201d, a quattro ruote. Da quest'auto derivarono le prime Wolseley destinate alla vendita, entrate in produzione nel 1901. In quell'anno la divisione automobilistica della Wolseley venne costituita come societ\u00e0 autonoma e ceduta ai fratelli Vickers. Herbert Austin rimase come direttore generale della nuova societ\u00e0 fino a quando, nel 1905, si dimise per fondare la Austin Motor Company.\nIl posto di Austin fu preso da John Davenport Siddeley, che dopo poco prese il controllo della societ\u00e0 sino a quando, nel 1910, la lasci\u00f2 per fondare la Armstrong Siddeley. Dal 1907 al 1927 fu attiva a Legnano, vicino a Milano, la Wolsit (acronimo di \"Wol\"seley \"It\"aliana), che produsse autovetture e biciclette su licenza Wolseley.\nNel 1914 la Wolseley apr\u00ec delle filiali a Montr\u00e9al e Toronto e, nel 1918, stipul\u00f2 accordi in Giappone con la Ishikawajiama Ship Building and Engineering. La joint-venture anglo-giapponese inizi\u00f2 a produrre auto dal 1922 e, dopo la Seconda guerra mondiale, cambi\u00f2 nome in Isuzu.\nLe vendite della Wolseley, specializzata in auto d'alta gamma, crebbero rapidamente. La situazione finanziaria era per\u00f2 disastrosa, tanto da entrare in amministrazione straordinaria nel 1926. All'acquisto della Casa di Birmingham si interessarono la Austin, la General Motors e la Morris. Fu quest'ultima a rilevare la Wolseley, trovandosi cos\u00ec a disporre di una gamma di vetture di prestigio. Nel 1935 la Wolseley divenne sussidiaria della Morris, e le autovetture Wolseley furono basate sulle Morris.\nDopo la guerra, la produzione delle Wolseley si spost\u00f2 ad Oxford, mentre le vetture erano basate sulle contemporanee Morris. Con la fusione tra Austin e Morris nel 1951 e la conseguente nascita della British Motor Corporation, le Wolseley persero la loro individualit\u00e0, dividendo con le MG e le Riley telai, carrozzerie e motori. I modelli della Casa diventarono semplicemente delle \u201cvariazioni\u201d su modelli del gruppo Austin-Morris, come la \"15/60\" del 1958 (derivata dalla Austin Cambridge/Morris Oxford e disegnata da Pininfarina), o la \"Hornet\" (1961), che altro non era se non una Mini con un terzo volume.\nCon la fusione tra BMC e Leyland nella British Leyland (1969) il marchio Riley (le cui vetture, dal 1957, altro non erano che delle Wolseley con poche modifiche) venne eliminato, mentre quello Wolseley venne utilizzato solo sulla \"Six\", versione con motore \u201c2200\u201d a 6 cilindri della Austin 1800, costruita sino al 1975, anno in cui fu sostituita dalla serie \"18-22\", ovvero la Leyland Princess, con il glorioso marchio inglese. Il marchio Wolseley fu utilizzato sulla \"Princess\" solo da marzo a ottobre del '75, per poi essere soppresso.\nAttualmente il marchio Wolseley Motors LTD \u00e8 di propriet\u00e0 della cinese SAIC, che lo ha acquistato dal fallimento del gruppo MG Rover i cui diritti sul marchio si limitano alla eventuale produzione di ricambi o componenti ma non autovetture."}
{"id": "1110651", "revid": "174925", "url": "https://it.wikipedia.org/wiki?curid=1110651", "title": "Bartolommeo Bandinelli", "text": ""}
{"id": "1110653", "revid": "47767", "url": "https://it.wikipedia.org/wiki?curid=1110653", "title": "Estasi di Santa Teresa", "text": ""}
{"id": "1110657", "revid": "3082", "url": "https://it.wikipedia.org/wiki?curid=1110657", "title": "Valeria Galeria", "text": ""}
{"id": "1110659", "revid": "92723", "url": "https://it.wikipedia.org/wiki?curid=1110659", "title": "Musica irlandese", "text": "La musica irlandese \u00e8 suddivisibile in due tronconi principali: quella strumentale e quella vocale.\nIl repertorio folkloristico irlandese \u00e8 stato composto per la maggior parte tra il Seicento e il Settecento da musicisti che tramandavano la musica oralmente.\nNella tradizione della musica strumentale la danza ha fin dagli albori giocato un ruolo inscindibile dalla melodia, anche se col tempo la musica strumentale si \u00e8 suddivisa lentamente in due parti: musica da danza e musica da \"ascolto\".\nLa musica vocale \u00e8 suddivisa in tre sezioni principali: canti d'amore, di lavoro e religiosi, anche se questi ultimi sono quasi scomparsi a causa della persecuzione dei culti pagani.\nQuesto tipo di musica \u00e8 caratterizzato da sonorit\u00e0 particolari dovute agli strumenti tipicamente utilizzati e ai tipi di composizione.\nEvoluzione.\nLa musica tradizionale irlandese \u00e8 rimasta viva durante il XX secolo, quando molte altre forme tradizionali mondiali hanno lasciato spazio alla popolarit\u00e0 della musica pop. Nonostante l'emigrazione e uno stretto legame con le influenze musicali dalla Gran Bretagna e dagli Stati Uniti, ha mantenuto molti dei suoi caratteri tradizionali; effettivamente ha influenzato molte forme di musica, quale il country negli USA, che a loro volta hanno notevolmente influenzato la musica rock nel ventesimo secolo. Alle volte, su iniziativa di certi artisti, \u00e8 stata anche modernizzata, ed \u00e8 stata fusa col rock and roll, punk rock e altri generi. Alcuni di questi artisti hanno raggiunto un notevole successo, in patria e all'estero.\nDurante gli anni '70 e '80, la distinzione fra i musicisti rock e folk \u00e8 stata vaga. Questa tendenza pu\u00f2 essere vista pi\u00f9 recentemente nel lavoro delle band e dei singoli, come Stiff Little Fingers, U2, Horslips, Clannad, The Cranberries, The Clancy Brothers, The Corrs, The Undertones, Van Morrison, Thin Lizzy, Hothouse Flowers, Ciar\u00e1n Farrell, Sin\u00e9ad O'Connor, Enya, My Bloody Valentine, Rory Gallagher, Republic of Loose, The Wolfe Tones e The Pogues.\nTuttavia, la musica irlandese ha riguadagnato una grande popolarit\u00e0, collegata con la ricerca delle proprie radici. Ci sono inoltre gruppi contemporanei di musica che si avvicinano molto a un suono tradizionale, compresi Altan, Dan\u00fa, D\u00e9anta, L\u00fanasa, Flook, Solas, Marie &amp; Martin Reilly, K\u00edla, Noel Shine e Mary Greene e Border Collies. Altri comprendono una fusione di stile delle innumerevoli culture, dagli Afro Celt Sound System e Loreena McKennitt a Hevia e Liam O'Connor.\nIn Italia si ricordano i Modena City Ramblers (esponenti del combat folk), i Luf, gli Inis Fail, i Birkin tree, i Polverfolk, i The shire, i Ro\u00ecs\u00ecn Dubh, gli Her Pillow e altri ancora.\nOltre che alla musica tradizionale, l'Irlanda ha un ricco repertorio di musica classica contemporanea, che tuttavia non gode di grande popolarit\u00e0, n\u00e9 in Irlanda, n\u00e9 all'estero.\nStrumenti.\nGli strumenti pi\u00f9 caratterizzanti sono:\ne diverse percussioni ritmiche (come i cucchiai, le ossa ecc.).\nLe composizioni principali sono reels, jigs, hornpipes, polkas, slides e slow airs, stratspheys, highland, waltz, march.\nI reels sono composizioni genericamente in due mezzi caratterizzate da almeno due o pi\u00f9 sezioni con ritornello. L'accentazione, in levare, data dal caratteristico movimento dell'arco, dipende dagli stili regionali e crea la sensazione di movimento che porta alla danza. A seconda della provenienza geografica all'interno dell'Irlanda, vi sono modi diversi di interpretare ed eseguire il reel; spesso il musicista pu\u00f2 accentuare lo swing tra le note, portandolo ad essere eseguito quasi come fosse un hornpipe veloce.\nLe jigs sono composizioni generalmente in 6/8, sempre organizzate in almeno due parti, in cui l'accentazione cade sulla prima nota di ogni terzina. La terzina non viene eseguita \"pari\", ma con la prima nota leggermente pi\u00f9 lunga delle altre. Dalle jigs derivano le slip jigs, che sono invece caratterizzate da un tempo di 9/8.\nGli hornpipe, sono composizioni in quattro quarti caratterizzate da almeno due sezioni con ritornello; bench\u00e9 vengano notati nelle trascrizioni in partitura (essendo musica tramandata oralmente non esistono spartiti originali di reel o jig, ma trascrizione realizzate successivamente, oppure nuove composizioni di autori contemporanei ispirate ad essa) come dei reel (quindi con note ad ottavi) sono contraddistinti da una forte \"swing\" tra le note, oltre che dai caratteristici passaggi in terzine.\nPolkas e slide, caratteristiche del sud, sono rispettivamente in due quarti e dodici ottavi, suonate spesso nelle ceili band per accompagnare le figure a ballo.\nStratspheys e highlands sono tipici del nord (Donegal, Armagh); prendono influenze dalla Scozia. Componimenti in quattro quarti caratterizzati da almeno due sezioni con ritornello si eseguono con accenti irregolari.\nEsistono notevoli differenze regionali nell'esecuzione della musica irlandese in Irlanda; mentre nel Clare si tende a suonare con uno stile pi\u00f9 \"morbido\" ed una velocit\u00e0 non esasperata, lo stile del Donegal, ad esempio, \u00e8 caratterizzato da velocit\u00e0 maggiori e da un uso differente delle dinamiche, grazie ad un attacco molto pi\u00f9 forte, evidente sia sul flauto irlandese sia sul fiddle."}
{"id": "1110662", "revid": "122484965", "url": "https://it.wikipedia.org/wiki?curid=1110662", "title": "Innocenti Lui", "text": "Il Lui o Lambretta Lui \u00e8 uno scooter costruito dalla italiana Innocenti dal marzo 1968 al giugno 1969. All'estero il \"Lui\" venne venduto con il nome di \"Luna\" (la versione \"50 CL\"), \"Vega\" (il \"75 S\") e \"Cometa\" (il \"75 SL\").\nNella seconda met\u00e0 degli anni sessanta la Casa di Lambrate decise la produzione di uno scooter economico, al fine di far fronte alla crisi che attanagliava il settore motociclistico.\nStoria.\nIl primo prototipo, realizzato nel 1967 dai progettisti della Innocenti, gi\u00e0 prefigurava fedelmente le soluzioni tecniche definitive, ma dal punto di vista estetico venne classificato come \"invendibile\". Pertanto, si decise di affidare lo styling dello scooter alla Bertone (collabor\u00f2 poi anche alla successiva Lambretta DL) che partor\u00ec il prototipo \"Luna Range\", approvato dalla Innocenti ed entrato in produzione in veste pressoch\u00e9 invariata.\nLa presentazione avvenne il 28 maggio 1968 con il nome di \"Lambretta 50 Lui\". Le due versioni disponibili con motore di 50\u00a0cm\u00b3 sono la \u201cC\u201d e la \u201cCL\u201d, quest'ultima con diverso disegno di manubrio e fanale, ed erano proposte rispettivamente a prezzo di L. 89.500 e L. 95.000.\nAlla fine del 1968 venne presentata una versione con motore di 75\u00a0cm\u00b3, con poche modifiche estetiche, e disponibile anch'essa in due varianti, \u201cS\u201d (a 115.000 lire) e \u201cSL\u201d (125.000 lire). Quest'ultima \u00e8 caratterizzata dalla presenza del miscelatore automatico, montato per la prima volta su uno scooter venduto in Italia.\nIl \"Lui\" procur\u00f2 alla Innocenti un flebile ritorno economico: alla Bertone non erano stati imposti criteri di industrializzazione da rispettare, quindi, solo pochi componenti della produzione esistente poterono essere impiegati sul nuovo modello. Nonostante la massiccia campagna pubblicitaria, le vendite furono scarse (37.614 esemplari, per circa tre quarti nella cilindrata 50), cosa che fece uscire di scena il \"Lui\" nel 1969.\nAccoglienza.\nI commenti del pubblico furono contrastanti: favorevoli al prezzo interessante (per confronto, la Lambretta J 50 costava 118.000 lire, la Vespa 50 N 107.000) e al raffinato design, ma critici nei confronti di un propulsore non esaltante (lo stesso della Lambretta J 50) e della rinuncia alle usuali dotazioni di uno scooter \u201ctradizionale\u201d, come l'assenza del gancio appendi-borse, degli attacchi per il parabrezza e della ruota di scorta, oltre alla pedana ed allo scudo frontale di ridotte dimensioni."}
{"id": "1110663", "revid": "8596", "url": "https://it.wikipedia.org/wiki?curid=1110663", "title": "Ruby Dee", "text": "La Dee fu candidata per ben otto volte agli Emmy Awards, vincendo in due occasioni, per il film-TV \"Decoration Day\" (1990) e per la sua apparizione nell'episodio \"Skylark\" della serie televisiva \"China Beach\" (1991). Per l'interpretazione della madre di Frank Lucas in \"American Gangster\" (2007) di Ridley Scott, fu candidata nel 2008 al premio Oscar alla miglior attrice non protagonista.\nBiografia.\nRuby Dee crebbe nel quartiere newyorkese di Harlem, dove si diplom\u00f2 nel 1945 all'Hunter College in lingua francese e spagnolo, recitando nel frattempo all'American Negro Theater. Fece il suo debutto teatrale a Broadway nel 1943, nel dramma \"Anna Lucasta\". Nel 1946 incontr\u00f2 l'attore Ossie Davis, con il quale recitava nel dramma \"Jeb\". Si sposarono nel 1948.\nNel 1950 fu la prima donna afroamericana ad interpretare un ruolo primario all\"'American Shakespeare Festival\", vincendo un \"Obie Award\" per la sua interpretazione del personaggio di Lena nel dramma \"Boseman and Lena\" di Athol Fugard. Vinse inoltre un \"Drama Desk Award\" per la sua interpretazione in \"Wedding Band\". La Dee apparve in circa una cinquantina di pellicole, facendo il suo esordio in \"Uomo bianco, tu vivrai!\" (1950), al fianco di Sidney Poitier. Tuttavia il suo primo ruolo importante fu la parte della moglie del giocatore di baseball Jackie Robinson nel film autobiografico \"The Jackie Robinson Story\" (1950). Dal 1952 entr\u00f2 a far parte del cast della soap opera televisiva \"The Guiding Light\", mandata in onda dalla CBS.\nNel 1959 venne acclamata per la sua interpretazione teatrale del personaggio di Ruth Younger nel dramma \"A Raisin in the Sun\" di Lorraine Hansberry. Negli anni sessanta partecip\u00f2 a numerose pellicole a sfondo politico, tra le quali sono da ricordare \"Un grappolo di sole\" (1961), \"Il balcone\" (1963) e \"Tradimento\" (1968). Fra il pubblico pi\u00f9 giovane \u00e8 nota per le sue apparizioni in alcune pellicole dirette dal regista afroamericano Spike Lee, interpretate insieme al marito Ossie Davis, quali \"Fa' la cosa giusta\" (1989) e \"Jungle Fever\" (1991)."}
{"id": "1110664", "revid": "843466", "url": "https://it.wikipedia.org/wiki?curid=1110664", "title": "Storia della Sicilia borbonica", "text": "La Storia della Sicilia borbonica inizi\u00f2 nel 1734, allorch\u00e9 Carlo di Borbone mosse alla conquista delle Due Sicilie sottraendole alla dominazione austriaca. Tale periodo storico si concluse nel luglio 1860, quando, in seguito alla spedizione dei Mille, si ebbe il ritiro delle truppe borboniche e l'instaurazione del governo dittatoriale di Giuseppe Garibaldi, che port\u00f2 alla successiva annessione dell'isola al costituendo Regno d'Italia.\nContesto.\nNel 1734 il Regno di Sicilia fu invaso dalle truppe di Carlo di Borbone, che aveva gi\u00e0 conquistato il Regno di Napoli. L'infante di Spagna, senza incontrare forti resistenze, sconfisse gli austriaci sottraendo la Sicilia al controllo degli Asburgo. La costituzione della nuova monarchia borbonica liber\u00f2 la Sicilia dalla condizione di viceregno. Il 3 luglio 1735 Carlo fu incoronato re di Sicilia e l'isola ritorn\u00f2 ad essere uno stato indipendente, sebbene di fatto fosse unita a Napoli.\nLa Sicilia nella guerra dell'Impero di Francia.\nNapoleone Bonaparte si avvicina all'isola.\nNel 1789 scoppi\u00f2 in Francia la rivoluzione contro la monarchia assoluta (i francesi distruggevano il loro Ancien R\u00e9gime), il cui popolo dichiar\u00f2 la Repubblica. Ci\u00f2 scaten\u00f2 in tutta Europa agitazioni e conflitti che si basavano sull'accettare o non accettare i nuovi principi proposti dai francesi. La maggior parte dei monarchi europei inve\u00ec contro tali ideologie liberali e si oppose alla Francia rivoluzionaria, che dal 1792 aveva dichiarato ufficialmente guerra all'assolutismo (guerre rivoluzionarie francesi). Fu questo il contesto nel quale mosse i primi passi il generale corso Napoleone Bonaparte.\nDapprima caddero le diverse realt\u00e0 autonome pi\u00f9 vicine alla Francia, come quelle dell'Italia del nord, tutte conquistate dai rivoluzionari e da Napoleone (che s'impegn\u00f2 nella campagna d'Italia del '96 e'97). Vennero quindi istituite tante Repubbliche dette Sorelle, che dipendevano dal volere dei francesi. Il generale corso fece arrestare nel 1798 pure il papa, invadendo lo Stato Pontificio e sostituendolo con la Repubblica Romana (altra Repubblica sorella di Francia).\nSorgendo la citt\u00e0 di Siracusa sulla rotta marittima che conduceva alla base dei cavalieri giovanniti, ovvero l'isola di Malta, essa rappresent\u00f2 il primo luogo siciliano ad attrarre l'interesse del generale corso. Fin dall'aprile del 1798 Napoleone aveva ordinato al suo generale Louis Charles Antoine Desaix di gettare l'ancora a Siracusa (o in qualcuna delle rade del siracusano) e aspettare il sopraggiungere dell'Arm\u00e9e fran\u00e7aise, che sarebbe salpata da Tolone (Desaix doveva invece giungere nel siracusano partendo dalla conquistata citt\u00e0 laziale di Civitavecchia); in seguito, Napoleone avrebbe mandato un altro dispaccio a Desaix con il quale lo avvisava del suo imminente arrivo, per cui i francesi avrebbero dovuto lasciare Siracusa e recarsi a Malta; per conquistarla.\nIl trattato di neutralit\u00e0 e l'occupazione di Malta.\nIl motivo che spingeva Napoleone a voler ancorare a Siracusa con serenit\u00e0, era dato dal fatto che esisteva un trattato di neutralit\u00e0 (a vantaggio della Francia) che le citt\u00e0 dei Borbone si erano impegnate a mantenere nelle guerre rivoluzionarie: trattato di Parigi dell'ottobre 1796 (ratificato dall'armistizio di Brescia). Ciononostante, la presenza dell'Arm\u00e9e fran\u00e7aise in acque siciliane, constatata dal maggio di quell'anno, cre\u00f2 grande agitazione: numerose potenze estere offrirono la loro alleanza a re Ferdinando III, non fidandosi affatto dei progetti di Napoleone; tutti convinti che il suo obiettivo fosse la Sicilia (a ci\u00f2 si aggiunga che da quando era caduta la Repubblica di Venezia, la flotta veneta era stata posta al servizio dei francesi ed essa incrociava pericolosamente nel mare siracusano).\nNapoleone Bonaparte negli ultimi giorni di maggio sfior\u00f2, a bordo dei vascelli da guerra francesi, il porto di Siracusa, ma tir\u00f2 dritto, portando la sua squadra alle porte di Malta, porgendo un \"ultimatum\" ai cavalieri, i quali, essendo la maggior parte di essi d'origine francese, non opposero molta resistenza e consegnarono l'isola alla Francia. Cos\u00ec, nuovamente errante, l'Ordine si diresse in Russia, in cerca d'aiuto.\nTra i cavalieri gerosolimitani che restarono sull'isola sotto il comando di Napoleone va segnalato il siracusano Gaetano Abela: egli, all'epoca ventenne, si era offerto volontario nella guerra contro gli Stati barbareschi e quando l'Ordine era stato cacciato, Abela, essendo divenuto amico dell'aiutante di campo di Napoleone, Louis Girard, ed avendo il re di Napoli e Sicilia Ferdinando IV rifiutato la sua domanda per entrare a far parte della Regia Marina borbonica (nei primi tempi successivi alla conquista maltese vi era grande astio contro i cavalieri gerosolimitani, definiti tutti traditori), aveva deciso di rimanere al fianco dei francesi (egli diverr\u00e0 nei prossimi decenni una delle figure di spicco del panorama rivoluzionario siciliano).\nDopo l'occupazione dell'isola, Napoleone lev\u00f2 l'ancora e approd\u00f2 nel luglio del 1798 alla baia di Ab\u016b Q\u012br (Alessandria d'Egitto).\nLa violazione del trattato di neutralit\u00e0; l'approdo della flotta d'Inghilterra.\nMentre i francesi si preparavano alla conquista delle piramidi, approdava il 19 luglio a Siracusa - alla frenetica ricerca di Napoleone - l'ammiraglio Horatio Nelson con la flotta d'Inghilterra.\nL'approdo di Nelson a Siracusa non fu per nulla facile: gli inglesi (ai quali la Francia aveva da tempo dichiarato una guerra severissima, ricambiata apertamente dalla Gran Bretagna) navigavano da pi\u00f9 di un mese nel Mediterraneo, senza riuscire a scovare le navi di Napoleone (il quale aveva tutto l'interesse ad evitare lo scontro su mare con le pi\u00f9 esperienti ciurme rivali); Nelson aveva saputo della presa di Malta mentre chiedeva informazioni presso le coste di Napoli, il 17 giugno, e da quel momento aveva dato un'accelerazione tale alla sua flotta che, intuendo il piano orientale di Napoleone, aveva sfiorato e superato i francesi verso Creta senza accorgersene. Giunto ad Alessandria non trov\u00f2 il nemico, timoroso che Napoleone avesse deciso di attaccare la Sicilia, decise di tornare indietro, recarsi a Siracusa e da qui fare il punto della situazione. \nTuttavia, una volta avvicinatosi alla costa siciliana non ebbe il permesso di entrare nel porto: Siracusa, infatti, era vincolata a quel patto di neutralit\u00e0 sopracitato, stipulato tra il suo re e la Francia. Fu solo con l'intervento di Emma Hamilton (moglie dell'ambasciatore inglese a Napoli, Sir William Hamilton, e confidente della regina Maria Carolina d'Asburgo-Lorena; moglie del re Ferdinando) che Nelson ottenne dal governo di Siracusa il permesso di approdare (in aperta violazione del trattato di neutralit\u00e0 con i francesi). \nHoratio Nelson ricorder\u00e0 come fatto di vitale importanza l'intercessione di Emma (anche se secondo numerosi storici dietro la violazione vi era l'operato del pi\u00f9 potente John Acton):\nPochi giorni dopo la partenza di Nelson dal porto aretuseo, l'1 e 2 agosto, avvenne la battaglia del Nilo, nella quale la flotta del contrammiraglio inglese sconfisse la rivale napoleonica.\nIl console francese alla corte di Napoli, Monsieur La Cheze, incaricato degli Affari per la Repubblica di Francia, present\u00f2 al governo di Ferdinando una nota nella quale si richiedeva l'espulsione di John Acton e la consegna del governatore militare di Siracusa, Giuseppe Della Torre, nelle mani della giustizia francese; i due colpevoli principali, secondo l\"'entourage\" di Napoleone, del supporto ottenuto da Nelson Si chiedeva, inoltre, che tutti i porti del Regno passassero sotto amministrazione francese, la quale non avrebbe pi\u00f9 permesso violazioni del trattato di neutralit\u00e0.\nI Borbone trovano rifugio a Palermo.\nLady Hamilton risiedette in seguito con Horatio Nelson a Palermo. La loro presenza nella citt\u00e0 sede del trono, fino allora rimasto fisicamente vacante, del re di Sicilia, era dovuta al precipitare degli eventi nel Regno di Napoli: difatti i francesi, ritenendo il trattato di Parigi violato (oltre al decisivo supporto logistico dato a Nelson, Ferdinando ascolt\u00f2 l'Inghilterra che gli fece invadere lo Stato Pontificio da poco conquistato da Napoleone, per cui la rottura fu totale) non si fecero pi\u00f9 scrupoli e invasero la parte continentale del Regno dei Borbone, costringendo il re e la regina a una fuga precipitosa: Horatio Nelson condusse quindi Ferdinando e Maria Carolina a Palermo, il 22 dicembre 1798. \nI francesi avevano dichiarato decaduta la corona di Napoli: nasceva al suo posto, nel 1799, la Repubblica Napoletana, che come le altre Repubbliche sorelle era posta sotto il controllo della Francia.\nI siciliani, inizialmente soddisfatti delle assicurazioni date da Ferdinando nel discorso di apertura della sessione parlamentare del 1802 riguardo alla sua intenzione di mantenere la corte a Palermo, concessero al sovrano donativi ingenti. Tuttavia, nel 1802 i sovrani fecero ritorno alla corte di Napoli, lasciando Palermo nuovamente vacante. \nLa situazione mut\u00f2 in peggio per i Borbone quando Napoleone Bonaparte invase ulteriormente il loro regno continentale: nel settembre del 1805 un tentativo di riprendere il Regno di Napoli era stato fatto partendo dalla citt\u00e0 di Siracusa, dalla quale era salpata una flotta anglo-russa composta da 13.000 soldati russi e 7.000 soldati inglesi. La spedizione infine era fallita a causa dei pareri discordanti tra russi e britannici che non riuscendo a trovare un accordo tra loro, avevano concesso ai francesi una facile vittoria, tornandosene essi in Sicilia nel 1806. \nGi\u00e0 il 27 dicembre 1805 Napoleone Bonaparte, dal palazzo di Sch\u00f6nbrunn, aveva condannato la monarchia borbonica napoletana, dichiarandola non pi\u00f9 esistente: \nNel 1806 fece nascere un nuovo Regno di Napoli, posto sotto la guida di suo fratello Giuseppe Bonaparte. La Sicilia - per i francesi teoricamente compresa in quel Regno, ma nella realt\u00e0 dei fatti da esso separata - rimaneva sotto la protezione degli inglesi. Dunque i Borbone, per la seconda volta, trovarono rifugio alla corte di Sicilia. \nL'occupazione inglese del Regno di Sicilia.\nLa presenza britannica sull'isola - presenza armata e con scopi bellici (la guerra a Napoleone Bonaparte) - entrer\u00e0 nella storiografia siciliana con il termine di \u00abdecennio inglese\u00bb. \nTra le citt\u00e0 di Sicilia, gli inglesi scelsero la posizione naturale di Siracusa per instaurare sull'isola la loro strategia militare anti-napoleonica: questa citt\u00e0 si prestava infatti a tale scopo, essendo una piazza d'armi ben nominata per le sue difese fin dal 1679 (una delle poche sull'isola) e fin dal principio della seconda venuta dei Borbone a Palermo, essa fu fatta passare, con il consenso dei sovrani, sotto il controllo diretto dell'Inghilterra. Siracusa, una roccaforte, Palermo, sede della corte, e Messina, porta verso il continente europeo, furono i tre principali punti strategici sorvegliati strettamente dai soldati di Sua Maest\u00e0 Britannica.\nLa Sicilia in quel decennio divenne patria di salvezza per molti popoli: sia sufficiente ricordare che oltre la corte napoletana dei Borbone, la capitale siciliana rappresent\u00f2 un rifugio anche per li futuro re dei francesi Luigi Filippo (esiliato dalla Francia in quanto parente del ghigliottinato Luigi XVI).\nL'Inghilterra continuava a resistere, e a lei si affiancarono, insieme al Regno di Sicilia, anche l'Impero portoghese e il Regno di Sardegna. La maggiore isola del Mediterraneo, in particolare, rappresent\u00f2 per gli inglesi il perno difensivo principale: ricorder\u00e0 Napoleone, nel suo memoriale, come gli inglesi fossero soliti arruolare, spesso forzatamente, soprattutto siciliani (oltre ai loro alleati portoghesi).\nNapoleone Bonaparte: prendere la Sicilia.\nEra nelle intenzioni di Napoleone assoggettare anche la Sicilia al suo dominio. Archiviato il piano di invadere la Gran Bretagna con uno sbarco anfibio, egli tent\u00f2, o meglio progett\u00f2, una prima invasione siciliana, messa a punto tra il 1806 e il 1808 (si parler\u00e0 in seguito di un ulteriore progetto per invadere l'isola, nel quale per\u00f2 l'Imperatore dei francesi avr\u00e0 un ruolo ambiguo). Ciononostante, Napoleone Bonaparte sembrava avere carenza di informazioni sullo stato dell'isola mediterranea, prova ne \u00e8 la raffica di domande che porse a suo fratello Giuseppe su tutto ci\u00f2 che riguardava la fisicit\u00e0 della Sicilia, le cui risposte dovevano illuminare i francesi, mostrando loro come muoversi in essa. \nUno dei suoi piani (Napoleone nei suoi dispacci proponeva sempre molteplici soluzioni), consisteva nel far sbarcare le truppe francesi, comandate dall'ammiraglio Honor\u00e9-Joseph-Antoine Ganteaume, tra Messina e Catania e, dopo aver preso queste due citt\u00e0, far marciare i francesi a Siracusa, \"minacciandola\" di conquista, in modo da far agitare gli inglesi, poich\u00e9 Napoleone sapeva che dentro la citt\u00e0 aretusea vi era li cuore della difesa inglese (era convinto, ad esempio, che l'ultima resistenza degli inglesi sull'isola si sarebbe concentrata su Siracusa).\nDecise infine di rinviare lo sbarco a quando fosse stata assicurata la presa di Scilla (confine calabro in mano inglese). L'impresa siciliana rimarr\u00e0 comunque centrale nei suoi pensieri. Si pu\u00f2 comprendere quanto egli ritenesse importante la conquista della Sicilia, citando ci\u00f2 che scrisse nel maggio del 1806 (tempo in cui egli riteneva l'Europa pacificata sotto il suo dominio) a suo fratello Giuseppe: \u00ab\"la Sicile est tout, et Ga\u00e8te n'est rien\"\u00bb (\u00abla Sicilia \u00e8 tutto, e Gaeta \u00e8 niente\u00bb), volendolo esortare con le forti parole a non concentrare le sue truppe sul baluardo napoletano (che era minacciato dagli inglesi; per lui fattore questo positivo, poich\u00e9 distraeva l'Inghilterra dalla Sicilia, dando al suo esercito la possibilit\u00e0 di tentare lo sbarco), ma piuttosto di dirigere lo sguardo sui siciliani, la cui isola, protetta dai suoi acerrimi nemici, gli inglesi, diveniva fondamentale per stabilizzare le sue conquiste sul continente.\nLa Costituzione del 1812 e l'annessione del regno.\nFerdinando, nel 1810, riun\u00ec il Parlamento siciliano, domandando personalmente aiuti adeguati per la salvaguardia del regno minacciato dai francesi, ma la rivolta esplose nell'isola.\nLord William Bentinck, comandante delle truppe britanniche in Sicilia, impose a Ferdinando di promulgare la Costituzione, mentre il figlio Francesco venne nominato reggente, il 16 gennaio 1812, e un nuovo governo fu insediato con i notabili siciliani.\nDopo il Congresso di Vienna del 1815, con la restaurazione dei monarchi europei sui troni che avevano perduto durante l'epoca napoleonica, Ferdinando ottenne la restituzione del Regno di Napoli che aveva perduto nel 1806, ma perse la sovranit\u00e0 formale sulle isole maltesi che divennero dominio britannico. \nIl re, seguendo i dettami del congresso di Vienna, con il primo ministro Luigi de' Medici nominato nel giugno 1816, mise in atto l'annessione del regno di Sicilia\nIl sovrano, l'8 dicembre 1816, istitu\u00ec, cos\u00ec, il Regno delle Due Sicilie, assumendo il nome di Ferdinando I delle Due Sicilie, inizialmente con capitale Palermo, ma poco dopo la capitale del nuovo stato fu spostata a Napoli.\nIl figlio Francesco rest\u00f2 come luogotenente del Regno, carica che mantenne fino al 1820, quando nel governo fu istituito un Ministero per gli Affari di Sicilia, affidato al palermitano duca Carlo Avarna di Gualtieri.\nMoti del 1820.\nLa soppressione formale del Regno di Sicilia e la soppressione della Costituzione fece nascere in tutta l'isola un movimento di protesta e il 15 giugno del 1820 gli indipendentisti insorsero (nelle mani degli insorti caddero circa 14.000 fucili dell'arsenale di Palermo). Il principe Francesco di Borbone, duca di Calabria, figlio primogenito di re Ferdinando e dal 1817 Luogotenente generale di Sicilia, il 27 giugno \u00e8 costretto a lasciare la Sicilia per Napoli.\nVenne istituito un governo a Palermo (23 giugno), guidato dal principe Luigi Moncada Patern\u00f2 Castello e da Giuseppe Alliata di Villafranca, che ripristin\u00f2 la Costituzione siciliana del 1812.\nIl 23 luglio fu inviata una delegazione a Napoli per chiedere il ripristino del Regno di Sicilia, sempre sotto la monarchia borbonica, e della costituzione del 1812. \nIl re Ferdinando rifiut\u00f2 e il 30 agosto invi\u00f2 un esercito (circa 6.500 soldati i quali si aggiunsero agli altrettanti di guarnigione alla cittadella di Messina non in rivolta) agli ordini del generale Florestano Pepe che, dopo alcuni scontri, il 22 settembre a Termini Imerese stipul\u00f2 un accordo con il governo siciliano che rimetteva la decisione di istituire il Parlamento ai rappresentanti dei comuni che stavano per essere eletti. L'accordo fu ratificato il 5 ottobre anche dalle maestranze di Palermo, ma il neo parlamento napoletano appena eletto a Napoli rifiut\u00f2 e il 14 ottobre richiam\u00f2 Pepe e invi\u00f2 il generale Pietro Colletta che riconquist\u00f2 la Sicilia con lotte sanguinose e ristabil\u00ec il 7 novembre la monarchia, risottomettendo l'isola..\nMoti del 1837.\nNel 1837 nell'isola, in particolare nel siracusano e nel catanese, scoppiano rivolte popolari detti \"moti del colera\", poich\u00e9 alimentati dal malcontento creatosi a seguito dell'omonima epidemia, che esplosa a Palermo, si propag\u00f2 presto nelle aree orientali della Sicilia. Tumulti scoppiarono a Siracusa, a Catania, a Biancavilla, a Patern\u00f2 e in altri centri, alimentati anche dalla propaganda dei liberali antiborbonici. A Catania furono scacciate le truppe borboniche, fino a quando truppe inviate da Napoli al comando del generale Francesco Saverio Del Carretto soppressero le rivolte. Furono arrestate 750 persone di cui 123 furono condannate a morte.\nMoti del 1848.\nUn altro moto rivoluzionario scoppi\u00f2 a Palermo nel gennaio 1848, con una rivolta popolare contro l'oppressione borbonica guidata da Rosolino Pilo e Giuseppe La Masa, il primo in ordine cronologico di quella che in Europa fu chiamata la Primavera dei popoli.\nCacciati i Borbone, il nuovo Stato fu sostenuto anche dalla massoneria, che assunse in quel frangente un aspetto liberale combattente l'assolutismo monarchico, e dagli interessi britannici che miravano ad avere uno stato liberale amico nel Mediterraneo e condotto da Vincenzo Fardella di Torrearsa, Ruggero Settimo e Francesco Paolo Perez. \nFu ricostituito il Parlamento siciliano, che proclam\u00f2 la rinascita del Regno di Sicilia da affidare a un principe italiano, con un nuovo governo e una nuova costituzione, e fu istituita la Guardia nazionale.\nIl re Ferdinando II bombard\u00f2 nel settembre 1848 la citt\u00e0 di Messina e nel maggio del 1849 si riappropri\u00f2 dell'intera Sicilia dopo varie lotte e spargimenti di sangue, per questo motivo fu soprannominato \"re Bomba\", mentre i leader siciliani come Ruggero Settimo, Vincenzo Fardella, La Masa e Crispi vennero esiliati.\nCon un decreto del re di Napoli del 15 dicembre 1849 venne imposto all'isola un debito pubblico di 20 milioni di ducati.\nI Mille e la fine del periodo borbonico.\nI baroni siciliani coveranno da allora un odio ancora verso i Borbone, rei di aver cancellato l'antico Regno di Sicilia, per farlo diventare, una provincia del Regno di Napoli (anche se il nuovo Stato aveva assunto il nome di Regno delle Due Sicilie). Altre rivolte, sempre represse con l'esercito, avvennero nel 1853 e 1856, sotto la guida di Francesco Bentivegna e Salvatore Spinuzza, che furono giustiziati. Nell'aprile 1860 la ribellione riprese sotto la guida di Francesco Riso nella rivolta della Gancia.\nSubito dopo i siciliani appoggiarono Garibaldi e la spedizione dei Mille, sbarcata l'11 maggio a Marsala, a cui si unirono nella marcia su Palermo i patrioti guidati da Rosolino Pilo. Tre giorni dopo lo sbarco Garibaldi form\u00f2 un governo dittatoriale. Il 30 maggio fu conquistata Palermo, e il 27 luglio i garibaldini entrarono a Messina, citt\u00e0 dalla quale mossero per lo sbarco in continente.\nIl 21 ottobre, con il Plebiscito delle province siciliane del 1860, la Sicilia fu annessa al costituendo Regno d'Italia.\nSituazione economica.\nDal punto di vista economico in quegli anni i Borbone non associarono la Sicilia alle attivit\u00e0 industriali che iniziarono in Campania e in Calabrie. Ferrovia e industria, infatti, nacquero solo nel napoletano (inteso come regione continentale del Regno e quindi nel territorio \"al di qua del faro\" che andava dagli Abruzzi alle Calabrie). In Sicilia, comunque, si svilupp\u00f2 la produzione e il commercio dello zolfo, del sale, dei marmi, degli agrumi, del grano (la Sicilia, sin dal tempo degli antichi Romani, era il \"granaio d'Europa\"). L'emigrazione in Sicilia, come del resto anche nel meridione, era ancora un fenomeno pressoch\u00e9 assente.\nSi svilupparono invece i commerci marittimi: le Flotte Riunite Florio furono una compagnia di navigazione nata a Palermo nel 1840 come Societ\u00e0 dei battelli a vapore, ad opera dell'imprenditore Vincenzo Florio.\nLa societ\u00e0 Sicula Transatlantica, dagli armatori palermitani Luigi e Salvatore De Pace, si dot\u00f2 del \"Sicilia\", un piroscafo a vapore di costruzione scozzese, che dal 1854 colleg\u00f2 Palermo a New York in 26 giorni, divenendo la prima nave a vapore italiana a giungere nelle Americhe."}
{"id": "1110669", "revid": "729019", "url": "https://it.wikipedia.org/wiki?curid=1110669", "title": "NUMECA", "text": "NUMECA International \u00e8 una azienda leader nello sviluppo di prodotti software per l'analisi numerica nell'ambito fluidodinamico.\nNUMECA ha sede a Bruxelles (Belgio) e nasce nel 1992 ad opera di Charles Hirsch, esperto in fluidodinamica computazionale.\nProdotti.\nCome spin-off della Libera universit\u00e0 di Bruxelles, NUMECA si \u00e8 dedicata nel corso degli anni allo sviluppo di codici di calcolo fluidodinamico nel settore dell'analisi delle turbomacchine. In questo senso i prodotti \"FINE/Turbo\" (FINE acronimo di \"Flow INtegrated Enviroment\") \u00e8 la suite di prodotti specifici per il calcolo del flusso all'interno delle turbine, dei compressiori assiali, centrifughi mono e multistadio.\nNel corso degli anni, con la crescente richiesta di software per l'analisi CFD, NUMECA International ha sviluppato \"FINE/Open\" e \"FINE/Marine\", prodotti dedicati rispettivamente allo studio dei flussi industriali \"general purpose\" e quelli aero-idrodinamici che lambiscono le imbarcazioni.\nIn particolar modo, FINE/Marine \u00e8 stato sviluppato con la stretta collaborazione dell'\u00c9cole Navalesita in Nantes uno dei principali esperti nel settore della fluidodinamica nel settore nautico."}
{"id": "1110675", "revid": "287204", "url": "https://it.wikipedia.org/wiki?curid=1110675", "title": "Spagna pagana", "text": "Spagna pagana (\"Pagan Spain\") \u00e8 un libro di viaggio scritto nel 1957 da Richard Wright.\nL'autore descrive una Spagna insolita, contenente tutti gli elementi classici (il flamenco, la corrida) ma visti in un'ottica diversa. La Spagna franchista dell'epoca viene analizzata in tutte le sue contraddizioni, dal catechismo per giovani falangisti ai retaggi di superstizioni presenti nella cultura contadina. La Chiesa \u00e8 parte importante della cultura spagnola. L'autore analizza spietatamente questa stratificazione sociale rigida e conservatrice e ne trae conclusioni amare."}
{"id": "1110688", "revid": "1728", "url": "https://it.wikipedia.org/wiki?curid=1110688", "title": "Vereinsthaler", "text": ""}
{"id": "1110689", "revid": "1728", "url": "https://it.wikipedia.org/wiki?curid=1110689", "title": "Conventionsthaler", "text": ""}
{"id": "1110691", "revid": "144796", "url": "https://it.wikipedia.org/wiki?curid=1110691", "title": "Konventionstaler", "text": "Il Konventionstaler (pi\u00f9 impropriamente \"Conventionstaler\", letteralmente \"tallero di convenzione\") fu un particolare tipo di tallero, una moneta di ampio modulo, coniata nel Sacro Romano Impero. \nStoria.\nL'idea del \"Konventionstaler\" nacque a met\u00e0 del Settecento sulla base di un problema che si era presentato coi precedenti \"Reichstaler\", il tallero pi\u00f9 comune diffusosi in tutta la Germania. Questa monetazione, infatti, prodotta a partire dal Cinquecento, gi\u00e0 dal Seicento era entrata in crisi a causa delle sempre minori disponibilit\u00e0 d'argento e pertanto molti stati avevano iniziato a produrne in quantit\u00e0 minori, senza sostituire quelle che naturalmente perdevano col consumo del metallo interno, oppure ne produssero con titoli d'argento minori. Inoltre il fenomeno della \"tosatura\" aveva portato nel tempo al calo per frode dell'argento contenuto all'interno dei \"Reichstaler\". \nNe consegu\u00ec una necessaria e quantomai doverosa riforma del sistema monetario tedesco che port\u00f2 alla nascita del \"Koventiontaler\". La moneta disponeva di un contenuto in argento pari ad 1/10 del marco di Colonia (~23.39 grammi). Le monete si distinguono facilmente dal \"Reichstaler\" per la presenza in legenda della dicitura X EINE FEINE MARK o dell'abbreviazione XEF MARK (\"decima parte di un marco d'argento fino\"). \nCorrispondeva esattamente a due \"Gulden\" (fiorini). Questa parit\u00e0 non si applicava al fiorino delle Germania meridionale dove il \"Konventionstaler\" valeva due Gulden e 12 \"Kreuzer\". L'adeguamento del \"Gulden\" al nuovo piede monetario fu applicato nelle Germania meridionale verso il 1760.\nLa moneta venne introdotta per la prima volta in Austria il 7 novembre 1750 in sostituzione del \"Reichstaler\".\nCon il \"Konventionsfu\u00df\", l'accordo monetario del 20 settembre 1753, fu introdotto anche nel Circolo Bavarese, un insieme di territori e stati della Germania meridionale che ruotava intorno alla Baviera. In seguito si diffuse in altri paesi della Germania meridionale ed anche in Sassonia. In questo stato furono coniati gli ultimi \"Konventionstaler\" tedeschi. In Austria la loro emissione continu\u00f2 fino al 1856.\nIl \"Konventionstaler\" in Sassonia valeva 32 Groschen e quindi 4/3 del \"Reichstaler\".\nIl declino del \"Konventionstaler\" avvenne nella prima met\u00e0 del XIX secolo quando esso venne sostituito sempre pi\u00f9 nella Germania settentrionale dal tallero prussiano, pi\u00f9 piccolo per dimensioni e con un contenuto minore di argento, e poi definitivamente in tutto il territorio imperiale dal 1857 con l'introduzione del \"Vereinstaler\"."}
{"id": "1110693", "revid": "547034", "url": "https://it.wikipedia.org/wiki?curid=1110693", "title": "Pace Gaggini", "text": "Biografia.\nFiglio di Beltrame e nipote di Elia Gagini (de Gazino), entrambi scultori. \nFra le sue prime opere \u00e8 il \"Portale del trionfo Doria\", conservato in via Chiossone a Genova, fra le testimonianze pi\u00f9 alte dei portali rinascimentali genovesi. Sempre allo stesso Pace o ai suoi collaboratori \u00e8 attribuito il portale di Palazzo Jacopo Spinola, detto \"Portale del Trionfo Spinola\", gemello del \"Portale del Trionfo Doria\" per struttura e iconografia.\nDal 1492 collabora alla decorazione della facciata della Certosa di Pavia. Lavora anche alla chiesa di San Teodoro di Genova, dove scolpisce due \"tombe Lomellini\" in collaborazione col Tamagnino. Per il duca di Rohan realizza una \"fontana\".\nLavora ad altri edifici di Genova e alla collegiata di San Giovanni Battista di Oneglia (tabernacolo marmoreo). Realizza il monumento funebre per i genitori del primo marchese di Tarifa, Don Fadrique Enriquez de Ribera, collocato nella cappella del Monastero di Santa Maria de las Cuevas a Siviglia. Dal 1523 \u00e8 attivo presso le famiglie nobiliari della citt\u00e0 di Toledo."}
{"id": "1110695", "revid": "125058592", "url": "https://it.wikipedia.org/wiki?curid=1110695", "title": "Tops Stories", "text": "Tops Stories \u00e8 un ciclo di storie scritto da Giorgio Pezzin e disegnato da Massimo De Vita su \"Topolino\" a partire dal numero 2250. Hanno come protagonista un ricco imprenditore britannico (di cui Topolino \u00e8 discendente) di nome Top de Tops. Molto appassionato di misteri, non perde occasione per indagare su essi, spesso rischiando la sua stessa vita.\nAntefatto.\nTopolino \u00e8 in compagnia di Pippo in una spiaggia e sta riposando godendosi le vacanze, quando il suo riposo viene interrotto da un notaio che gli comunica che ha ereditato un baule appartenuto al suo antenato Top de Tops. Topolino apre il baule incuriosito e al suo interno scopre alcuni oggetti senza valore e una collezione di diari, ciascuno di questi diari contiene una testimonianza diretta del suo antenato sulle avventure da lui affrontate. Topolino le legge ma \u00e8 sempre pi\u00f9 spaventato e incredulo ogni volta che ne termina una.\nElenco.\nLe prime 12 storie sono state ristampate inoltre su 2 albi dedicati: \"Tops Stories - Gli enigmi di Topolino\", Pi\u00f9 Disney n. 32, ottobre 2004 e \"Tops Stories 2 - Gli enigmi di Topolino\", Pi\u00f9 Disney n. 33, dicembre 2004. Nel 2021 infine 4 storie sono state ristampate sul numero 14 (524) (del 10 agosto 2021) de \"I Classici di Walt Disney\" (seconda serie) intitolato \"Le Tops Stories l'ultimo diario\". Qui troviamo il prologo inedito del ciclo e un finale illustrato della storia \"La rivincita degli Highlander\" del 1999; le 4 storie sono inoltre unite da un raccordo inedito.\nCollegamenti esterni.\nTops Stories su INDUCKS"}
{"id": "1110700", "revid": "287204", "url": "https://it.wikipedia.org/wiki?curid=1110700", "title": "Parco nazionale di Aggtelek", "text": "Il parco nazionale di Aggtelek \u00e8 una area naturale protetta situata nell'Ungheria settentrionale. Il parco venne fondato nel 1985. Si estende per 198,92 km\u00b2 (di cui 39.22\u00a0km\u00b2 sono strettamente protetti). \nComprende le grotte dell'Aggtelek e Slovak Karst, patrimonio dell'umanit\u00e0 dell'UNESCO dal 1995. La pi\u00f9 grande grotta di stalattiti dell'intera Europa si trova in quest'area: la grotta Baradla (26\u00a0km di lunghezza, di cui 8\u00a0km si trovano in Slovacchia, dove \u00e8 conosciuta con il nome di Domica)."}
{"id": "1110702", "revid": "1305772", "url": "https://it.wikipedia.org/wiki?curid=1110702", "title": "Thomas Dekker", "text": ""}
{"id": "1110704", "revid": "47767", "url": "https://it.wikipedia.org/wiki?curid=1110704", "title": "Estasi di Teresa d'Avila", "text": ""}
{"id": "1110719", "revid": "92723", "url": "https://it.wikipedia.org/wiki?curid=1110719", "title": "Optatam Totius", "text": "Optatam Totius \u00e8 un decreto del Concilio Vaticano II \"sulla formazione sacerdotale\".\nVenne approvato con 2318 voti favorevoli e 3 contrari dai vescovi riuniti in Concilio fu promulgato dal papa Paolo VI il 28 ottobre 1965.\nIl titolo \"Optatam Totius (Ecclesiae renovationem)\" significa dal latino: \"il desiderato (rinnovamento) di tutta (la Chiesa)\" e deriva dalle prime parole del decreto stesso.\nIl decreto \"Optatam Totius\" parla della formazione dei presbiteri all'interno della Chiesa cattolica.\nCollegamenti esterni.\ntesto del documento in italiano (dal sito del Vaticano)"}
{"id": "1110739", "revid": "1935652", "url": "https://it.wikipedia.org/wiki?curid=1110739", "title": "Regione ecclesiastica Marche", "text": "La regione ecclesiastica Marche (gi\u00e0 chiamata fino al recente passato regione ecclesiastica \"Piceno\") \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia.\nTerritorio.\nIl territorio corrisponde grosso modo a quello della regione amministrativa Marche. La maggior eccezione \u00e8 il Montefeltro, amministrativamente marchigiano ma incluso nella diocesi di San Marino-Montefeltro della regione ecclesiastica Emilia-Romagna. A sud la regione ecclesiastica si estende invece a cinque comuni della provincia di Teramo (Abruzzo): Ancarano e parte del comune di Valle Castellana (incluso il capoluogo) nella diocesi di Ascoli Piceno; Civitella del Tronto, Colonnella, Martinsicuro e Sant'Egidio alla Vibrata in quella di San Benedetto del Tronto-Ripatransone-Montalto.\nStoria.\nLa diffusione del Cristianesimo avviene attorno al IV e V secolo. Ma i secoli successivi furono difficili a causa delle invasioni barbariche. Nell'VIII secolo con la donazione di Carlo Magno del territorio regionale allo Stato Pontificio la presenza religiosa diventa molto forte, fino al 1860 con l'annessione al Regno d'Italia."}
{"id": "1110744", "revid": "287204", "url": "https://it.wikipedia.org/wiki?curid=1110744", "title": "Le note blu", "text": "Le note blu \u00e8 un romanzo scritto nel 1958 da Brunella Gasperini.\nTrama.\nRenzo \u00e8 un ragazzo scontroso ma sensibile, che vive in conflitto con un padre severo, che segretamente ama e stima molto, cos\u00ec come stima ed ama quei fratelli perfetti ai propri occhi ed ai quali vorrebbe segretamente e dolorosamente assomigliare, e con la mancanza e l'amore per quella madre, ormai morta, stata per lui unica fonte di incoraggiamento e supporto. Quinto di sette fratelli ed una sorella, Francesca, che presto si sposer\u00e0 con Massimo, ex ragazzo difficile, quasi perduto ma che si \u00e8 salvato grazie all'amore pulito e paziente e forte della ragazza e che nasconde qualche segreto riguardante proprio la giovane donna di cui Renzo si innamora; si vede e si sente diverso da loro, meno intelligente, meno brillante, quello per il quale il padre non prova orgoglio. Appassionato di musica, suona la chitarra in un locale, il \"Buco\", ritrovo per molti giovani sballati agli occhi degli adulti ma pi\u00f9 semplicemente \"sbagliati\" in cerca della propria identit\u00e0, del proprio equilibrio della propria libert\u00e0, soprattutto emotiva; insieme ai suoi amici tra cui Oscar detto \"il Terrone\", un meridionale che si ostina a parlare il lombardo, apparentemente solo buffo e divertente, che nasconde molti problemi e soprattutto un grande cuore generoso. \u00c8 al \"Buco\" che Renzo incontra Tannie, di cui si innamora perdutamente, mescolando in quella storia d\u2018 amore sbagliata e imperfettamente perfetta e travagliata, anche l'amore la stima e l'odio per quel padre e quei fratelli troppo amati e che sente troppo distanti, l'indecisione e la fragilit\u00e0 della propria vita contrapposte alla forza di quel primo fragile e forte amore. Tannie, fragile giovane donna tutta nocciola, una ragazza sbagliata, dal passato misterioso che nasconde dei segreti, un passato doloroso che le impedisce di essere felice nel presente, con Renzo. Stanco dell'atteggiamento del padre nei confronti dei propri fallimenti scolastici e del suo amore per la musica, Renzo decide di andarsene di casa e si ritrova a condividere la soffitta in cui il Terrone abita in affitto. Tannie, consapevole che la storia con Renzo \u00e8 la sua unica speranza di felicit\u00e0, mette da parte il lato oscuro della propria esistenza, almeno in parte e per un po', per potersi godere il tempo con lui, aiutandolo, segretamente o meno, a rendersi indipendente, a vivere come vorrebbe, d'amore, per lei, e di musica. A questo scenario idilliaco e che pure cela lati oscuri e dolorosi, si aggiunge la figura a volte divertente ma soprattutto tenera e tenace di Mariolina, 18 anni ed un amore incondizionato per Renzo, da sempre. Timida, insicura, pasticciona, verr\u00e0 solo sfiorata dalla storia di Renzo e Tannie ma nonostante questo, per l'empatia innata che ha col ragazzo ed a causa di quei sentimenti cos\u00ec puliti e forti che prova per Renzo, questa vicenda muter\u00e0 in parte anche lei, facendole trovare il coraggio di essere semplicemente se stessa e di esprimere se stessa. E mentre tutto sembra fluttuare magicamente in una nebbia fatta di speranze, e di sogni, e d'amore e di fragile equilibrio tra felicit\u00e0 ed infelicit\u00e0, la vita viene a reclamare il conto. Tannie decide che \u00e9 ora, per lei, di smettere di cercare di eludere il proprio destino; decide che \u00e8 tempo per Renzo di ammettere ci\u00f2 di cui lei \u00e9 gi\u00e0 consapevole; ossia che Renzo non \u00e8 come lei. Renzo \u00e9 un ragazzo pulito, che ha un disperato bisogno della sua famiglia pi\u00f9 di quanto abbia bisognodi lei. Si sacrifica, Tannie, rivelando a Renzo la verit\u00e0 sulla propria vita, sul proprio \"lavoro\" che le permette di mantenere se stessa ed in buona parte anche lui. Si fa odiare dal ragazzo che ama per fa s\u00ec che lui possa dimenticarla pi\u00f9 facilmente e a tornare cos\u00ec a casa ed impegnarsi per diventare ci\u00f2 che davvero desidera. Muore, Tannie, in quello che sembrerebbe un incidente, e sar\u00e0 questo dolore che riuscir\u00e0 finalmente a far s\u00ec che Renzo riesca a piangere, per la sua morte cos\u00ec come per quella della madre, per il rapporto tumultuoso col padre e con i fratelli, per l'affetto smisurato per Mariolina, per la sua vita. Imparer\u00e0, Renzo, a non piangersi addosso e che anche chi non riesce ad esprimerle ne in musica ne in parole pu\u00f2 nascondere delle note blu nella propria anima. Due mesi d'amore che gli apriranno gli occhi e le porte per una nuova vita, che saranno per Renzo la crescita e la maturazione."}
{"id": "1110745", "revid": "298229", "url": "https://it.wikipedia.org/wiki?curid=1110745", "title": "Padova Marathon", "text": "La Padova Marathon, fino al 2016 denominata Maratona Sant'Antonio, \u00e8 una manifestazione sportiva che si svolge con cadenza annuale, verso la fine di aprile, con partenza e arrivo a Padova.\nSi tratta di una delle principali maratone italiane, sia per il rilievo internazionale che per l'elevato numero medio dei partecipanti.\nStoria.\nLa partenza \u00e8 stata per molti anni a Vedelago. Successivamente dal 2011, a causa del termine del contratto tra il comitato organizzatore e il comune di Vedelago, la gara cambia tracciato e la partenza viene posizionata a Campodarsego.\nDall'edizione del 2016 la Maratona si \u00e8 spostata in una diversa area. Oltre alla partenza (Stadio Euganeo) e arrivo (Prato della Valle) a Padova, la maratona passa per i comuni di Rubano, Selvazzano Dentro, Teolo e Abano Terme.\nPartecipanti e percorsi.\nPossono partecipare sia atleti di alto livello che persone comuni, anche grazie al fatto che, oltre alla tradizionale maratona di 42\u00a0km, l'organizzazione prevede anche percorsi pi\u00f9 brevi (di 2, 5, 12 e 21\u00a0km) che si adattano alle possibilit\u00e0 di tutti. Tradizionalmente l'arrivo \u00e8 situato nella nota piazza di Prato della Valle.\nNell'edizione del 2008 alla manifestazione ha preso parte anche il pilota automobilistico Alex Zanardi correndo in handbike e classificandosi 13\u00ba."}
{"id": "1110747", "revid": "8583780", "url": "https://it.wikipedia.org/wiki?curid=1110747", "title": "Win FLP", "text": ""}
{"id": "1110750", "revid": "116489", "url": "https://it.wikipedia.org/wiki?curid=1110750", "title": "WinFLP", "text": ""}
{"id": "1110756", "revid": "729019", "url": "https://it.wikipedia.org/wiki?curid=1110756", "title": "Georges Coste", "text": "Biografia.\nNativo dei Pirenei Orientali, si laure\u00f2 in educazione fisica, ebbe una breve carriera da mediano di mischia nel club principale del suo dipartimento di nascita, il , rappresentando anche la Francia a livello giovanile.\nLa sua carriera da giocatore fu interrotta da un infortunio a 26 anni nel 1970.\nPassato quindi all'attivit\u00e0 di tecnico, guid\u00f2 il Frontignan, poi lo stesso , dopo il BUC di Barcelona, e, nel 1993, rilev\u00f2 da Bertrand Fourcade la conduzione della Nazionale italiana.\nAlla guida degli Azzurri Coste realizz\u00f2 una serie di risultati che aprirono all' la strada per l'ingresso tra le prime Federazioni del mondo e l'ammissione al Torneo delle Cinque Nazioni, all'epoca riservato solo alle quattro britanniche e alla Francia: l'11 novembre 1993, nel girone finale di Coppa FIRA, per la prima volta l'Italia batt\u00e9 una selezione francese (16-9), anche se nella fattispecie si trattava della , e alla fine del torneo arriv\u00f2 appaiata ad essa, anche se la differenza punti le fu sfavorevole.\nTra il 1995 e il 1997 l'Italia batt\u00e9 tre volte l' (una volta delle quali a Dublino) e una volta la e, infine, nella finale di Coppa FIRA 1995-97, a Grenoble, batt\u00e9 40-32 la maggiore, laureandosi campione d'Europa e vincendo il suo primo \"test match\" contro i transalpini.\nGuid\u00f2 la squadra alla in Sudafrica, nella quale l', pur uscendo al primo turno, riport\u00f2 una vittoria di prestigio (31-25) contro l' e una pi\u00f9 che onorevole sconfitta (20-27) contro l'.\nNonostante l'ammissione al Torneo delle Cinque Nazioni, ribattezzato quindi Sei Nazioni, deciso nel 1998, i rapporti di Coste con la Federazione si degradarono a partire dalla preparazione della da disputarsi in Galles: a causa del nuovo \"status\" di professionisti, i club rifiutarono di prestare i loro migliori giocatori alla Nazionale, e Coste affront\u00f2 un \"tour\" preparatorio in Sudafrica in pieno caos organizzativo, s\u00ec da rimediare un pesantissimo 0-101 dagli \"Springboks\", che rimane tuttora il peggior passivo internazionale dell'; dopo tale \"performance\" Coste lasci\u00f2 la squadra al suo secondo Mascioletti.\nDopo un breve incarico sempre in seno alla Federazione Italiana Rugby divenne allenatore in seconda dello e nel 2006 torn\u00f2 a lavorare per la F.I.R., nel ruolo di supervisore tecnico delle Nazionali giovanili italiane."}
{"id": "1110763", "revid": "92723", "url": "https://it.wikipedia.org/wiki?curid=1110763", "title": "Christus Dominus", "text": "Christus Dominus \u00e8 un decreto del Concilio Vaticano II \"sulla missione pastorale dei vescovi nella Chiesa\". Venne approvato dai vescovi riuniti in Concilio e fu promulgato dal papa Paolo VI il 28 ottobre 1965.\nCome spesso succede nei documenti della Chiesa cattolica, anche in questo caso il titolo del decreto deriva dalle prime parole del testo in latino (\"Christus Dominus\" appunto, in italiano \"Cristo Signore\")."}
{"id": "1110765", "revid": "256896", "url": "https://it.wikipedia.org/wiki?curid=1110765", "title": "Reporters sans fronti\u00e8res", "text": ""}
{"id": "1110766", "revid": "1745361", "url": "https://it.wikipedia.org/wiki?curid=1110766", "title": "Vacanze nel deserto", "text": "Vacanze nel deserto (\"The Book of Skulls\") \u00e8 un romanzo di fantascienza dello scrittore statunitense Robert Silverberg pubblicato nel 1972, noto anche con il titolo Il libro dei teschi.\nL'opera, seppure comunemente classificata come fantascienza, in realt\u00e0 non tratta affatto temi appartenenti a tale filone e pu\u00f2 essere accomunata pi\u00f9 agevolmente al genere dark fantasy o al \"mainstream fantastico\". \nStoria editoriale.\nIl romanzo \u00e8 stato pubblicato per la prima volta negli Stati Uniti nel 1972. e nell'anno seguente \u00e8 stato candidato al Premio Hugo, al Premio Nebula, classificandosi al secondo posto al Premio Locus per il miglior romanzo.\nIn Italia \u00e8 stato pubblicato per la prima volta nel 1975 con il titolo \"Vacanze nel deserto\" e ripubblicato nel 1991. Nel 2004 \u00e8 stato ritradotto e pubblicato con un nuovo titolo fedele a quello originale inglese: \"Il libro dei teschi\".\nTrama.\nIl giovane Eli \u00e8 un promettente studente di lingue antiche. Nella nutrita biblioteca della sua universit\u00e0 scopre un antico manoscritto catalano, \"Il libro dei teschi\". Traducendo il testo apprende l'esistenza della \"Confraternita dei teschi\", una misteriosa setta che nel corso dei millenni si \u00e8 dedicata con successo alla conquista dell'immortalit\u00e0. Per essere ammessi nella confraternita \u00e8 necessario superare alcune prove e un lungo percorso di iniziazione durante il quale per ogni gruppo di quattro aspiranti, solo due otterranno la vita eterna, mentre uno di loro sar\u00e0 ucciso dai compagni e un altro si suicider\u00e0. Eli \u00e8 convinto che la Confraternita dei teschi si sia stabilita nel deserto dell'Arizona e convince altri tre compagni dell'universit\u00e0 a partire con lui in un lungo viaggio in auto verso l'Ovest approfittano delle vacanze di Pasqua: Ned aspirante poeta cinico e omosessuale, Timothy ricco e viziato, Olivier introverso e caratteriale di origini contadine. Attraverso i racconti dei quattro ragazzi, narrati alternativamente in prima persona, saranno disvelati indicibli segreti che li hanno coinvolti, i loro pensieri, le loro storie, le loro paure e orientamenti sessuali.\nLungo la strada i quattro hanno incontri con altri ragazzi e avventure amorose ma non si lasciano fuorviare dall'obiettivo finale, nonostante siano coscienti che almeno due di loro non sopravviveranno. Giunti in Arizona prendono contatto con la confraternita, composta da frati dall'et\u00e0 imprecisabile e da alcuni famigli di sesso femminile. Una volta ammessi nella setta non \u00e8 possibile uscirne e qualora uno dei quattro fugga, i restanti verranno uccisi. I frati confermano che solo due di loro avranno in dono l'immortalit\u00e0 mentre altri due moriranno durante la permanenza. I ragazzi accettano comunque le regole e decidono di rimanere, pur avendo la possibilit\u00e0 di abbandonare subito la confraternita senza conseguenze. Le pratiche di iniziazione si protraggono per molti mesi e comprendono attivit\u00e0 fisiche, sessuali e psichiche intervallate da sedute di autocritica nelle quali ciascuno dei quattro deve confessare a un compagno un proprio oscuro segreto: Ned \u00e8 stato la causa del suicidio di una coppia di uomini, entrambi innamorati del giovane, Timoty ha stuprato la sorella, Eli \u00e8 stato giudicato un genio e ammesso all'elitaria universit\u00e0 grazie a un lavoro plagiato di cui si era attribuito la paternit\u00e0 e Oliver, omofobo e ipersessuale, \u00e8 in realt\u00e0 omosessuale, segnato da esperienze avute nel passato. Timoty stanco del lungo soggiorno e delle procedure di formazione, tenta la fuga e viene ucciso da Eli mentre Oliver, incapace di accettare la propria disvelata omosessualit\u00e0, dopo un intenso rapporto sessuale con Ned si uccide. Solo Ned ed Eli sopravvivono all'iniziazione rimanendo da immortali nella confraternita."}
{"id": "1110771", "revid": "767487", "url": "https://it.wikipedia.org/wiki?curid=1110771", "title": "Ambra (torrente)", "text": "Il torrente Ambra \u00e8 un affluente di sinistra dell'Arno che nasce in provincia di Siena alle pendici del Monte Luco, a circa 850 m di altitudine.\nGeografia fisica.\nPer un breve tratto segna il confine tra le province di Siena e Arezzo, per poi entrare definitivamente nella provincia di Arezzo. Dopo un corso di circa 38\u00a0km nel quale attraversa per alcuni chilometri i comuni di Gaiole in Chianti e Castelnuovo Berardenga in provincia di Siena entra come gi\u00e0 detto definitivamente in provincia di Arezzo attraversando gran parte del comune di Bucine (circa 25\u00a0km.) e la valle a cui appunto d\u00e0 il nome (Valdambra), sfociando poi nell'Arno in localit\u00e0 Levanella, nel comune di Montevarchi. In localit\u00e0 Pogi, il torrente \u00e8 attraversato da un ponte medievale a schiena d'asino che ingloba nei suoi piloni i resti di un antico ponte romano e pi\u00f9 a valle, a Bucine, troviamo i resti con un'intera arcata intatta di un altro antico ponte medievale che ha come sfondo un grande viadotto ferroviario (ponte di Bucine).\nCentri attraversati.\nAttraversa i centri abitati di: Ambra, Capannole, Pogi, Bucine e Levane. Tutti questi paesi fanno parte del comune di Bucine.\nAffluenti.\nGli affluenti principali dell'Ambra sono i torrenti Trove, Lusignana e Scerfio, pi\u00f9 vari corsi minori come ad esempio il borro di San Salvatore, il borro della Madonna e quello di Caposelvi.\nFauna ittica.\nLa fauna ittica nel torrente Ambra \u00e8 molto varia, nel suo alto corso le sue acque sono classificate a salmonidi con presenze di trote e vaironi, scendendo pi\u00f9 a valle le sue acque si classificano a ciprinidi, con presenze di alborelle, cavedani, barbi (tiberino e canino), carpe, tinche, lucci, persici, pesci gatto, carassi, e ancora qualche esemplare di anguilla."}
{"id": "1110772", "revid": "628767", "url": "https://it.wikipedia.org/wiki?curid=1110772", "title": "Ulu\u011f Bek", "text": "L'appellativo con cui \u00e8 comunemente noto non \u00e8 tanto un nome personale quanto piuttosto un esornativo, liberamente traducibile come \"Grande\" (\"Ulu\") \"Signore\" (\"Bek\"), ed era l'equivalente \"turki\" del titolo persiano-arabo di Tamerlano, ovvero \"Am\u012br-e Kab\u012br\". Il suo vero nome era invece \"M\u012brz\u0101 Mohammed Taragai bin Sh\u0101hrukh\". Ulu\u011f Bek fu un personaggio di assoluto spicco per il suo operato nell'ambito della matematica e delle scienze connesse all'astronomia, ovvero trigonometria e geometria sferica, che lo fecero conoscere e stimare anche nell'Occidente cristiano coevo.\nVita.\nEra nipote del conquistatore Tamerlano (1336-1405) in quanto ultimo figlio di Shah Rukh, primo effettivo successore di Tamerlano in Transoxiana (ora Uzbekistan) sul trono dei Timuridi - una dinastia fondata dallo stesso conquistatore, che discendeva dalla trib\u00f9 mongola dei Barlas. Sua madre era la nobile persiana Goharshad. Da Ulu\u011f Bek, e di conseguenza da Tamerlano, discese poi B\u0101bur, fondatore della dinastia Mogol in India.\nNato a Sol\u1e6d\u0101niyeh (Persia), da ragazzo Ulu\u011f Bek vagabond\u00f2 per buona parte di Medio Oriente e India a mano a mano che il nonno espandeva le sue conquiste in quella vastissima area geografica. Alla morte di Tamerlano e con il proprio insediamento sul trono dei Timuridi (prima, per 40 anni, in veste di reggente del padre Sh\u0101h Rukh, ritiratosi presso una comunit\u00e0 religiosa islamica, e poi per altri 2 come sovrano a pieno titolo), si stanzi\u00f2 a Samarcanda, gi\u00e0 capitale dei suoi predecessori.\nFu assassinato da suo figlio \u02bfAbd al-La\u1e6d\u012bf, che si era ribellato a lui.\nIl sovrano adolescente, profondamente affezionato al nonno e al padre, si impegn\u00f2 strenuamente in loro nome per trasformare la citt\u00e0 nel centro intellettuale dell'impero timuride. Tra il 1417 e il 1420 edific\u00f2 sulla famosa piazza del Registan l'altrettanto famosa \"Madrasa\" (\"universit\u00e0\" o \"istituto\") che prese il nome da lui, invitandovi a studiare numerosi astronomi e matematici musulmani. La figura di maggior rilievo nell'ambito della matematica fu sicuramente Ghiyath al-Kashi (circa 1370 - 1429).\nAstronomia.\nI suoi interessi personali si concentravano sull'astronomia, per cui nel 1428 si fece costruire un enorme osservatorio detto \"Gurkhani Zij\", simile a quello che sarebbe poi stato successivamente l'Uraniborg di Tycho Brahe. Non disponeva di telescopi nel senso moderno del termine ma utilizzando il cosiddetto \u201cSestante Fakhri\", che aveva un raggio di circa 36 metri e una separabilit\u00e0 ottica di 180 secondi di arco, fece osservazioni e misure della posizione degli astri di una precisione mai raggiunta prima e a lungo ineguagliata. Con l'ausilio di tale strumento nel 1437 compil\u00f2 lo Zij-i Sultani, generalmente considerato il pi\u00f9 grande catalogo di stelle tra quelli di Tolomeo e Tycho Brahe. I gravi errori che scopr\u00ec negli analoghi cataloghi arabi (dovuti al fatto che gli autori si erano limitati a copiare da Tolomeo, aggiungendo alle longitudini l'effetto della precessione), lo indussero a rideterminare la posizione di 992 stelle fisse, a cui ne aggiunse 27 dal Libro delle stelle fisse (964) del persiano (903 - 986) \u02bfAbd al-Ra\u1e25m\u0101n al-\u1e62\u016bf\u012b (), troppo meridionali per poter essere osservate da Samarcanda. Questo catalogo, il primo originale dai tempi di Tolomeo, fu pubblicato da Thomas Hyde a Oxford nel 1665 con il titolo \"Tabulae longitudinis et latitudinis stellarum fixarum ex observatione Ulubeighi\", quindi nel 1767 da G. Sharpe e nel 1843 da Francis Baily nel volume XIII dei \"Memoirs of the Royal Astronomical Society\".\nNel 1437 Ulu\u011f Bek determin\u00f2 la lunghezza dell'anno siderale in 365.2570370...d = 365d 6h 10m 8s (con un errore di +58s). Nelle sue misurazioni nell'ambito di molti anni si era servito di uno gnomone alto 50 metri. Tale valore fu migliorato di 28s da Copernico (1473 - 1543), il quale ricorse alla stima dell'arabo mesopotamico Th\u0101bit ibn Qurra ibn Marw\u0101n (826 - 901) (), approssimata a +2s.\nIn onore di questi conseguimenti nell'ambito dell'astronomia, il tedesco Johann Heinrich von M\u00e4dler chiam\u00f2 Ulugh Beigh un cratere lunare di 54\u00a0km di diametro nella sua mappa della Luna (1830)."}
{"id": "1110775", "revid": "84529", "url": "https://it.wikipedia.org/wiki?curid=1110775", "title": "Columbia Broadcasting System", "text": ""}
{"id": "1110780", "revid": "767487", "url": "https://it.wikipedia.org/wiki?curid=1110780", "title": "Capleton", "text": "Inizia a frequentare l'ambiente dei sound system all'et\u00e0 di 12 anni ispirato dalla musica di Bob Marley e dal dancehall-style di DJ Papa San. All'et\u00e0 di 18 anni si trasferisce a Kingston nella speranza di far carriera nel mondo della musica. A Kingston inizia collaborando con alcuni soundsystem minori fino ad approdare all'etichetta \"African Star\" di Steward Brown con sede a Toronto in Canada. Capleton \u00e8 un seguace del Rastafarianesimo, le cui tematiche affiorano spesso nei testi delle sue canzoni, ed \u00e8 inoltre un rigoroso vegano.\nControversie.\nIl cantante, nel corso della sua carriera, si \u00e8 spesso trovato al centro di accese polemiche, legate al contenuto dei suoi testi, ritenuti eterosessisti\ne parecchio inclini all'omofobia (sebbene, nella sua nat\u00eda Giamaica, l'omosessualit\u00e0 risulti ancora una pratica illegale). Il suo manager ha sovente difeso la sua opera, asserendo come i suoi critici abbiano semplicemente malinterpretato il significato delle sue canzoni, e lo stesso Capleton, pur ammetendo di trovare l'omosessualit\u00e0 intrinsecamente sbagliata (dato le sue convinzioni religiose), ha negato ogni intento volutamente omofobo nella scrittura e composizione dei propri pezzi, affermando che termini ricorrenti nelle sue canzoni, come \"fuoco\" e \"brucia\", vadano visti come metafore per \"purificazione\" e, pi\u00f9 in generale, pulizia e non interpretati letteralmente come \u00abuscire e bruciare ed uccidere persone\u00bb.\nNel 2007, il cantante acconsent\u00ed, assieme ad altri musicisti del panorama reggae, a sottoscrivere il \"Reggae Compassionate Act (RCA)\", iniziativa legata alla campagna \"Stop Murder Music\", volta a combattere l'omofobia e la glorificazione di omicidi ed altri tipi di violenze ai danni della comunit\u00e0 LGBT raffigurati nei testi reggae. Ciononostante, Capleton ha continuato a suonare canzoni che, secondo alcuni, violerebbero i termini dell'iniziativa, motivo per cui due suoi concerti, uno in Svizzera nel 2008 ed un altro negli Stati Uniti nel 2010, vennero annullati."}
{"id": "1110781", "revid": "809148", "url": "https://it.wikipedia.org/wiki?curid=1110781", "title": "Arco vulcanico", "text": "Un arco vulcanico \u00e8 una catena di isole vulcaniche o montagne che si formano quando una placca subduce sotto un'altra, creando un insieme di vulcani pi\u00f9 o meno allineati lungo una curva; ci sono due tipi di arco vulcanico: \"arco insulare\" e \"arco continentale\"; il primo si forma quando una porzione di crosta oceanica subduce sotto altra crosta oceanica, mentre il secondo caso si ha quando una porzione di crosta oceanica subduce sotto crosta continentale. In alcuni casi una singola zona di subduzione pu\u00f2 mostrare entrambi gli aspetti lungo il suo margine.\nDue classici esempi di arco insulare sono le Isole Marianne nell'Oceano Pacifico occidentale e le Piccole Antille nell'Oceano Atlantico occidentale. Le Ande rappresentano invece un esempio di arco continentale. Il miglior esempio di arco doppio \u00e8 invece l'arco aleutino, che comprende le Isole Aleutine, l'Alaska e la Kam\u010datka. Un insieme di vulcani pi\u00f9 o meno allineati ma che non formano una curva come nel caso degli archi \u00e8 chiamato cintura vulcanica.\nPetrologia.\nNella zona di subduzione gli elementi volatili inclusi nella porzione di crosta subdotta inducono fusione parziale del mantello sovrastante, generando dei fusi la cui alcalinit\u00e0 aumenta all'aumentare della distanza dalla fossa. Il magma cos\u00ec creato risale la crosta e causa l'attivit\u00e0 vulcanica degli archi.\nIl tipo di attivit\u00e0 e la distanza dell'arco dalla fossa dipendono dall'inclinazione della crosta subdotta. Con inclinazioni maggiori avremo archi molto pi\u00f9 vicini alla fossa, con inclinazioni minori essi tenderanno invece ad allontanarsi, fino ad arrivare a valori inferiori a 10\u00b0 nei quali non avviene magmatismo. La composizione chimica delle rocce eruttate dipender\u00e0 inoltre dalla crosta che non entra in subduzione: croste di tipo oceanico (quindi sottili) tenderanno a non consentire la formazione di grosse camere magmatiche; i prodotti eruttati non riusciranno quindi a differenziarsi. In croste di tipo continentale si formano invece grandi camere magmatiche in cui il magma avr\u00e0 cos\u00ec modo di differenziarsi. I prodotti cos\u00ec eruttati saranno quindi anche molto diversi dal magma di partenza.\nAllontanandosi dalla fossa il magma prodotto avr\u00e0 caratteristiche diverse e avr\u00e0 diverse evoluzioni, formando cos\u00ec 4 serie:"}
{"id": "1110782", "revid": "23117", "url": "https://it.wikipedia.org/wiki?curid=1110782", "title": "Pablo C\u00e9sar Aimar", "text": ""}
{"id": "1110784", "revid": "23117", "url": "https://it.wikipedia.org/wiki?curid=1110784", "title": "Roberto Fabi\u00e1n Ayala", "text": ""}
{"id": "1110808", "revid": "1537232", "url": "https://it.wikipedia.org/wiki?curid=1110808", "title": "Maria Maddalena Starace", "text": "Biografia.\nNata a Castellammare di Stabia nel 1845, crebbe subendo le influenze della madre Maria Rosa Cascone, molto religiosa; fu educata al \"Convitto per ragazze di buona condotta\" gestito dalle Figlie della Carit\u00e0. Il Convitto era stato fondato nel 1850 a Castellammare di Stabia, ed era legato all'Ospedale San Leonardo.\nLa salute della ragazza per\u00f2 era instabile, cosa che le imped\u00ec di continuare a frequentare il Convitto.\nLa Starace entr\u00f2 dunque nel Convento della Santissima Trinit\u00e0 di Vico Equense, un'istituzione gestita dalle suore Teresiane, ma dovette uscirne per via delle cagionevoli condizioni di salute. Soffriva di mali inspiegabili, che le preclusero la vita della suora di clausura. Dopo un breve periodo con i propri familiari, volle ritentare la vita clausura, cosa che per\u00f2 le fu impedita dal padre. In compenso, tramite il suo prete confessore, pot\u00e9 ricevere a soli 15 anni i voti perpetui, diventando quindi suora.\nEbbe la vestizione dell'ordine il 19 giugno 1865 e l'8 giugno 1867 fece la professione di fede, diventando quindi suora terziaria e scegliendo il nome di \"suor Maria Maddalena della Passione\".\nSu incarico del vescovo Francesco Saverio Petagna, divent\u00f2 direttrice della \"Pia Unione delle Figlie di Maria\", un istituto di catechesi per bambine.\nMaria Maddalena part\u00ec, con la benedizione del Vescovo, alla volta di Alezio e vi stabil\u00ec la prima casa delle Suore Compassioniste. Il Sig. Starace cedette alle suore una parte del suo palazzo e un bel giardino. A proprie spese fece edificare una graziosa chiesa dedicata alla Vergine \"SS. Addolorata \"sotto il titolo della Piet\u00e0. L'istituto ottenne l'erezione canonica il 27 maggio 1871 ma solo il 10 luglio 1928 venne approvato da papa Pio XI. Dietro al canone che parlava di \"compatire il prossimo\", l'ordine pi\u00f9 prosaicamente si adoperava per aiutare gli orfani e le vittime del colera che in quegli anni funestava la Campania.\nIl generale dell'ordine dei Serviti assegn\u00f2 il decreto di perpetua aggregazione dell'Istituto il 10 novembre 1893.\nLa Starace attribu\u00ec i numerosi problemi di salute avuti lungo la sua vita a \"prove divine\": era frequentemente soggetta a tremori, attacchi di vomito, assalti di paure paranoiche e malattie. Lei stessa si sottoponeva volontariamente a digiuni prolungati che la lasciavano allo stremo delle forze.\nLa donna aveva occasionali momenti di estasi, ed in alcune occasioni manifest\u00f2 anche delle stigmate. In un'occasione la manifestazione d'isteria fu tanto pronunciata che venne attribuita a possessione diabolica e venne chiamato il vescovo per un esorcismo. Gli attacchi e le crisi epilettiche si succedettero per tutto il corso della vita della donna.La Starace mor\u00ec di polmonite il 13 dicembre 1921: gi\u00e0 dall'8 dicembre 1921 era stata costretta a letto dall'aggravarsi della malattia.\nCulto.\nIl 4 aprile 1939 fu aperto il processo di canonizzazione. Il 7 luglio 2003 papa Giovanni Paolo II l'annover\u00f2 nell'elenco dei \"venerabili\".\nLe vengono attribuiti alcuni miracoli, tra i quali uno riconosciuto dalla Chiesa cattolica il 21 ottobre 2004. Quest'ultimo avvenne nella citt\u00e0 di Castellammare di Stabia, e riguarda la guarigione di una suora appartenente all'ordine, Fara Ciaramella, ammalata di \"porpora acuta di tipo tifoideo\".Sulla base di queste premesse e delle azioni compiute in vita, \u00e8 stata beatificata il 15 aprile 2007 (dietro decreto firmato da Benedetto XVI il 26 giugno 2006) nella concattedrale di Castellammare di Stabia in una cerimonia presieduta del cardinale Jos\u00e9 Saraiva Martins, ex prefetto della Congregazione per le Cause dei Santi. Per l'occasione \u00e8 stato usato il nuovo rito inserito da Joseph Ratzinger, il quale prevede che le celebrazioni siano svolte in una citt\u00e0 della regione del beato.\nLe spoglie della suora si trovano nel Santuario del Sacro Cuore sito in Scanzano, una frazione collinare di Castellammare di Stabia, posto accanto al convento della Compassioniste da lei stessa fondato nel XIX secolo su progetto di Antonio Vitelli. Vennero translate in loco il 19 agosto 1929, per volont\u00e0 popolare.\nNel santuario intitolato al Sacro Cuore vi \u00e8 un quadro omonimo realizzato dal pittore Scognamiglio, dove \u00e8 rappresentata ai piedi di Cristo santa Margherita Maria Alacoque, in quanto apostola del Sacro Cuore.\nNel convento, sono presenti alcuni effetti personali della beata oltre che la stanza ove ella dormiva e la cappella ove pregava."}
{"id": "1110812", "revid": "1699560", "url": "https://it.wikipedia.org/wiki?curid=1110812", "title": "Ciuffenna", "text": "Il Ciuffenna \u00e8 un torrente della provincia di Arezzo.\nPercorso.\nNasce dai monti del Pratomagno, presso il varco di Castelfranco (1267\u00a0m s.l.m.), dalla confluenza di due rami sorgentizi. I due rami si uniscono poco prima dell'abitato di Loro Ciuffenna dove il torrente scorre in una profonda gola scavata tra le rocce. Bagna poi Terranuova Bracciolini e si getta nel fiume Arno dopo un corso di 22\u00a0km. Lungo il suo corso il torrente attraversa zone di notevole interesse artistico e paesaggistico.\nFauna ittica.\nNei due rami superiori del torrente si riscontra il classico habitat superiore della trota, in cui si osservano esemplari di trota fario, spesso associati ad esemplari di vairone. Dalla confluenza dei due rami, fino a circa un chilometro dopo la fine dell\u2019attuale zona a Salmonidi, si incontra il tratto inferiore della trota, dove il salmonide si rinviene durante tutto l\u2019arco dell\u2019anno, ma la sua preponderanza numerica si riduce a favore di specie come il barbo tiberino, il cavedano etrusco, il ghiozzo etrusco o di ruscello e la rovella. Il restante tratto, fino alla foce in Arno, ha le caratteristiche della zona del barbo, con numerosi esemplari di cavedano comune, lasca, rovella e barbo tiberino. Durante il campionamento sono stati anche catturati due esemplari di tinca; la presenza di questo ciprinide limnofilo deve essere attribuita pi\u00f9 all\u2019effetto delle semine che ad una naturale vocazione del torrente per il loro sviluppo."}
{"id": "1110817", "revid": "767487", "url": "https://it.wikipedia.org/wiki?curid=1110817", "title": "Cobly", "text": "Cobly \u00e8 una citt\u00e0 situata nel dipartimento di Atakora nello Stato del Benin con 53.889 abitanti (stima 2006).\nGeografia fisica.\nIl comune dista 645 chilometri dalla capitale Cotonou e 106 da Natitingou. Confina a nord con il comune di Mat\u00e9ri, a sud con Boukoumb\u00e9, ad est con Tangui\u00e9ta e ad ovest con il Togo.\nAmministrazione.\nIl comune \u00e8 formato dai seguenti 4 arrondissement composti da 26 villaggi:\nSociet\u00e0.\nReligione.\nLa maggioranza della popolazione segue religioni locali (82,8%), seguita dal cattolicesimo (7,0%) e dalla religione musulmana (3,6%).\nEconomia.\nL'economia del comune \u00e8 principalmente agricola, con la coltivazione di cotone ed arachidi. Sviluppato anche l'allevamento di bovini e ovini mentre \u00e8 poco praticata la pesca. Sono rilevati inoltre giacimenti di sabbia."}
{"id": "1110819", "revid": "23117", "url": "https://it.wikipedia.org/wiki?curid=1110819", "title": "Ariel Arnaldo Ortega", "text": ""}
{"id": "1110820", "revid": "125478655", "url": "https://it.wikipedia.org/wiki?curid=1110820", "title": "Uomini e topi (romanzo)", "text": "Uomini e topi (\"Of Mice and Men\") \u00e8 un romanzo dello scrittore statunitense John Steinbeck pubblicato a Londra nel 1937 e tradotto in italiano da Cesare Pavese l'anno successivo per Bompiani. Nel 2016 viene nuovamente tradotto da Michele Mari: tale traduzione risulta pi\u00f9 fedele all'originale sia nei vocaboli sia nei tempi verbali, nonostante la versione di Pavese venga tuttora considerata ottima e attuale.\nTrama.\nI due protagonisti (classici girovaghi, o \"tramp\", statunitensi degli anni trenta) sono George Milton e Lennie Small, braccianti stagionali che si guadagnano da vivere vagando per il paese di fattoria in fattoria. Lennie, sebbene dotato di una stazza imponente e di una straordinaria forza fisica (il suo cognome \u00e8 quindi un ossimoro), caratteristiche che lo rendono un manovale eccezionale, \u00e8 affetto da ritardo mentale: \u00e8 un omone con la mente di bambino che non \u00e8 in grado di controllare la propria forza, tanto che, spesso, finisce per uccidere inavvertitamente piccoli animali che ama accarezzare, come topi o cagnolini. Incapace di condurre una vita autonoma e indipendente, Lennie trova in George il proprio punto di riferimento, affidandosi completamente a lui. George, in antitesi con le caratteristiche del compagno di avventure, \u00e8 descritto come piccolo e minuto nel fisico, ma scaltro e acuto di mente.\nInoltre, nonostante si lamenti pi\u00f9 di una volta del peso che Lennie rappresenta per lui, senza il quale sarebbe libero di godersi la vita, prova un forte affetto nei suoi confronti, poich\u00e9 \u00e8 consapevole che affrontare le difficolt\u00e0 della vita assieme ad un amico sia molto meglio che doversele sobbarcare in solitudine. Con Lennie condivide anche il sogno di comprarsi, un giorno, un piccolo pezzo di terra dove condurre una vita finalmente serena, lontana dalle umiliazioni del lavoro del bracciante, vivendo dei frutti della terra e in armonia con i tanti animali di cui Lennie sogna di prendersi cura. Questo progetto, di cui soprattutto Lennie pare essere convinto, ma che anche George spera di poter realizzare, \u00e8 l'illusione che permette loro di sopportare la durezza della vita quotidiana.\nGiunti al \"ranch\", i due protagonisti fanno via via conoscenza di tutti gli altri personaggi, a partire dallo scopino Candy, poi il padrone della fattoria, Curley (il rissoso figlio del padrone), Carlson, Whit, Slim (l'autorevole capo-mulattiere), Crooks (lo stalliere di colore) e la sensuale moglie di Curley. Nel finale del romanzo, dopo una serie di avvenimenti che via via aumentano la tensione e che chiaramente preludono ad una fine tragica, Lennie si trova nella stalla ad accudire dei cagnolini di pochi giorni quando gli si avvicina la provocante moglie di Curley, che lo invita ad accarezzarle i capelli; Lennie, con i suoi modi inconsapevolmente rudi, finisce per spaventare la ragazza, che inizia a strillare per indurre Lennie a mollare la presa. Lennie, tuttavia, terrorizzato dal fatto che le grida possano attirare le attenzioni degli altri lavoratori, in particolare di George, impulsivamente inizia a strattonare con forza la donna per farla smettere, finendo per spezzarle l'osso del collo, uccidendola.\nResosi conto di aver combinato un grosso guaio, Lennie fugge fra i boschi, nel luogo in cui George gli aveva indicato di nascondersi proprio in occasione di evenienze di quel tipo. Nel frattempo, gli altri lavoratori, capeggiati da Curley, dopo aver rinvenuto il corpo senza vita della donna, si organizzano per catturare Lennie (con la probabile volont\u00e0 di ucciderlo). Tuttavia George, avendo colto al volo dove si sarebbe rifugiato Lennie, decide di recarvisi da solo: raggiunto l'amico, sceglie di ucciderlo, in un estremo atto d'amore fraterno, per sottrarlo alla violenza e alla furia omicida di Curley e degli altri braccianti.\nOrigine del titolo.\nIl titolo dell'opera \u00e8 derivato da un verso di una poesia dello scrittore scozzese settecentesco Robert Burns\ne, come scrive Claudio Gorlier:\nTitolo nella traduzione italiana.\nIl titolo delle traduzioni italiane, a partire dall'edizione di Pavese del 1938, presenta due particolarit\u00e0 uniche nel panorama europeo: la prima \u00e8 che si inverte l\u2019ordine dei sostantivi in \"Uomini e topi\"; la seconda \u00e8 che l\"'of\" originale non viene reso come un complemento di argomento, forse perch\u00e9 Pavese e la Bompiani tennero conto del fatto che la citazione dal verso di Burns presenta un complemento di specificazione: da qui, probabilmente, la scelta di tradurre con un'espressione descrittiva e referenziale. Come detto tali scelte risultano uniche nel contesto europeo: si pensi, infatti, alla traduzione francese (\"Des souris et des hommes),\" a quella spagnola (\"De ratones y hombres\") e a quella tedesca (\"Von M\u00e4usen und Menschen\")."}
{"id": "1110825", "revid": "767487", "url": "https://it.wikipedia.org/wiki?curid=1110825", "title": "Rose Tattoo (album)", "text": "Rose Tattoo \u00e8 il primo album in studio dei Rose Tattoo, uscito nel novembre 1978 per l'Etichetta discografica Albert Productions.\nDal 1982 l'album venne re-intitolato Rock n' Roll Outlaw sul mercato europeo e distribuito dalla Carrere Records."}
{"id": "1110826", "revid": "118834", "url": "https://it.wikipedia.org/wiki?curid=1110826", "title": "Un tram chiamato desiderio (film 1951)", "text": ""}
{"id": "1110827", "revid": "767487", "url": "https://it.wikipedia.org/wiki?curid=1110827", "title": "K\u00e9rou", "text": "K\u00e9rou \u00e8 una citt\u00e0 situata nel dipartimento di Atakora nello Stato del Benin con 72.342 abitanti (stima 2006).\nGeografia fisica.\nIl comune confina a nord con il Burkina Faso, a sud con Kouand\u00e9 e P\u00e9hunco, ad est con Banikoara e Gogounou e ad ovest con Tangui\u00e9ta e Kouand\u00e9.\nAmministrazione.\nIl comune \u00e8 formato dai seguenti 4 arrondissement composti a loro volta da 28 villaggi:\nSociet\u00e0.\nReligione.\nLa maggioranza della popolazione segue religioni locali (44,6%), seguita dal cattolicesimo (7,3%) e dalla religione musulmana (30,3%).\nEconomia.\nIn ambito agricolo \u00e8 sviluppata la coltivazione di cotone, tabacco ed arachidi oltre che all'allevamento di bovini. Sviluppata l'industria del legname.\nTurismo.\nIl parco Pendjari oltre che spettacoli di folklore locale."}
{"id": "1110828", "revid": "125432450", "url": "https://it.wikipedia.org/wiki?curid=1110828", "title": "Guillermo Barros Schelotto", "text": "\u00c8 il secondo calciatore pi\u00f9 titolato della storia del Boca Juniors con 16 trofei, dopo Sebasti\u00e1n Battaglia (18), nonch\u00e9 il terzo giocatore argentino pi\u00f9 titolato in assoluto dopo Alfredo Di St\u00e9fano (21).\nCarriera.\nGiocatore.\nSoprannominato \"El Mellizo\" (\"il gemello\") poich\u00e9 aveva un fratello gemello calciatore, Gustavo, inizi\u00f2 la carriera alla fine del 1991 con il Gimnasia La Plata, squadra della Primera Divisi\u00f3n de Argentina con cui segn\u00f2 45 reti in 81 incontri disputati e nel 1993 vinse la Coppa AFA Centenario. Il 14 settembre 1997 si trasfer\u00ec al Boca Juniors. Il 18 aprile 2007 dopo dieci anni rescinde con i giallo-blu e firma con i Columbus Crew che nel 2008 guida alla prima storica vittoria nella finale di MLS Cup, vincendo il premio di miglior giocatore della MLS.\nIl 13 gennaio 2011 torna in Argentina per vestire la maglia del Gimnasia La Plata, squadra nella quale aveva cominciato la sua carriera da professionista.\nAllenatore e dirigente.\nIl 26 giugno 2012 diventa allenatore del Lan\u00fas in sostituzione del dimissionario Gabriel Sch\u00fcrrer, portandosi come vice il fratello Gustavo. Nel 2013 vince la Copa Sudamericana. Il 27 novembre 2015 si dimette dalla guida.\nL'11 gennaio 2016 il presidente del , Maurizio Zamparini annuncia il suo ingaggio per la conduzione tecnica della squadra. L'impossibilit\u00e0 di tesserarlo in tempi brevi spinge il Palermo a nominare prima Fabio Viviani poi Giovanni Bosi e infine Giovanni Tedesco come nuovo allenatore del club in attesa che le procedure vengano completate. Si sieder\u00e0 in panchina come dirigente accompagnatore. Il 10 febbraio seguente, a neanche un mese dalla firma del contratto, Schelotto rassegna le dimissioni perch\u00e9 la UEFA non ha riconosciuto la validit\u00e0 del suo patentino da allenatore.\nIl 2 marzo diventa l'allenatore del Boca Juniors al posto dell'esonerato Rodolfo Arruabarrena. Alla guida della squadra vince due titoli nazionali, nel 2016-2017 e nel 2017-2018. Lascia la panchina del club il 15 dicembre 2018, dopo la sconfitta subita contro i rivali cittadini del River Plate nella finale di Coppa Libertadores.\nIl 2 gennaio 2019 diventa l\u2019allenatore dei , club della Major League Soccer. Il 29 ottobre 2020, in seguito alla sconfitta (2-1) contro il Portland Timbers, viene sollevato dall\u2019incarico.\nIl 20 ottobre 2021 assume la guida tecnica della nazionale paraguaiana.\nStatistiche.\nStatistiche da allenatore.\n\"Statistiche aggiornate al 8 dicembre 2021. In grassetto le competizioni vinte.\"\nNazionale paraguaiana.\n\"Statistiche aggiornate all'1 febbraio 2022\"."}
{"id": "1110830", "revid": "767487", "url": "https://it.wikipedia.org/wiki?curid=1110830", "title": "Il gusto del sak\u00e8", "text": " \u00e8 un film del 1962 diretto da Yasujir\u014d Ozu.\nPrimo film di Ozu prodotto dalla Shochiku dopo \"L'autunno della famiglia Kohayagawa\" (prodotto dalla Takarazuka), rappresenta l'ultima opera del regista prima della sua morte, che sopraggiunger\u00e0 appena un anno dopo l'uscita della pellicola.\nTrama.\nShohei Hirayama \u00e8 un dirigente d'azienda vedovo con due figli maschi (Kazuo e Koichi, quest'ultimo sposato) e una femmina (Michiko, che si prende cura delle faccende domestiche). Con alcuni compagni di classe organizza una cena, alla quale invitano anche Sakuma, un loro ex insegnante. Mentre Horie viene preso in giro per essersi risposato con una donna molto pi\u00f9 giovane, Sakuma incomincia a bere sak\u00e8, finendo per ubriacarsi e costringere Hirayama e Kawai a riaccompagnarlo a casa dove incontrano Tomoko, la figlia del professore non sposatasi per accudire il padre.\nMentre Koichi spende in mazze da golf usate dei soldi prestati dal padre per acquistare un frigorifero, Hirayama torna in visita dal professore: la discussione che ne segue convince Hirayama a dare in sposa sua figlia, per evitare che sprechi il suo tempo. Tramite Koichi, tenta di capire se Yutaka Miura (collega di Koichi per il quale Michiko nutriva interesse) \u00e8 interessato a Michiko ma, dopo aver ottenuto una risposta negativa, decide di farle scegliere il candidato tra alcuni proposti da Kawai.\nMichiko accetta e si sposa: per festeggiare il matrimonio Hirayama decide di andare a bere del sak\u00e8 al bar, ma finisce per tornare a casa ubriaco.\nDistribuzione.\nDivieti.\nIl film \u00e8 stato sottoposto a limitazioni in Australia e, a partire dal 2007, nel Regno Unito: in questi Paesi la visione da parte di spettatori di et\u00e0 inferiore agli otto anni deve avvenire assieme ad un adulto.\nEdizione italiana.\nL'edizione italiana del film, distribuita dalla Raro Video in versione originale con sottotitoli, presenta un titolo differente dall'originale, la cui traduzione esatta \u00e8 \"Il sapore della costardella\", pesce che richiama l'autunno allorch\u00e9, in concomitanza col periodo riproduttivo, tende ad avvicinarsi alle coste."}
{"id": "1110831", "revid": "33751", "url": "https://it.wikipedia.org/wiki?curid=1110831", "title": "Guillermo Schelotto", "text": ""}
{"id": "1110834", "revid": "1776051", "url": "https://it.wikipedia.org/wiki?curid=1110834", "title": "Assault &amp; Battery (Rose Tattoo)", "text": "Assault &amp; Battery \u00e8 il secondo album in studio dei Rose Tattoo, pubblicato nel settembre 1981 per l'etichetta discografica Albert Productions."}
{"id": "1110837", "revid": "4252", "url": "https://it.wikipedia.org/wiki?curid=1110837", "title": "Capo Finisterre", "text": ""}
{"id": "1110838", "revid": "1924342", "url": "https://it.wikipedia.org/wiki?curid=1110838", "title": "Objection (Tango)", "text": "Objection (Tango) \u00e8 un brano contenuto nel primo album in lingua inglese della cantautrice colombiana Shakira, Laundry Service. La canzone \u00e8 stata estratta come terzo singolo dell'album. Il brano \u00e8 stato scritto e prodotto dalla cantante sia in inglese che in spagnolo; quest'ultima versione \u00e8 intitolata \"Te Aviso, Te Anuncio (Tango)\" (in italiano \"ti avverto, ti annuncio\"). \"Te aviso, te anuncio\" ha vinto un Latin Grammy Awards come miglior canzone rock nel 2003.\nDescrizione.\n\"Objection\" \u00e8 la prima canzone scritta completamente in inglese da Shakira. Sia la versione inglese che quella spagnola hanno lo stesso ritmo, che \u00e8 molto simile al tango uruguaiano-argentino \"La cumparsita\".\nLa canzone inizia come un tango classico con allusioni a \"La cumparsita\", con piano, contrabbasso e bandone\u00f3n. Comunque, quando inizia a suonare la batteria, si trasforma in una canzone rock latina, con chitarre elettriche e un basso.\nVideo musicale.\nIl video musicale inizia con Shakira ed il suo ex fidanzato intenti a ballare un tango. Quando il ballo finisce, lui se ne va, la musica continua e Shakira inizia a ballare. La cantante si reca in un club dove trova l'ex fidanzato con la sua nuova ragazza, interpretata dalla pornostar Tabitha Taylor. Successivamente inizia una sequenza animata in cui Shakira fa pressione nei nuovi impianti al silicone della nuova ragazza e lancia il suo ex fidanzato in un'altra stanza. Alla fine della sequenza animata Shakira confronta i due amanti, ma viene lanciata su un tavolo di vetro. Le parodie di due supereroi (uno dei quali interpretato da Daniel Southworth), Batman e Superman, arrivano al suo fianco, e col loro aiuto riesce a sconfiggere i due amanti. Shakira \u00e8 quindi vista sorridere sarcasticamente verso i due nemici, ora legati nel baule della sua auto. Essi provano a urlare, cercando aiuto, ma Shakira continua a sorridere e chiude il bagagliaio. Il video passa poi in una stanza dove Shakira si sta esibendo, rivelando di aver legato i due ad una ruota girevole. La ruota continua ad accelerare finch\u00e9 i due non si sganciano e volano via.\nClassifiche.\nLa versione inglese del pezzo raggiunse la posizione 55 della classifica di Billboard Hot 100, mentre quella spagnola arriv\u00f2 sedicesima nella Hot Latin Tracks. Anche se \"Objection\" non raggiunse il successo dei precedenti singoli - \"Whenever, Wherever\" e \"Underneath Your Clothes\" - la canzone divenne una hit nel programma di MTV TRL, raggiungendo la prima posizione e rimanendo in classifica per sei settimane. In Europa la canzone \u00e8 andata meglio, raggiungendo la dodicesima posizione della classifica Eurochart Hot 100 Singles. \"Objection (Tango)\" ebbe un ottimo successo commerciale nei paesi europei ed australiani, raggiungendo le prime dieci posizioni nella maggior parte delle classifiche. La versione spagnola del brano divenne per Shakira un'altra hit nel mondo latino."}
{"id": "1110840", "revid": "85405", "url": "https://it.wikipedia.org/wiki?curid=1110840", "title": "Nikon di Troitse-Sergiyeva", "text": ""}
{"id": "1110842", "revid": "46291", "url": "https://it.wikipedia.org/wiki?curid=1110842", "title": "Clematis flammula", "text": "Clematis flammula , comunemente nota come clematide fiammella, \u00e8 una pianta appartenente alla famiglia delle Ranunculaceae, diffusa nel bacino del Mediterraneo ed in Medio Oriente."}
{"id": "1110843", "revid": "599013", "url": "https://it.wikipedia.org/wiki?curid=1110843", "title": "Lu\u00eds Miguel Brito Garcia Monteiro", "text": "Carriera.\nClub.\nGli inizi giovanili e Estrela Amadora.\nNato a Lisbona, inizia a giocare a calcio nel 1989 nello Sporting, prima di accasarsi, dal 1994 al 1996, alle squadre giovanili di diverse compagini: l', il e l'.\nNel 1996, a 16 anni, viene aggregato all'Estrela Amadora e due anni pi\u00f9 tardi entra in pianta stabile in prima squadra, inizialmente nel ruolo di centravanti. Il 30 aprile 1999 debutta in Primeira Divis\u00e3o, giocando gli ultimi 17 minuti della partita persa 1-2 contro il Boavista. Nella stagione successiva scende in campo con pi\u00f9 continuit\u00e0, collezionando 28 presenze in campionato, questa volta nella posizione di ala destra offensiva, ed \u00e8 decisivo nella salvezza dell'Estrela.\nBenfica.\nNell'estate del 2000 si trasferisce al Benfica, dove gioca inizialmente come centrocampista laterale destro, per poi abbassarsi come terzino destro nella linea dei quattro difensori. Nei successivi due anni diventa un titolare inamovibile, entrando anche nel giro della nazionale e vincendo il suo primo trofeo da professionista, la Coppa di Portogallo 2003-2004. Il 5 luglio 2004 \u00e8 nominato Ufficiale dell'Ordine dell'infante Dom Henrique.\nDurante Primeira Liga 2004-2005 disputa 22 partite e marca due reti, risultando uno protagonisti del ritorno al successo del Benfica in campionato dopo un digiuno di undici anni. Al termine della stessa stagione conquista anche la Supercoppa portoghese 2005.\nValencia.\nNell'agosto 2005 il Valencia acquista il calciatore portoghese per sette milioni e mezzo di euro. In seguito diventa un titolare fisso della squadra e nel settembre 2007 rinnova per altri cinque anni. Al termine di quella stessa stagione vince il suo primo e unico trofeo in Spagna, la Coppa del Re 2007-2008 in finale contro il Getafe. Dalla stagione 2009-2010 soffre la concorrenza del neoacquisto Bruno, anche se il portoghese disputa comunque 25 incontri, col Valencia che si posiziona terzo in Liga e si garantisce l'accesso alla Champions League 2010-2011. Con la squadra valenziana gioca fino al 2012 e in 7 anni disputa 176 partite di campionato segnando 3 gol.\nNell'estate del 2012 rimane svincolato, rifiutando in seguito un'offerta del Maccabi Tel Aviv e ritirandosi.\nNazionale.\nCon la maglia della Nazionale portoghese Miguel ha debuttato il 12 febbraio 2003 contro l'. In tutto ha collezionato 59 presenze realizzando una rete (nell'amichevole vinta 5-3 contro l'Albania) partecipando da titolare alla finale del Campionato europeo 2004 giocato in casa, poi persa con la . Successivamente ha giocato ai Mondiali 2006 (con il Portogallo arrivato quarto) da titolare. \u00c8 stato convocato poi anche per gli Europei 2008 e per i Mondiali 2010, dove ha giocato da riserva. Dopo i Mondiali in Sudafrica ha giocato solo una partita il 3 settembre 2010 nel 4-4 contro Cipro, che \u00e8 stata quindi la sua ultima gara in Nazionale."}
{"id": "1110845", "revid": "62004", "url": "https://it.wikipedia.org/wiki?curid=1110845", "title": "Luis Miguel Brito Monteiro", "text": ""}
{"id": "1110848", "revid": "729019", "url": "https://it.wikipedia.org/wiki?curid=1110848", "title": "Equisetum palustre", "text": "La Coda cavallina (Equisetum palustre) \u00e8 una pianta della famiglia delle Equisetaceae.\nDescrizione.\nPianta perenne, alta 20\u201370\u00a0cm; fusto con 6-10 coste, tuboloso con cavit\u00e0 centrale pi\u00f9 larga di quelle contornanti; guaine con 6-10 denti largamente marginati di bianco; spiga cilindrica peduncolata. Sporifica da maggio ad agosto.\nHabitat.\nSi trova, poco comunemente, nei prati umidi e negli ambienti lacustri fino a 1800 metri."}
{"id": "1110850", "revid": "767487", "url": "https://it.wikipedia.org/wiki?curid=1110850", "title": "Tarda primavera", "text": "Tarda primavera (\"Banshun\") \u00e8 un film del 1949 diretto da Yasujir\u014d Ozu.\nTrama.\nUn uomo rimasto vedovo teme che la figlia diventi una \"zitella\" derisa e cerca di convincerla a sposarsi, tuttavia la ragazza \u00e8 felice di vivere con il padre, e entrambi sanno che l'uomo sarebbe perduto senza qualcuno in casa che si prendesse cura di lui. Il padre per convincere la figlia finge di essere in procinto di risposarsi.\nCuriosit\u00e0.\n13 anni dopo Ozu realizzer\u00e0 \"Il gusto del sak\u00e8\", un film dalla trama quasi identica che egli considerava una specie di \"variazione sul tema\"."}
{"id": "1110852", "revid": "46291", "url": "https://it.wikipedia.org/wiki?curid=1110852", "title": "Callitriche stagnalis", "text": "La gamberaja maggiore (Callitriche stagnalis) \u00e8 una pianta acquatica comune in tutto il territorio Italiano.\nDescrizione.\nFoglie affioranti, lineari e lanceolate, raccolte a rosette, affioranti dall'acqua a formare un fitto tappeto su superfici di acqua ferme o lente, mai in corrente. Fusto lungo, fino a 40 centimetri.\nChiamata comunemente erba gamberaia, \u00e8 una pianta acquatica sommersa, che talvolta pu\u00f2 crescere anche sul fango delle rive. Predilige acque stagnanti o a flusso debole, e formano caratteristici ciuffi sulla superficie dell'acqua, dove affiorano i suoi apici.\nSono caratterizzate da fusto strisciante avente foglie che all'apice formano caratteristiche rosette. Le foglie sommerse sono claviformi.\nHabitat e diffusione.\nDa 0 a 1200 metri circa. Pianta perenne."}
{"id": "1110853", "revid": "29244", "url": "https://it.wikipedia.org/wiki?curid=1110853", "title": "Gamberaja maggiore", "text": ""}
{"id": "1110856", "revid": "1115371", "url": "https://it.wikipedia.org/wiki?curid=1110856", "title": "Coppa Latina (rugby a 15)", "text": "La Coppa Latina (; ; ) fu una competizione rugbistica ideata allo scopo di creare un torneo che vedesse la partecipazione delle migliori squadre nazionali fuori dal mondo anglosassone: vi prendevano infatti parte l', l', la e la stessa , ovvero le quattro migliori federazioni latine della classifica IRB.\nLa competizione nacque nel 1994 per iniziativa degli allora presidenti delle federazioni argentina e francese di rugby, rispettivamente Carlos Trozzi e Bernard Lapasset, desiderosi di dare vita a una competizione inclusiva nei confronti dei Paesi di cultura latina come contraltare di quelle, esclusive, del mondo anglosassone; la prima edizione fu fissata in Argentina per il 1995 e le successive a cadenza biennale.\nEssa vide solo lo svolgersi di due edizioni, nel 1995 e nel 1997: l'incontro tra e della Coppa Latina 1995 valse anche per la Coppa FIRA 1995-97 che, in seguito, vide il suo atto finale a Grenoble tra e , con la vittoria di questi ultimi per la prima volta sui transalpini.\nEntrambe le edizioni furono vinte dalla sull', mentre e si piazzarono rispettivamente terza e quarta.\nQuello del 1995 fu il primo \"test match\" tra e dopo il 1967: durante tutto tale periodo la Francia disput\u00f2 contro gli Azzurri solo incontri con la propria nazionale A.\nCoppa Latina 1995.\nL'edizione 1995 fu vinta dalla a punteggio pieno.\nL', allenata da Georges Coste, perse contro i francesi e, a seguire, contro gli argentini.\nNell'ultimo incontro l', battendo nettamente la , ottenne il terzo posto finale; la regol\u00f2 47-16 l' con 7 mete a zero.\nCoppa Latina 1997.\nAnche l'edizione 1997 fu vinta dalla a punteggio pieno.\nLa , che in quell'anno aveva vinto il Cinque Nazioni con il Grande Slam, era anche reduce dalla prima sconfitta in assoluto contro l' (32-40 a Grenoble).\nLa stessa Italia, in procinto di venire ammessa al Torneo delle Cinque Nazioni, si produsse in una prestazione reputata convincente contro la (sconfitta italiana per 19-30, due mete a una per i francesi) e, a seguire, in un 18 pari contro l'; nonostante la vittoria finale contro la furono i sudamericani ad assicurarsi la seconda piazza per differenza punti."}
{"id": "1110859", "revid": "1439131", "url": "https://it.wikipedia.org/wiki?curid=1110859", "title": "MG RV8", "text": "La MG RV8 \u00e8 una spider prodotta dal Gruppo Rover tra il 1993 ed il 1994, come riedizione delle celebre MG B degli anni sessanta, opportunamente modificata per adeguarla ai tempi (l'ultima \"B\" era uscita di listino nel 1980).\nLe premesse.\nLe ragioni di un'operazione simile, rimettere in produzione un modello uscito di listino 13 anni prima (e presentato, originariamente, nel 1962), vanno ricercate, essenzialmente, nelle strategie di marketing del Gruppo Rover (a cui apparteneva il marchio MG).\nChiuso lo storico stabilimento di Abingdon nel 1980, per tutto il decennio successivo il marchio \"MG\" era stato utilizzato dal Gruppo Austin Rover per identificare le versioni sportive dei modelli Austin (le Metro, Maestro e Montego), il che svil\u00ec il marchio agli occhi dei puristi. Nonostante la presentazione, nel 1985, dell'avveniristica concept car MG EX-E, mai arrivata in fase di produzione, e l'avventura rallistica tentata con la partecipazione al mondiale rally della MG Metro 6R4 (un'Austin Metro con motore centrale e trazione integrale appositamente costruita), il marchio MG aveva ancora bisogno di recuperare prestigio per il grande rilancio progettato dal Gruppo Rover attraverso la produzione di una spider tutta nuova (la MG F del 1995).\nLa soluzione migliore parve quella di riprendere da dove si era finito, ovvero dalla \"MG B\", l'ultima spider che aveva sfoggiato il logo ottagonale. L'idea degli inglesi fu quella di riprendere la versione V8 della \"B\", equipaggiata col celebre motore Rover di 3,5 litri.\nDalla MG B V8 alla MG RV8.\nRispetto alla \"MG B V8\" del 1973, le modifiche tecniche riguardarono la scocca (rinforzata per migliorare la sicurezza), i freni (con dischi autoventilati all'avantreno e tamburi maggiorati dietro), gli ammortizzatori (telescopici idraulici anzich\u00e9 a leva), la cilindrata del propulsore (innalzata da 3532 a 3948 cm\u00b3) e l'alimentazione (a iniezione elettronica Lucas multi-point), mentre quelle alla carrozzeria si limitavano a una nuova mascherina in tinta, a inediti paraurti in plastica verniciata, al cofano modificato, alle nuove luci posteriori e ai parafanghi allargati (per ospitare gli pneumatici maggiorati 205/65 , montati su cerchi in lega a raggi da 6j x 15\"). Nuovo, invece, il cambio manuale a 5 marce.\nTotalmente nuovi, e rifiniti con cura \"inglese\" (plancia, sedili e pannelli porta rivestiti in pelle, inserti in radica su cruscotto e tunnel centrale della plancia), gli interni.\nGrazie alla potenza di 190\u00a0CV, a soli 4750 giri, garantita dal V8 a iniezione e al peso relativamente contenuto (1090\u00a0kg) la \"RV8\" era in grado di toccare i 230\u00a0km/h ed accelerare da 0 a 100\u00a0km/h in 5,9 secondi.\nPer rendere ancora pi\u00f9 esclusiva la vettura la produzione venne limitata a soli 1.999 esemplari, molti dei quali andarono a soddisfare un consistente ordine proveniente dal Giappone."}
{"id": "1110862", "revid": "767487", "url": "https://it.wikipedia.org/wiki?curid=1110862", "title": "Scarred for Life (Rose Tattoo)", "text": "Scarred for Life \u00e8 il terzo album in studio dei Rose Tattoo, uscito nel 1982 per l'Etichetta discografica Albert Productions."}
{"id": "1110874", "revid": "1272592", "url": "https://it.wikipedia.org/wiki?curid=1110874", "title": "Cigoli (pittore)", "text": "Fu attivo a cavallo tra il periodo del manierismo e il barocco. Formatosi a Firenze, sotto la guida di Alessandro Allori e Bernardo Buontalenti, oper\u00f2 a Firenze e negli ultimi anni della sua vita a Roma, durante il pontificato di papa Paolo V Borghese.\nFu compagno di studi e grande amico di Galileo Galilei. Durante la sua vita artistica si occup\u00f2 di pittura, arti plastiche, anatomia pittorica, scenografia, letteratura e musica. Ebbe il merito di aver portato il manierismo a Firenze e di essere accolto tra i primi all'Accademia della Crusca. Negli ultimi anni della sua vita fu nominato cavaliere di Malta.\nBiografia.\nOrigini e formazione.\nFiglio di Giovan Batista Cardi e Ginevra del Mazzi (Mazza o Mazzi), nacque il 21 settembre 1559 in un'abitazione presso l'odierna Villa Sonnino, nel castello di Cigoli, oggi borgo medioevale posto su un colle nel comune di San Miniato, in Toscana, dal quale il Cardi acquis\u00ec lo pseudonimo de \"Il Cigoli\".\nInizi\u00f2 il suo percorso seguendo studi umanistici a Empoli sotto la guida del prelato Bastiano Morellone, fino all'et\u00e0 di 13 anni. Nello stesso periodo la famiglia Cardi si trasfer\u00ec a Firenze, e Lodovico, seguendo il consiglio del senatore Jacopo Salviati, si present\u00f2 presso la bottega di Alessandro Allori, allievo ed erede di Agnolo Bronzino, che teneva studi di anatomia pittorica nei chiostri di San Lorenzo.\nSotto la guida dell'Allori, fervente michelangiolista, compositore freddo ma disegnatore estremamente preciso e minuto, inizi\u00f2 un periodo quadriennale di apprendistato artistico, dal 1574 al 1578, trascorrendo \"i giorni e talora l'intere notti fra quelle malinconiche operazioni\". Nello stesso anno partecip\u00f2 al concorso per l'ingresso all'Accademia. Il quadro che egli dipinse per l'ammissione, \"Caino e Abele\" (andato perduto), venne giudicato il migliore tra quelli\npresentati.\nNel 1581 collabor\u00f2 con l'Allori nelle decorazioni della Galleria degli Uffizi; negli anni successivi dipinse la \"Vestizione di s. Vincenzo Ferreri\" e \"Cristo al Limbo\" per il chiostro grande della Basilica di Santa Maria Novella, e la \"Nascita della Vergine\" per la Chiesa della Santissima Concezione.\nFu forse lo stretto contatto con i cadaveri, sicuramente l'aria insalubre della citt\u00e0, che fece ammalare di \"mal caduco\" il Cigoli e lo costrinse a un ritorno alle campagne del suo borgo natio negli anni compresi tra il 1581 e il 1584. A tale periodo si attesta il ciclo delle opere giovanili del Cigoli, costituito dal \"Noli me tangere\" della chiesa del conservatorio di Santa Chiara a San Miniato e l\"Annunciazione\" della cappella dell'ospedale Serristori di Figline Valdarno.\nEsordi come architetto e scenografo.\nA richiamarlo a Firenze fu Bernardo Buontalenti, illustre architetto della corte medicea, dal quale il Cigoli aveva preso delle lezioni di architettura e di prospettiva durante il suo primo periodo fiorentino. Sotto di lui progett\u00f2 una modellino della facciata di Santa Maria del Fiore e nel 1596, ispirandosi alle colonne dell'atrio della Cappella dei Pazzi del Brunelleschi, il cortile del Palazzo Nonfinito, nonch\u00e9 la loggetta di Palazzo Corsi-Tornabuoni, in via dei Tornabuoni. Come architetto il Cigoli si mise in evidenza per la sua originalit\u00e0, frutto di un compromesso fra la tendenza classicista e lo stile manieristico fiorentino. Inoltre sempre sotto il Buontalenti lavor\u00f2 alla decorazione della tribuna degli Uffizi e ai disegni scenografici per le feste della corte medicea.\nDalle lezioni del Buontalenti e dai consigli di Galileo Galilei, illustre amico al quale sar\u00e0 legato per tutta la vita, come attesta l'ampio carteggio intercorso tra i due, nacque il \"Trattato di prospettiva\", opera emblematica del Cigoli conservato oggi nel Gabinetto dei disegni e delle stampe della Galleria degli Uffizi.\nProgressi artistici.\nContemporaneamente, oltre agli studi di architettura e disegno, il Cigoli coltiv\u00f2 molto anche la pittura: fu proprio in questo periodo che fu influenzato dalla \"contro-maniera\" di Santi di Tito, che a Firenze promuoveva la tradizione pittorica di Andrea Del Sarto, dipingendo in uno stile ispirato a Correggio e Tiziano, riscontrabile nelle due opere della \"Madonnina\" di Budapest e della \"Trinit\u00e0\" del refettorio di Santa Croce. Con Gregorio Pagani, suo grande amico, fond\u00f2 anche un'accademia indipendente nello studio di Girolamo Macchietti, nella quale insegnava a disegnare \"dal naturale\" e si ricercava una coloritura pi\u00f9 naturalistica.\nNello stesso periodo gli vennero commissionati i due affreschi raffiguranti il \"Salvatore nel Limbo\" e la \"Vestizione di san Vincenzo Ferreri\" del chiostro Grande di Santa Maria Novella e la tavola della \"Resurrezione del Signore\", opera dai connotati manieristi, destinata alla cappella del Palazzo Ducale e oggi conservata ad Arezzo.\nPrimo periodo alla corte dei Medici.\nGrazie al Buontalenti, e come dimostrano le notule di pagamento e le missive presenti all'archivio di Stato di Firenze, il giovane Lodovico fece il suo ingresso alla corte medicea. Conobbe il granduca Francesco I de' Medici, don Giovanni e Ostilio Ricci maestro di corte, il quale fu l'insigne maestro di matematica e prospettiva di Galileo e del Cardi.\nLe prime opere commissionategli furono sette ritratti, eseguiti nel 1588 e inviati a Mantova, e l'anno successivo alcune pitture riguardanti i suoi pi\u00f9 importanti committenti, il granduca Ferdinando e la moglie Cristina di Lorena, che avevano come tema le loro nozze. Per qualche anno pi\u00f9 tardi dipinger\u00e0 una tela della Resurrezione per una cappella di palazzo Pitti e un affresco nella villa Petraia.\nIl 26 luglio 1588, il Cigoli, insieme ai suoi fratelli, prender\u00e0 definitivamente la cittadinanza fiorentina affermando di vivere in citt\u00e0 da \"circa 20 anni\" e di dedicarsi ad \"arti et esercizi honorati\" (Arch. di Stato di Firenze, Duegento, ms. 143, p.\u00a071)\nViaggio in Umbria e in Lombardia: gli incontri con Barocci e Correggio.\nUn viaggio, databile nella prima met\u00e0 degli anni novanta del Cinquecento, ad Arezzo e in Umbria, a Perugia, insieme al Passignano, segn\u00f2 ufficialmente l'inizio del ciclo manierista del Cardi. In queste due citt\u00e0 infatti poterono ammirare due opere di Federico Barocci, quali la \"Madonna del popolo\" e la \"Deposizione di Croce\", le quali sicuramente colpirono indelebilmente il Cigoli, tanto che \"nel veder che fecero opera s\u00ec bella, furono per isbalordire; e Lodovico, che fino a quel giorno s'era tal volta lasciato intendere che, per quanto aveva fino allora veduto d'opere de' viventi maestri, non s'era presa di loro molta paura, nel vedere questa seconda opera del Barroccio, si diede per vinto\". Da questa esperienza, una volta tornato a Firenze, inizi\u00f2 il filone pittorico ispirato al Correggio. Un altro viaggio, citato dal Baglione, questa volta in Lombardia, ha come scopo quello di studiare le opere dei pittori dell'Italia settentrionale e in particolare del Correggio, dal quale apprese l'uso dei colori caldi.\nMaturit\u00e0 pittorica.\nA questo periodo sono riconducibili le opere commissionate al Cigoli dalle conterranee cittadine del Valdarno, Fucecchio, Empoli, Montopoli, Pontedera, Pontorme e da altre importanti citt\u00e0 della Toscana come Cortona, Pistoia. Ebbe inoltre importanti committenti italiani, come il filosofo e medico Girolamo Mercuriale da Forl\u00ec, il quale ordin\u00f2 la \"Cena in casa del fariseo\", conservata oggi alla Galleria Doria a Roma.\nFu sicuramente il decennio compreso tra il 1591 e il 1601, quello pi\u00f9 prolifico del Cigoli, nel quale, oltre che ad affermare e consolidare \"la sua Maniera\" pittorica, egli inizia a rivestire le sue opere di una certa profondit\u00e0 psicologica. A questo periodo appartengono quadri come la \"Maddalena Penitente\", \"San Francesco in orazione\", il \"San Pietro Martire\" e il \"San Francesco riceve le stimmate\" e l'emblematica pala d'altare per la chiesa di Montedomini che ritrae il \"Martirio di santo Stefano\" del 1597, che Pietro da Cortona defin\u00ec \"la pi\u00f9 bella di quante egregie pitture possiede la nostra citt\u00e0, che in ogni tempo fu madre di singularissimi professori\", in riferimento alle altre opere gi\u00e0 presenti a Firenze.\nAlla fine del Cinquecento il Cigoli riprese anche gli studi di anatomia sotto il celebre anatomista fiammingo Teodoro Majern, che impartiva lezioni presso l'ospedale di Santa Maria Nuova. E a questi anni \u00e8 riconducibile la modellazione dello \"scorticato\", statuetta \"intera di circa un braccio\" in cera riproducente le fasce muscolari di un corpo umano, oggi al Museo del Bargello. Era prassi di quelle scuole utilizzare dei modellini riproducenti parti anatomiche, sui quali gli allievi potessero effettuare i loro studi.\nIn quegli anni il Cardi era sicuramente tra i massimi pittori attivi a Firenze. Possedeva una grande bottega personale nella quale lavoravano molti suoi compagni e allievi, tra i quali Andrea Commodi, i Parigi, Clemente Porcellini, il Cili, e i giovani Giovanni Bilivert e Cristofano Allori. Il talento del Cardi era riconosciuto non solo nell'ambito artistico, ma anche negli ambienti intellettuali; divenne membro nel 1597 dell'Accademia Fiorentina e fu tra i primi, nel 1603, a far parte dell'Accademia della Crusca, inoltre ed era stimato come musicista, oratore e poeta. Certamente la sua arte lirica e molto colta ebbe notevoli influssi dalla frequentazione di questi ambienti intellettuali e di particolari amicizie, quali il Davanzati, il Mercuriale e il poeta Michelangelo Buonarroti il Giovane.\nMolte furono le opere prodotte in questo periodo (1589-1600): \"L'Immacolata Concezione\" (Empoli-Pontormo, chiesa di San Michele), \"Resurrezione\" (Palazzo Pitti); 1590, \"Martirio di s.Lorenzo\" (Galleria degli Uffizi); 1591, \"L' Ultima cena\" (Empoli, collegiata), \"Resurrezione\" (Arezzo, Pinacoteca); 1592, \"La Trinit\u00e0\" (Firenze Museo di S. Croce); 1593, \"Madonna tra i Santi Michele e Pietro\" (Pianezzole, chiesa di San Michele); 1594, \"Eraclio porta la croce\" (Empoli, collegiata), 1594 \"Eraclio porta la croce\" (Firenze - Museo di S. Marco), \"Ritratto virile\" (Galleria di Palazzo Pitti); 1595, \"La Vergine del rosario\" (Pontedera, chiesa di SS. Iacopo e Filippo); 1596, \"S. Francesco riceve le stimmate\" (Galleria di Palazzo Pitti), \"Cena in casa del Fariseo\" (Roma, Galleria Doria); 1597, \"Martirio di S. Stefano\" (Galleria Palazzo Pitti), \"S. Antonio e il miracolo della mula\" (Cortona, S. Francesco); 1598, \"Uccisione di S. Pietro martire\" (S. Maria Novella), \"Sogno di Giacobbe\" (Nancy, Mus\u00e9e des Beaux-Arts); 1599, \"Piet\u00e0 con santi\" (Colle Val d'Elsa, chiesa S. Agostino), \"Lamentazione\" (Vienna, Kunsthistorisches Museum), \"Adorazione di s. Francesco\" (Roma, Galleria nazionale), \"Cristo che salva Pietro\" (Carrara, Accademia delle Belle Arti),\"Cristo dinanzi a Pilato,\" (Galleria degli Uffizi), \"S. Girolamo traduce la Bibbia\", (Roma, Chiesa di S. Giovanni de' Fiorentini); 1600, \"L'annunciazione\" (Montughi, chiesa di S. Francesco).\nScenografo e scultore per i Medici.\nDopo una prima parentesi romana, nel 1600 intraprese si concentr\u00f2 molto anche sull'attivit\u00e0 di scenografo. Nello stesso anno venne infatti richiamato alla corte dei Medici per preparare le decorazioni dei festeggiamenti granducali in occasione del matrimonio per procura tra il Re di Francia Enrico IV e Maria de' Medici, per i quali diede vita a diversi scenari per teatro, carri trionfali, archi trionfanti, giochi prospettici e arazzi. I risultati di tali scenografie furono cos\u00ec apprezzati dalla regina tanto da indurla a convocarlo di nuovo nel 1610 per la realizzazione del monumento equestre sul Ponte Nuovo a Parigi in onore del sovrano consorte venuto a mancare lo stesso anno. Per le dolorose vicissitudini sopraggiunte, il Cigoli pot\u00e9 soltanto seguire la costruzione della base del monumento, terminato in fase successiva seguendo comunque i disegni da lui prodotti. Questa statua venne distrutta durante gli anni della rivoluzione francese.\nUltimi anni della sua vita tra Roma e Firenze.\nDopo il suo primo viaggio a Roma, il Cigoli trascorse tre anni tra Firenze e Pisa, dove rispettivamente segu\u00ec i lavori di restauro e ristrutturazione della Cappella di San Gaggio dei Corsini fuori porta Romana, per la quale dipinse la tavola di \"Santa Caterina d'Alessandria che disputa coi dottori\", e decor\u00f2 la chiesa di Santo Stefano dei Cavalieri.\nIl 3 aprile 1604 arriv\u00f2 a Roma per rimanervi stabilmente, dove venne ospitato dai Medici e da Don Virginio Orsini. Questo sicuramente rappresenta il periodo nel quale il Cigoli raggiunse la sua massima espressione pittorica, al quale risale l'opera emblematica per eccellenza del Cardi, l\"Ecce Homo\", commissionato da Monsignore Massimo, vincendo la concorrenza del Passignano e del giovane Caravaggio. \nStrinse, inoltre, amicizie importanti con uomini illustri del mondo ecclesiastico, quali i cardinali Arrigone, Barberini, Del Monte, Montalto e Scipione Borghese, degli ambienti intellettuali e scientifici capitolini, come i sostenitori di Galileo nell'Accademia dei Lincei e artistici, quali soprattutto l'amico Passignano, i Carracci. Nello stesso periodo venne eletto all'Accademia di San Luca.\nFu costretto a lasciare nuovamente la citt\u00e0 dall'autunno del 1604 al maggio del 1606, anni nei quali fu di nuovo chiamato a lavorare per i Medici a Firenze, dove dipinse \"L'incoronazione di Cosimo I\" (Pisa, Chiesa di Santo Stefano dei Cavalieri), \"Il Martirio di san Giacomo\" (Polesine, chiesa di San Giacomo), \"l'Adorazione dei Magi\" (per la cappella Albizzi in San Pietro Maggiore a Firenze).\nTornato nuovamente a Roma nel 1607, partecip\u00f2 al concorso per la realizzazione della facciata di San Pietro, in preparazione del quale produsse una quantit\u00e0 innumerevole di modelli architettonici, senza tuttavia ottenere l'incarico.\nIl 21 settembre raggiunse, per l'ultima volta nella sua vita, Firenze, dove depose il testamento e dipinse, tra il 1607 e il 1608, le ultime opere fiorentine: \"La Deposizione\" (palazzo Pitti), \"La Carit\u00e0\" (Palazzo Pitti), \"La vocazione di S. Pietro\" (Palazzo Pitti) e \"La Nascita della Vergine\" (Pistoia, chiesa di San Domenico) e per realizzare le scenografie in onore del matrimonio di Cosimo II con Maria Maddalena d'Austria.\nNel 1608 fece ritorno a Roma, dove rimase fino alla sua morte che avviene nella sua abitazione di via della Sapienza, sede inoltre della sua bottega, nella quale hanno lavorato personalit\u00e0 del calibro di Domenico Fetti e Sigismondo Coccapani. Tra il 1608 e 1610 vennero a lui commissionate due opere di grandi dimensioni: il \"San Pietro che guarisce lo storpiato\" per la basilica vaticana e \"La Deposizione di San Paolo\" per l'omonima basilica fuori dalle mura, entrambe andate perdute a seguito del deterioramento dovuto alla scarsa qualit\u00e0 della base per la prima, e dell'incendio subito dalla basilica ostiense nel 1829.\nNel 1610, in occasione della costruzione della grandiosa cappella in Santa Maria Maggiore voluta da Papa Paolo V Borghese, al Cigoli venne commissionato di affrescarne la cupola. L'affresco raffigurava la Vergine coronata da 12 stelle in piedi sopra la luna \"col primo paesaggio lunare visto attraverso il telescopio di Galileo\", e venne eseguito sotto la supervisione del cardinale Iacopo Serra. Opera della quale, dopo due anni di minuzioso lavoro, non fu mai soddisfatto, a causa di un errore prospettico che non ha permesso di raggiungere il risultato voluto: \"Scoperta che egli ebbe finalmente l'opera e, con essa, l'apparente grave difetto, rest\u00f2 come fuori di s\u00e9: e fu il primo pensiero di mandarla a terra e farla di nuovo\". Sempre in quell'anno dipinse \"Il casto Giuseppe\" (Galleria Borghese).\nNello stesso anno anche il cardinale Scipione Borghese gli ordin\u00f2 di affrescare la loggia di un casino della sua villa al Quirinale, successivamente di propriet\u00e0 dei Rospigliosi-Pallavicini. Il Cigoli decise di rappresentare quattro storie della favola di Psiche, opera che a seguito della demolizione del casino per consentire l'ampliamento di via nazionale furono portate nella Galleria Capitolina, nella quale in un primo momento vennero attribuite ad Annibale Carracci, poi scoperta in un angolo la sigla L.C. fu pensato di attribuirla a Lodovico Carracci, zio di Annibale. Ma con la pubblicazione nel 1913 della biografia di Lodovico Cardi-Cigoli del 1628 (opera del nipote Giovan Battista Cardi e custodita nella Galleria degli Uffizi), venne alla luce una minuziosa descrizione dell'opera capitolina la cui consacrazione al Cigoli avvenne con la scoperta del poemetto inedito di Francesco Bracciolini dell'Api intitolato Psiche rinvenuto presso la Biblioteca Riccardiana di Firenze: \"Cigoli, la tua man pronta e spedita che il mondo errante imitatrice appella, genera veramente e non imita\" L'attribuzione fu successivamente confermata anche da studi effettuati da Anna Matteoli sul rapporto epistolare tra il Cardi e Galileo.\nRiconosciuto il merito delle opere che stava realizzando, \"la qualit\u00e0 d'animo\" e la profonda stima riposta nel Cigoli da parte di Paolo V e del suo nipote cardinale, su proposta di questi ultimi all'allora Gran Maestro dell'Ordine di Malta, fra' Alof de Wignacourt, nell'aprile del 1613 venne nominato Cavaliere dell'Ordine dell'Ospedale di San Giovanni di Gerusalemme, come attestano i rapporti epistolari intercorsi tra il pontefice e il frate.\nMorte.\nCon la \"Favola di Psiche\", incipit dell'affermazione artistica del Cigoli, si chiuse la sua vita a causa della morte avvenuta il giorno sabato 15 giugno 1613 all'et\u00e0 di 54 anni. La data della morte \u00e8 data dagli avvisi del cod. Urb.Lat. 1081, alla data del lunedi 17 giugno 1613, c. 233v :\"Sabbato mor\u00ec di febre maligna il sr. Ludovico Civoli fiorentino Pittore e Architetto celebre dei n.ri tempi, che ha lassato sc.12.000 di facolt\u00e0, e havendo animo e maniere nobili in gratia del Card.le Borghese haveva ottenuto la Croce di Malta\". \nIl corpo venne sepolto in un primo momento nella chiesa di San Giovanni de' Fiorentini. Successivamente le sue spoglie vennero trasferite a Firenze nella chiesa di santa Felicita.\nCigoli pittore.\nProfilo artistico del Cigoli: la nascita della nuova \"maniera\" e il \"colorire naturale e vero\".\nIl profilo artistico di Lodovico Cardi, ricostruibile soprattutto attraverso la biografia scritta dal nipote Gian Battista Cardi, e che traspare dai vari autoritratti, \u00e8 quella di una figura sensibile e malinconica, molto meticolosa e soprattutto un uomo con grande bont\u00e0 d'animo, colto, \"stimava oltremodo il sapere quanto si aspetta ad un perfetto pittore\" e molto religioso (fece parte dell'oratorio di San Filippo Neri). Queste caratteristiche influiranno marcatamente nell'arco di tutta la sua attivit\u00e0 artistica.\nLe caratteristiche fondamentali della sua \"maniera\" sono frutto dell'unione di elementi classici della pittura tardo rinascimentale con novit\u00e0 stilistiche senza precedenti. L'armonia compositiva e la ricerca della perfezione, tendenza acquisita durante le sue esperienze nelle botteghe fiorentine soprattutto dalla collaborazione con Santi di Tito, insieme al pietismo religioso tipico dei pittori fiorentini del periodo, sono gli elementi legati alle tradizioni classiche dell'epoca; mentre Il Cigoli ebbe il merito di unire ad esse elementi di novit\u00e0 quali l'eleganza, la teatralit\u00e0 e un suo particolare uso del colore caldo e naturale, finalizzato ad impreziosire stilisticamente i suoi soggetti, dai quali traspariva tutta la sua sensibilit\u00e0 verso la bellezza convenzionale. In un primo momento il Cardi venne inquadrato come un artista che si limitava a ricalcare i tratti salienti dei tre grandi maestri rinascimentali (Leonardo, Michelangelo, Raffaello), ma ben presto la sua \"bella maniera\", venne rivalutata, tanto che all'epoca il Cardi venne considerato il grande riformatore dei canoni rinascimentali che indusse i pittori ad abbandonare l'imitazione di Michelangelo per adottare uno stile diverso impostato sulla tradizione e sul realismo del bel disegno toscano.\nInsieme alla formalit\u00e0 stilistica, il Cardi riesce a trasmettere la forza emotiva della rappresentazione, animandone i soggetti e differenziandosi dalle rappresentazioni razionali tipiche dei pittori rinascimentali.\nEvoluzione stilistica e le opere.\nL'attivit\u00e0 artistica del Cigoli \u00e8 suddivisibile in tre periodi:\nPrimo periodo fiorentino e le opere giovanili.\nIl primo periodo fiorentino, di formazione presso la bottega dell'Allori, si protrae fino al 1590. Durante questi anni il Cardi subisce gli influssi del Pontormo e di Santi di Tito. La sua produzione pittorica abbraccia diverse correnti tipiche dell'epoca, spaziando dal manierismo fino ad uno stile classicamente pi\u00f9 semplice e oggettivo. A questi anni appartengono anche le opere prodotto nella sua terra d'origine durante il periodo di convalescenza dal mal caduco.\nLe opere pi\u00f9 importanti e rappresentative di questo periodo sono:\nSecondo periodo fiorentino: gli anni della maturit\u00e0 pittorica.\nNel secondo periodo a Firenze, dal 1591 al 1603, prima di trasferirsi a Roma, si ha l'affermazione stilistica del Cardi. La sua pittura evolve verso la sua \"bella maniera\", dalla quale traspare l'influsso di diverse correnti pittoriche: la monumentalit\u00e0 di Michelangelo, l'uso del colore di Andrea Del Sarto, e la delicata rappresentazione paesaggistica tipica dei pittori fiamminghi.\nCiclo delle rappresentazioni teologiche e devozionali.\nQuesto ciclo di opere \u00e8 forse il pi\u00f9 rappresentativo della \"leggiadra maniera\" del Cardi. Da esse traspare l'armonia ed il realismo rinascimentale, l'atmosfera contemplativa, il pathos, e la teatralit\u00e0 dei soggetti raffigurati.\nIl \"martirio di Santo Stefano\" e il ciclo della narrazione sacra.\nA questi ciclo di opere appartengono le varie rappresentazioni dei santi raffigurati in particolari atteggiamenti devozionali o di estasi, nei quali il Cigoli introduce la componente emozionale (il pathos), ancor prima del Bernini e del Reni.\nPeriodo romano e il concorso Massimi.\nIl terzo periodo di produzione pittorica, coincide con gli ultimi dieci anni della sua vita, dal 1603 al 1613. Le opere prodotte in questi anni rivelano l'influsso di Raffaello, del barocco romano, ma soprattutto di Barrocci e di Correggio per quanto riguarda l'uso del colore caldo e naturale, in antitesi con i classici colori freddi dei manieristi.\nAltre opere.\nAltre opere importanti si trovano:\nAllievi.\nTra i suoi principali allievi ci furono Cristofano Allori, Giulio Cesare Bedeschini, il fiammingo Giovanni Bilivert, Domenico Fetti, Giovanni Antonio Lelli, Aurelio Lomi, Pietro Medici, Gregorio Pagani, Andrea Commodi, Girolamo Buratti e Sigismondo Coccapani."}
{"id": "1110875", "revid": "339392", "url": "https://it.wikipedia.org/wiki?curid=1110875", "title": "Cavaliere di Malta", "text": ""}
{"id": "1110876", "revid": "36426", "url": "https://it.wikipedia.org/wiki?curid=1110876", "title": "Basilica di San Paolo fuori le Mura", "text": ""}
{"id": "1110879", "revid": "1573940", "url": "https://it.wikipedia.org/wiki?curid=1110879", "title": "Basilica di Santa Maria Maggiore (Roma)", "text": ""}
{"id": "1110880", "revid": "767487", "url": "https://it.wikipedia.org/wiki?curid=1110880", "title": "Southern Stars", "text": "Southern Stars \u00e8 il quarto album in studio dei Rose Tattoo, uscito nel 1984 per l'Etichetta discografica Albert Productions."}
{"id": "1110881", "revid": "827882", "url": "https://it.wikipedia.org/wiki?curid=1110881", "title": "Ludovico Cardi", "text": ""}
{"id": "1110882", "revid": "486946", "url": "https://it.wikipedia.org/wiki?curid=1110882", "title": "Lodovico Cardi", "text": ""}
{"id": "1110884", "revid": "486946", "url": "https://it.wikipedia.org/wiki?curid=1110884", "title": "Il Cigoli", "text": ""}
{"id": "1110885", "revid": "1305772", "url": "https://it.wikipedia.org/wiki?curid=1110885", "title": "Assault and Battery", "text": ""}
{"id": "1110887", "revid": "446353", "url": "https://it.wikipedia.org/wiki?curid=1110887", "title": "Ostello", "text": "L'ostello \u00e8 una struttura ricettiva simile ad un albergo, ma ha la particolarit\u00e0 che solitamente gli spazi vengono condivisi con altri ospiti. Nella sua forma moderna nasce nel 1909 per consentire anche ai giovani meno abbienti di praticare il turismo.\nLe stanze sono spesso a pi\u00f9 letti, solitamente sono attrezzate con letti a castello; anche gli altri spazi attrezzati, come le docce, la cucina, il salotto vengono condivise. L'ostello dovrebbe garantire il vantaggio di avere dei prezzi bassi per ogni ospite, inoltre c'\u00e8 la possibilit\u00e0 che tra gli ospiti si formi un'atmosfera familiare, solidale e comunicativa.\nGente di tutto il mondo e di tutte le estrazioni sceglie gli ostelli. L'atmosfera degli ostelli \u00e8 per lo pi\u00f9 dedicata agli ospiti giovani, ma vi pernottano persone d'ogni et\u00e0.\nStoria.\nDurante il medioevo sorsero lungo le pi\u00f9 importanti vie di comunicazione numerose strutture per permettere il riposo a viandanti e soprattutto pellegrini. Queste strutture erano retti da ordini religiosi o da congregazioni cavalleresco-ospedaliere. Tali luoghi, per l'ospitalit\u00e0 che offrivano, erano detti \"ospizi\" od \"ospitali\" (dal latino \"hospitium\"). Tali strutture erano indispensabili per coloro che intraprendevano, prevalentemente a piedi, lenti viaggi lunghi anche mesi attraverso strade romane in rovina e sentieri dissestati e pieni di pericoli.\nLa nascita degli ostelli moderni si deve all'idea del maestro Richard Schirrmann, che nel 1909 trasform\u00f2 in confortevoli camerate le aule scolastiche non utilizzate durante le vacanze estive.\nDopo quella prima esperienza, nel 1912 Schirrmann cre\u00f2 il primo \"Ostello per la Giovent\u00f9\". Fu aperto nel castello ristrutturato di Altena, in Germania.\nAttualmente gli ostelli sono organizzati nell'Hostelling International (HI), organizzazione senza fine di lucro, composta da pi\u00f9 di 90 associazioni che rappresentano circa 4.000 ostelli in pi\u00f9 di 80 paesi nel mondo.\nHostelling International era originariamente chiamata \"International Youth Hostel Federation\" (Federazione Internazionale di Ostelli per i Giovani, IYHF). Questi primi ostelli, erano infatti una forte espressione dell'ideologia dell'inizio Novecento. La gente povera necessitava di andare in cerca di cibo e sostentamento. Per questo era soprattutto un movimento giovanile, rivolto ai giovani, e saranno questi a dirigerlo, per cui i costi diverranno minimi.\nNegli anni sessanta e settanta nacque invece un nuovo tipo di viaggiatore, che vuole conoscere semplicemente altri paesi, superare le \"grandi distanze\" per entrare in contatto con altri giovani e conoscere nuove culture.\nDescrizione.\nFatta eccezione per le reti di ospitalit\u00e0, l'ostello \u00e8 il detentore del prezzo pi\u00f9 basso in assoluto sul mercato; una qualsiasi persona se non dispone del denaro per pagarsi gli alberghi e non conta sui rimedi di fortuna, per girare il mondo s'iscrive all'associazione e pu\u00f2 tranquillamente pernottare negli ostelli sparsi per tutto il globo, a una cifra veramente modica. In molti casi non \u00e8 pi\u00f9 strettamente necessario essere iscritti per pernottare, o avere l'et\u00e0 massima di 25 o 30 anni, come lo era invece una volta.\nSoprattutto dopo l'avvento di internet e del web, altre organizzazioni hanno strappato agli ostelli il primato del prezzo pi\u00f9 basso costruendo \"reti di ospitalit\u00e0\" che offrono ospitalit\u00e0 gratuitamente, ad esempio Servas International, Hospitality Club o CouchSurfing."}
{"id": "1110888", "revid": "59975", "url": "https://it.wikipedia.org/wiki?curid=1110888", "title": "Rock n' Roll Outlaw", "text": ""}
{"id": "1110892", "revid": "486946", "url": "https://it.wikipedia.org/wiki?curid=1110892", "title": "Ludovico Cigoli", "text": ""}
{"id": "1110893", "revid": "486946", "url": "https://it.wikipedia.org/wiki?curid=1110893", "title": "Lodovico Cigoli", "text": ""}
{"id": "1110894", "revid": "33689", "url": "https://it.wikipedia.org/wiki?curid=1110894", "title": "Good Manufacturing Practice", "text": ""}
{"id": "1110896", "revid": "1851848", "url": "https://it.wikipedia.org/wiki?curid=1110896", "title": "Raoul Bortoletto", "text": "Biografia.\nEra fratello di Piero Bortoletto, a sua volta ex calciatore professionista ed allenatore.\nCaratteristiche tecniche.\nNella sua carriera ha rivestito i ruoli di mezzala destra, mediano, centrocampista esterno e terzino destro. Dotato di buona tecnica, sapeva destreggiarsi particolarmente sui terreni bagnati.\nCarriera.\nGiocatore.\nClub.\nCresciuto nelle giovanili del , esordisce nella prima squadra nel campionato 1941-42. La gara d'esordio \u00e8 Marzotto-Treviso (1-0) del 14 giugno 1942.\nNel 1946 esordisce in serie A con la maglia della . Quindi veste le maglie dell'Empoli (serie B), della Lucchese (serie A), della Roma (con cui centra la promozione dalla serie cadetta alla A) e del Cagliari (serie B), per poi terminare la carriera di calciatore nella stagione 1957-1958 al Vittorio Veneto (quarta serie).\nNazionale.\nEsordisce nella nazionale giovanile il 26 ottobre 1952 nella gara Italia-Egitto (6-1).\nChiamato da Giuseppe Meazza, esordisce nella nazionale maggiore il 17 maggio 1953 a Roma nella settima gara della Coppa Internazionale. L'incontro \u00e8 Italia-Ungheria (0-3), e sar\u00e0 la sua unica apparizione con la maglia azzurra.\nAllenatore.\nUna volta ritiratosi, come allenatore dirige prima la Feltrese e poi il Nervesa, per poi abbandonare il calcio."}
{"id": "1110898", "revid": "135673", "url": "https://it.wikipedia.org/wiki?curid=1110898", "title": "Raoul Bortoletto II", "text": ""}
{"id": "1110899", "revid": "371529", "url": "https://it.wikipedia.org/wiki?curid=1110899", "title": "The Black Rider", "text": "The Black Rider \u00e8 il dodicesimo album in studio del cantautore statunitense Tom Waits.\nTracce.\nTutte le canzoni, eccetto dove indicato, sono state scritte da Tom Waits"}
{"id": "1110903", "revid": "110157", "url": "https://it.wikipedia.org/wiki?curid=1110903", "title": "Volgodonsk", "text": "Volgodonsk \u00e8 una citt\u00e0 della Russia meridionale, sulla sponda meridionale del bacino artificiale di Cimljansk, situata nell'oblast' di Rostov nel punto di minor distanza tra i fiumi Volga e Don.\nFondata molto recentemente, nel 1950, ottenne lo \"status\" di citt\u00e0 sei anni pi\u00f9 tardi. \u00c8 al giorno d'oggi una citt\u00e0 industriale, che ha conosciuto grosso sviluppo in seguito alla costruzione dello sbarramento idroelettrico di Cimljansk (all'origine del bacino artificiale) e del canale Volga-Don.\nGeografia fisica.\nClima.\n\"Fonte: WorldClimate.com\" \nSociet\u00e0.\nEvoluzione demografica.\n\"Fonte: mojgorod.ru\""}
{"id": "1110904", "revid": "287204", "url": "https://it.wikipedia.org/wiki?curid=1110904", "title": "Elette 1957-1958", "text": "Il campionato Elette 1957-1958 ha rappresentato la trentaseiesima edizione del massimo campionato italiano di pallacanestro.\nLe squadre di massima serie rimangono 12 e si incontrano in un girone all'italiana con partite d'andata e ritorno. La prima in classifica vince lo scudetto e le ultime due retrocedono direttamente (quest'anno si \u00e8 reso necessario uno spareggio salvezza fra le due squadre che hanno ottenuto lo stesso punteggio).\nLa Simmenthal Milano vince il suo undicesimo scudetto (secondo consecutivo) ed \u00e8 ammessa ancora una volta alla Coppa dei Campioni. Al secondo posto si classifica ancora la Minganti Bologna, al terzo la Santipasta Bologna."}
{"id": "1110905", "revid": "44638", "url": "https://it.wikipedia.org/wiki?curid=1110905", "title": "Santipasta Bologna", "text": ""}
{"id": "1110906", "revid": "97701", "url": "https://it.wikipedia.org/wiki?curid=1110906", "title": "Paw paw", "text": ""}
{"id": "1110907", "revid": "124648546", "url": "https://it.wikipedia.org/wiki?curid=1110907", "title": "Pielle Livorno", "text": "La A.S.D. Pielle Livorno, nota anche come Pallacanestro Livorno o PL, \u00e8 una storica squadra italiana di pallacanestro della citt\u00e0 di Livorno.\nLa storia.\nLe origini.\nLa Pallacanestro Livorno nasce nel 1960, i colori sono quelli attuali: bianco e azzurro. A favorire la creazione della squadra, \u00e8 stata la compagnia portuali. Le origini della compagine tuttavia, si possono far risalire agli anni 50, con la creazione della Europa Nuova Pallacanestro Livorno da parte di fuoriusciti della Libertas Livorno.\nNel 1954-55, questa formazione vince il campionato di Serie B arrivando nella massima divisione nazionale denominata Elette. Retrocede dunque nel 1959 e viene cos\u00ec assorbita dalla Libertas.\nL'approdo nel secondo livello nazionale.\nDopo la scomparsa dell'Europa P. Livorno, un gruppo di dirigenti decide, grazie al Centro Sportivo Italiano, di ridare vita alla societ\u00e0 e partire dall'ultimo livello dell'ordinamento cestistico italiano, la Promozione.\nSuccessivamente il roster si lega al dopolavoro portuale per conservare la Serie B, e cos\u00ec la Compagnia Lavoratori Portuali e \"Pillola\" Alfredo Damiani danno vita alla Pallacanestro Livorno Portuale che centra immediatamente la seconda Serie nazionale, la Serie A.\nNel 1965, con la riforma dei campionati, la societ\u00e0 \u00e8 ammessa alla nuova Serie B.\nLa A1 e la rivalit\u00e0 con la Libertas.\nDal 1966, la societ\u00e0 riprende il nome originale di Pallacanestro Livorno, mentre nel 1971 arriva il primo main sponsor per il roster livornese, Toncelli, che coincider\u00e0 con il ritorno in serie B della squadra.\nNel 1978, scaturisce l\u2019episodio che porter\u00e0 alla acerrima rivalit\u00e0 tra Pielle e Libertas. Una inaspettata sconfitta della Libertas contro la Rodrigo Chieti infatti, costringe i Piellini proprio a uno spareggio contro gli abruzzesi con in palio la Serie A. \nLe Triglie persero lo spareggio e coniarono per i cugini uno slogan poco simpatico: \"squadra di preti venduti a Chieti\". La rivalit\u00e0 tra le due formazioni livornesi, al pari delle pi\u00f9 note bolognesi, sar\u00e0 tra le pi\u00f9 accese della Serie A anni 80. Un altro episodio avvenne nel 1983-84 a causarlo fu Abdul Jeelani, che nello scagliare un pallone contro i tifosi Pielle dopo un acceso derby di Coppa Italia, colp\u00ec involontariamente una ragazzina con conseguente rissa in campo tra il giocatore e qualche tifoso.\nNella stagione 1979-80 arriva la promozione Serie A2, seguir\u00e0 nel 1984-85 quella in A1.\nNel 1988-89 la Pielle retroceder\u00e0 nuovamente in A2 dopo i play-out, nello stesso anno ci fu anche un non positivo esordio nella Coppa Korac.\nNel 1991 infine ci fu l\u2019osteggiata fusione con la Libertas Livorno nella Libertas Pallacanestro Livorno, che di fatto fece scomparire la PL dal panorama professionistico nazionale.\nDalla A.S.D. Pallacanestro Livorno alla Pielle Livorno.\nLa Pallacanestro Livorno lascia il professionismo ma continua la sua attivit\u00e0 iscrivendosi con i giovani al campionato di Promozione e disputando i campionati giovanili: nel 1992 arriva addirittura il titolo nazionale Allievi.\nAl termine del campionato 1992-93 arriva la promozione in serie D, poi nel 1993-94 arriva terza, ma con la riforma dei campionati beneficia del ripescaggio in serie C2. Nel 1998 arriva la promozione in C1 ed il ritorno nella pallacanestro si avvicina. Nel campionato di C1 1998-99 la Pielle passa la stagione tra primo e secondo posto e batte in finale Firenze per 2-0. Nella stagione successiva, in B2, vince 21 partite su 26, batte San Marino in finale e si guadagna il ritorno al professionismo con la promozione in B1. Ma i problemi finanziari restano una costante, ed arriva un nuovo fallimento.\nRipartita per l'ennesima volta dalla Promozione, la Pielle (ora A.S.D. Pielle Livorno) conquista la serie D al termine della stagione 2006-07 mentre ritorna in Serie C2 dopo i play-off nella stagione 2013-14.Promossa in Serie C Gold nel 2015-2016, sfiora la serie B per due stagioni consecutive perdendo la finale play-off contro gli acerrimi rivali della Libertas Livorno nel 2017 e contro la Virtus Siena nel 2018..\nNella stagione sportiva 2020/2021 la Pielle Livorno ottiene la promozione in serie B con 2 giornate d'anticipo contro la Virtus Siena "}
{"id": "1110908", "revid": "585241", "url": "https://it.wikipedia.org/wiki?curid=1110908", "title": "Stock Trieste", "text": ""}
{"id": "1110914", "revid": "812213", "url": "https://it.wikipedia.org/wiki?curid=1110914", "title": "\u00c1ngela Molina", "text": "Biografia.\nTra le attrici spagnole pi\u00f9 premiate e acclamate, \u00e8 stata tra le maggiori rappresentanti del periodo noto come Transici\u00f3n Espa\u00f1ola. Appartiene a una famiglia di artisti: il padre Antonio Molina fu cantante e attore, ed ebbe otto figli di cui molti si sono dedicati alla recitazione. Da giovane studi\u00f2 danza classica e spagnola a Madrid, tanto da diplomarsi come professoressa di balletto classico. Per un breve periodo lavora anche in un circo in Francia. Arriva casualmente al cinema, chiamata dopo essere stata notata in un servizio fotografico e sceglie poi di dedicarsi alla recitazione.\nDopo alcuni ruoli per pellicole che vengono fatte rientrare nella \"transicion\", ovvero quelle pellicole che mostrano un certo impegno e che vogliono allontanarsi dal precedente periodo denominato \"destape\", caratterizzato da produzioni prettamente commerciali, si \u00e8 fatta conoscere a livello internazionale grazie a \"Quell'oscuro oggetto del desiderio (Cet obscur objet du d\u00e9sir)\" (1977), ultimo film di Luis Bu\u00f1uel. Negli anni ottanta \u00e8 una presenza abituale degli schermi spagnoli ma ha modo di recitare spesso anche in Francia e in Italia, arrivando anche a partecipare a produzioni statunitensi. Lavora spesso con il regista Manuel Guti\u00e9rrez Arag\u00f3n ed \u00e8 purtroppo costretta a declinare alcune offerte importanti da parte di Carlos Saura e Pedro Almod\u00f3var.\nNel 1986 ha vinto il David di Donatello per la migliore attrice protagonista per l'interpretazione in \"Un complicato intrigo di donne, vicoli e delitti\" e anche il Nastro d'argento alla migliore attrice straniera. Nello stesso anno viene anche premiata al Festival internazionale del cinema di San Sebastian con la Concha de Plata alla migliore attrice per il film \"La met\u00e0 del cielo\", per lo stesso ruolo riceve la candidatura alla prima edizione del Premio Goya senza per\u00f2 vincere. Nel 1991 incomincia a recitare come strega/cavaliere bianca/o in \"Fantaghir\u00f2\".\nSolo nel 2002 ha inizio la sua avventura nel teatro, che continua ancora oggi. Sui palcoscenici spagnoli ha interpretato tra gli altri il ruolo di Mrs. Robinson (tratto dal film \"Il laureato\") o la protagonista de \"La donna del mare\" di Henrik Ibsen. Nel 2007 recita nella miniserie televisiva \"Chiara e Francesco\", in onda su Rai 1. Nel 2010 recita in tv nello sceneggiato di Canale 5 \"L'onore e il rispetto - Parte seconda\" dove interpreta il ruolo di donna Rosangela. Inoltre ha recitato nella fiction di Canale 5 \"Caterina e le sue figlie 3\". Nel 2011 recita in tv nelle miniserie di Canale 5 \"Sangue Caldo\" dove interpreta il ruolo di Emma Fiele, proprietaria di una sartoria, e \"Viso d'angelo\", nella quale interpreta il ruolo dell'enigmatica Suor Serafina.\nVita privata.\n\u00c8 stata sposata negli anni ottanta con il fotografo e regista francese Herv\u00e9 Timarche con il quale ha avuto tre figli: Olivia Molina nel 1980 (diventata anch'essa un'attrice), Mateo nel 1982 e Samuel nel 1987. Dalla seconda unione con l'impresario Leo Blakstad sono nati Antonio nel 1995 e Maria nel 2003."}
{"id": "1110915", "revid": "287204", "url": "https://it.wikipedia.org/wiki?curid=1110915", "title": "Angela Molina", "text": ""}
{"id": "1110918", "revid": "131358", "url": "https://it.wikipedia.org/wiki?curid=1110918", "title": "Pogon Szczecin", "text": ""}
{"id": "1110919", "revid": "80339", "url": "https://it.wikipedia.org/wiki?curid=1110919", "title": "Kotui", "text": ""}
{"id": "1110931", "revid": "180559", "url": "https://it.wikipedia.org/wiki?curid=1110931", "title": "Serie A 1957-1958 (pallacanestro femminile)", "text": "Il campionato di pallacanestro femminile 1957-1958 \u00e8 stato il ventisettesimo organizzato in Italia.\nLe partecipanti alla Serie A aumentano: da otto a dieci squadre. Il campionato \u00e8 strutturato in un girone all'italiana con partite d'andata e ritorno. La prima classificata vince lo scudetto e le ultime due retrocedono. La Stock Trieste (ex Ginnastica) vince il terzo scudetto consecutivo e acquisisce il diritto a partecipare alla Coppa dei Campioni, davanti all'Udinese e alla Fiat Torino."}
{"id": "1110936", "revid": "155634", "url": "https://it.wikipedia.org/wiki?curid=1110936", "title": "San Paolo (Bari)", "text": "San Paolo \u00e8 un quartiere di Bari appartenente dal 2014 al III municipio (ex II circoscrizione).\nGeografia fisica.\nIl quartiere si trova nella periferia nord-ovest della citt\u00e0 a 8\u00a0km dal centro della citt\u00e0 e confina:\nStoria e peculiarit\u00e0.\nIl quartiere San Paolo \u00e8 uno dei quartieri di pi\u00f9 recente costruzione nella citt\u00e0 di Bari. Esso, infatti costituisce una grande zona residenziale la cui espansione \u00e8 da ricondurre all'edilizia popolare degli anni cinquanta - settanta.\nLa fondazione del quartiere fu decisa il 14 febbraio 1956. La mancanza di alloggi che potessero far fronte all'elevata crescita demografica rese necessaria l'edificazione di una grossa area destinata all'espansione territoriale della citt\u00e0 capoluogo (come per altre citt\u00e0 italiane). In principio fu deciso che il quartiere sarebbe stato intitolato all'allora Ministro dei lavori pubblici Giuseppe Romita, tuttavia nel 1964 si opt\u00f2 per il definitivo ed attuale \"San Paolo\".\nLa contrada destinata ad accogliere l'opera fu denominata \"Tesoro\". La zona presentava un certo interesse archeologico, per la presenza di resti della Via Traiana (che in questa zona corrisponde circa al tracciato della strada Capo Scardicchio, la ex Bari-Bitonto), allora gi\u00e0 in stato d'abbandono. A un lato di questa vecchia strada, nella zona dell'ospedale San Paolo \u00e8 ancora presente un titolo, detto \"della Chianca\", costruito sul finire del XVI secolo, che fino al 1928 segnava il confine tra il Comune di Bari e quello di Bitonto (infatti sulla facciata lato Bitonto reca la scritta \"Botontum\" e sul lato barese la scritta \"Barum\").\nAll'epoca, i lavori della costruzione procedettero lentamente e gli appartamenti pronti non poterono essere subito consegnati, causa l'assenza dei pi\u00f9 elementari servizi pubblici. Tra il 1961 e il 1962 furono compiuti grandi sforzi e il quartiere inizi\u00f2 a popolarsi in modo rapido, seppure con altri problemi riguardanti strutture essenziali incompiute.\nOggi la popolazione del quartiere supera i trentamila abitanti, essendo il San Paolo cresciuto a dismisura e sconfinato nel territorio di Modugno, nel quartiere o \"zona Cecilia\". Da oltre 10 anni l'ospedale San Paolo, presente nel quartiere, \u00e8 diventato una delle migliori strutture ospedaliere presenti nella provincia.\nNegli ultimi anni \u00e8 stato positivo l'ampliamento dalla zona residenziale \"Nuova San Paolo\" assieme ad altre, nuove costruzioni e la riqualificazione dei quartieri popolari dello IACP presenti in Viale delle Regioni, nella zona Breda e in via Lombardia. \u00c8 stato invece recentemente demolito il Teatro Fantarca, unico cinema-teatro presente nel quartiere e luogo di spettacoli, mostre e convegni.\nNel 2007 la zona adiacente all'Ospedale, via Capo Scardicchio, si \u00e8 ampliata con la costruzione di nuovi complessi residenziali e in zona Breda sono stati inaugurati il 30 aprile 2009 un nuovo centro commerciale, una piscina comunale e una casa di cura per anziani.\nSul quartiere sono presenti: la \"Compagnia Carabinieri San Paolo\", il \"Centro Polifunzionale Polizia Di Stato Rosario Berardi\", la \"Legione Allievi Finanzieri Guardia di Finanza\" e la sede distaccata della \"Polizia Locale di Bari\".\nSport.\nL'\"A.S.D. San Paolo Bari\" (Associazione Sportiva Dilettantistica San Paolo Bari) \u00e8 stata una squadra di calcio dilettantistica fondata nel 1995, che ha giocato le partite casalinghe allo \"Stadio Comunale Sante Diomede\" (sito nel medesimo quartiere) e ha disputato un campionato in Serie D nella stagione 2004-2005; sciolta nel 2005 con il passaggio del titolo sportivo alla \"Leonessa Altamura\". Rifondata nel 2007 e giunta ancora in Eccellenza nel 2011 dopo una risalita dalla Terza Categoria, nel 2012 \u00e8 stata rinominata \"Quartieri Uniti Bari\" per poi essere nuovamente sciolta nel 2017 (in Prima Categoria).\nSportivi nati o cresciuti al quartiere San Paolo: \nFerrovia Bari-San Paolo.\nDal 22 dicembre 2008 il quartiere \u00e8 collegato al centro cittadino mediante la ferrovia Bari-San Paolo, servita dalla relazione FM1 della rete delle Ferrovie del Nord Barese gestita dalla societ\u00e0 Ferrotramviaria. Le fermate al servizio del quartiere sono denominate Tesoro, Cittadella, San Gabriele, Ospedale e come capolinea Cecilia.\nMezzi pubblici.\n\u00c8 possibile raggiungere il quartiere San Paolo con i seguenti mezzi pubblici:"}
{"id": "1110937", "revid": "663330", "url": "https://it.wikipedia.org/wiki?curid=1110937", "title": "Carole Bouquet", "text": "Biografia.\nFiglia di genitori separati, cresce con la sorella e il padre e anni dopo ricorder\u00e0 la sua infanzia come noiosa. Inizia gli studi universitari alla Sorbona che abbandona poco dopo per dedicarsi alla recitazione.\nDopo una apparizione in una serie televisiva debutta nel cinema a vent'anni, nel 1977, grazie al regista spagnolo Luis Bu\u00f1uel, che la sceglie per interpretare la protagonista del suo classico del surrealismo, \"Quell'oscuro oggetto del desiderio\", insieme ad \u00c1ngela Molina. La sua bellezza elegante, di tipo classico, la impone rapidamente all'attenzione internazionale e viene scelta per affiancare Roger Moore nel ruolo della \"Bond girl\" greca Melina Havelock nel film \"Solo per i tuoi occhi\" (1981), appartenente alla saga di James Bond (ruolo che era stato inizialmente proposto a Ornella Muti).\nIn seguito continua a recitare in film di primo piano in Europa per tutti gli anni ottanta, lavorando spesso anche in Italia (diretta da registi come Pasquale Festa Campanile, Carlo Vanzina, Dino Risi, Giorgio Treves e Francesco Nuti), mentre successivamente la sua carriera si sviluppa prevalentemente in Francia.\nNegli anni ottanta e novanta \u00e8 stata testimonial per il famoso profumo \"Chanel N.5\". Nel 1989 ha vinto il Premio C\u00e9sar per la migliore attrice per l'interpretazione di \"Clara\" in \"Troppo bella per te!\"; era stata in precedenza candidata allo stesso premio nel 1984, come attrice non protagonista per la sua interpretazione de \"Il desiderio e la corruzione\". Nel 1999 \u00e8 stata membro della giuria della quarta edizione del Festival internazionale del cinema di Shanghai. Dalla fine degli anni 90 riprende ad apparire in serie televisive (fra cui un episodio di \"Sex and the City\" nel 2004). Negli anni duemila \u00e8 presente con una certa regolarit\u00e0 anche sulle scene teatrali francesi.\nCon l'attore G\u00e9rard Depardieu (suo ex compagno) e lo scrittore Jean-Claude Carri\u00e8re ha creato il festival \"Un r\u00e9alisateur dans la ville\" che si svolge nella citt\u00e0 di N\u00eemes. Ogni anno a fine luglio vengono presentati 5 film di un regista che partecipa alla manifestazione con i suoi attori. Nel 2014 \u00e8 tra i protagonisti della miniserie \"Rosemary's Baby\", produzione statunitense ma ambientazione parigina e della serie prodotta da France 2 \"Les Hommes de l'ombre\".\nVita privata.\nCarole Bouquet \u00e8 vedova dal 1985 del produttore francese Jean-Pierre Rassam dal quale ha avuto un figlio, Dimitri, che ha sposato Charlotte Casiraghi; Carole Bouquet \u00e8 pertanto consuocera di Caroline di Monaco. Nel 1987, dall'unione con il regista e fotografo Francis Giacobetti, nasce il secondo figlio Louis.\nDal 1997 al 2005 ha avuto una relazione con l'attore G\u00e9rard Depardieu, con il quale aveva spesso condiviso lo stesso set. A maggio 2014, durante il festival di Cannes, ha ufficializzato il suo legame con Philippe Sereys de Rothschild, discendente del cosiddetto ramo inglese della famosa famiglia.\nMolto legata all'Italia, dove ha vissuto durante gli anni ottanta, parla correntemente l'italiano e possiede una villa e dieci ettari di vigneto a Pantelleria, in contrada Serraglia, in cui produce il vino \"Sangue d'oro\", un Passito di Pantelleria.\nDoppiatrici italiane.\nNelle versioni in italiano delle opere in cui ha recitato, Carole Bouquet \u00e8 stata doppiata da:"}
{"id": "1110939", "revid": "92723", "url": "https://it.wikipedia.org/wiki?curid=1110939", "title": "Orientalium Ecclesiarum", "text": "Orientalium Ecclesiarum \u00e8 un decreto del Concilio Vaticano II \"sulle chiese orientali cattoliche\".\nVenne approvato con 2110 voti favorevoli e 39 contrari dai vescovi riuniti in Concilio e fu promulgato dal papa Paolo VI il 21 novembre 1964.\nIl titolo \"Orientalium Ecclesiarum\" significa in latino: \"Delle chiese orientali\" e deriva dalle prime parole del decreto stesso.\nIl decreto \"Orientalium Ecclesiarum\" parla delle chiese di rito orientale in comunione con la Chiesa cattolica.\nNella prefazione si sottolinea come la chiesa cattolica ha stima di tutte le istituzioni relative alle chiese orientali.\nLa chiesa cattolica proclama gli stessi diritti e la stessa dignit\u00e0 per qualsiasi rito o chiesa particolare: quest'ultima \u00e8 una comunit\u00e0 stabile di fedeli che sono uniti nello Spirito Santo da una stessa fede ma che per l'appunto si differenziamo per i riti. Le chiese particolari sono affidate al governo pastorale del romano pontefice. Il decreto continua sottolineando l'importanza di far conoscere a tutti senza cadere nel pregiudizio queste chiese particolari e i loro riti. Esorta tutti a non lasciare introdurre mutazioni, se non per ragioni di progresso.\nNelle chiese orientali vige gi\u00e0 dai tempi antichi risalenti ai primi concili l'istituzione patriarcale.\nIl patriarca orientale \u00e8 un vescovo che ha giurisdizione su tutti gli altri vescovi ma che non ha il primato assoluto in quanto esso \u00e8 affidato al Romani Pontefice; al patriarca della chiesa orientale \u00e8 riservato un onore speciale ripristinato da Concilio. Quanto si \u00e8 detto per i patriarchi vale anche per gli arcivescovi maggiori.\nIl concilio conferma loda e desidera che alcuni sacramenti vengano ristabiliti presso la chiesa orientale come: \n\u2022 la cresima che pu\u00f2 essere effettuata dai sacerdoti qualunque sia il loro rito e fatta dai fedeli di qualsiasi rito.\n\u2022 La confessione pu\u00f2 essere ricevuta da qualsiasi sacerdote anche di rito differente e pu\u00f2 essere effettuata da qualsiasi fedele senza differenza di rito.\n\u2022 L'ordine sacro deve essere ristabilito soprattutto per il diaconato permanente mentre per gli ordini inferiori provveder\u00e0 la chiesa particolare.\n\u2022 I matrimoni misti sono validi solo nel momento in cui c'\u00e8 la presenza di un sacro ministro.\n\u2022 I giorni festivi devono essere stabiliti esclusivamente dalla santa sede\n\u2022 La pasqua rimane ancora difficile stabilire un giorno comune a tutti per questo per promuovere l'unit\u00e0 fra i cristiani di una stessa nazione \u00e8 necessario stabilire la stessa domenica per tutti.\n\u2022 La tempora risulta essere un modo per i fedeli di poter conformarsi con la disciplina vigente in quel luogo.\n\u2022 Le laudi divine devono essere celebrate secondo le prescrizioni e le tradizioni di quella disciplina\n\u2022 La lingua liturgica \u00e8 stabilita dai pastori dopo aver avuto l'approvazione della Santa Sede\n\u2022 La \"communicatio in sacris\" stabilisce la possibilit\u00e0 di conferire spontaneamente il sacramento della penitenza, dell'eucaristia e dell'unzione degli infermi qualora sia impossibile sia fisicamente che moralmente la presenza del sacerdote del rito di appartenenza.\nCollegamenti esterni.\ntesto del documento in italiano (dal sito del Vaticano)"}
{"id": "1110946", "revid": "830939", "url": "https://it.wikipedia.org/wiki?curid=1110946", "title": "Antonio Maria Aprile", "text": "Figlio di Giovanni Antonio da Carona, scolp\u00ec un pulpito nella cattedrale dell'Assunta di Savona dove si era recato con la famiglia. Nel 1520 realizza un monumento funebre in onore dei genitori del marchese Don Fadrique Enriquez de Ribera, sistemato nella Certosa di Santa Maria de Las Cuevas presso Siviglia.\nRealizza nel 1524 il monumento funebre del vescovo Francisco Ruiz, posto nel convento di San Juan de la Penitencia a Toledo. Negli anni successivi realizza altri monumenti per diversi nobili iberici."}
{"id": "1110947", "revid": "1776051", "url": "https://it.wikipedia.org/wiki?curid=1110947", "title": "The Extremist", "text": "The Extremist \u00e8 il quarto album di Joe Satriani, pubblicato nel 1992."}
{"id": "1110948", "revid": "1305772", "url": "https://it.wikipedia.org/wiki?curid=1110948", "title": "La ricerca onirica dello sconosciuto Kadath", "text": "La ricerca onirica dello sconosciuto Kadath (\"The Dream-Quest of Unknown Kadath\") \u00e8 un romanzo fantastico di Howard Phillips Lovecraft pubblicato postumo nel 1943. Scritto tra il 1926 e il 1927, \u00e8 tra i primi romanzi dello scrittore ma, come \"Il caso di Charles Dexter Ward\", venne pubblicato postumo perch\u00e9 non ritenuto soddisfacente dallo stesso Lovecraft. Il romanzo appartiene alla Saga di Randolph Carter, che a sua volta fa parte del Ciclo dei Sogni, che comprende la produzione fantastica dello scrittore. Nel romanzo breve, le sue varie culture e i suoi diversi abitanti vengono descritti in modo pi\u00f9 completo e preciso rispetto alle altre storie del Ciclo. Pur essendo una specie di lungo abbozzo, non diviso in capitoli come \"Charles Dexter Ward\" (sono i due scritti pi\u00f9 lunghi di HPL), lo scritto mantiene una certa coerenza con il nascente filone fantasy. In questo racconto compaiono anche i Magri Notturni, incubi che lo stesso Lovecraft faceva da piccolo, demoni creati da lui stesso.\nTrama.\nNarra dell'avventura di Randolph Carter nella Terra dei Sogni, una dimensione parallela. Qui il protagonista sar\u00e0 spinto dal desiderio di vedere gli d\u00e8i che abitano sul misterioso monte Kadath, nel deserto di Leng.\nDopo mirabolanti avventure in questo mondo a tratti grottesco e surreale, Randolph affronter\u00e0 il tremendo Caos Strisciante, Nyarlathotep, Messaggero degli Altri Dei.\nCon un inganno, viene condotto a dorso di un orrido Shantak verso i gorghi stellari, dove con l'aiuto di Nodens, dio benevolo e primordiale, e del gas violetto S'ngac, riesce a sfuggire alla furia distruttiva del dio."}
{"id": "1110950", "revid": "729019", "url": "https://it.wikipedia.org/wiki?curid=1110950", "title": "Anello Alpha", "text": "L'anello alpha \u03b1 che ruota attorno ad Urano, orbita ad una distanza di 44 718 km dal centro del pianeta, fra l'anello 4 e l'anello \u03b2; come gli altri anelli \u00e8 molto sottile, la sua larghezza \u00e8 compresa fra 4 e 10 km."}
{"id": "1110951", "revid": "1282260", "url": "https://it.wikipedia.org/wiki?curid=1110951", "title": "Ordinamenti di giustizia", "text": "Gli Ordinamenti di Giustizia del Secondo Popolo furono una serie di provvedimenti promulgati a Firenze da Giano della Bella, gonfaloniere di giustizia, tra il 1293 e il 1295.\nQueste leggi erano mirate a indebolire pesantemente le famiglie aristocratiche fiorentine in favore del nascente ceto mercantile, dalla ricchezza ormai solida e in cerca di una maggior peso politico.\nPremettendo che i nobili di allora (\"cavalieri\" e feudatari con titoli di origine medievale) erano soggetti bellicosi e non portati di natura al governo delle cose pubbliche, li escluse da qualsiasi pubblico ufficio, ponendo come condizione necessaria all'eleggibilit\u00e0 l'iscrizione ad una delle Arti di Firenze.\nInoltre, tra i vari provvedimenti, si stabil\u00ec che quando un nobile commetteva un crimine, la sua pena poteva essere raddoppiata. Negli anni queste norme vennero mitigate nella pratica, ma comunque rimasero sulla carta. Il loro rispetto era garantito dal sistema delle corporazioni delle Arti, che controllavano la politica cittadina."}
{"id": "1110955", "revid": "1782831", "url": "https://it.wikipedia.org/wiki?curid=1110955", "title": "Noein", "text": " \u00e8 una serie anime fantascientifica del 2005 prodotta dallo studio Satelight, composta da 24 episodi, ideata e diretta da Kazuki Akane (\"I cieli di Escaflowne\").\nL'edizione italiana \u00e8 ad opera della Dynit, che nel 2006 ha pubblicato sei DVD. Il primo episodio \u00e8 stato trasmesso dall'emittente MTV durante l'Anime Week il 1\u00ba ottobre 2006, e l'intera serie \u00e8 stata in seguito trasmessa integralmente dal canale satellitare AXN, nel contenitore Animax, nel 2008. In chiaro la serie \u00e8 stata trasmessa dal canale locale toscano Rete 37 nel 2009 e a livello nazionale in streaming su internet, sul canale di YouTube della Dynit: dal 12 maggio 2010 ogni mercoled\u00ec veniva pubblicato un nuovo episodio, disponibile per due settimane. \u00c8 stata trasmessa in chiaro in televisione a livello nazionale su Rai 4 dal 30 settembre 2012 al 31 marzo 2013 la domenica mattina.\nTrama.\nNel futuro \u00e8 scoppiata una terribile battaglia fra due linee temporali: Shangri-La, il cui obiettivo \u00e8 l'annullamento di tutti gli universi, e La'cryma, l'ultimo baluardo dell'umanit\u00e0. Pressato dalla sempre pi\u00f9 consistente minaccia posta da Shangri-La, l' si mette in viaggio tra le infinite pieghe dello spaziotempo per trovare l'unica entit\u00e0 in grado di assicurare la salvezza agli esseri umani: la Catena del Drago.\nNel presente, l'apparizione del Cavaliere del Drago di nome Karasu sconvolge le vite di Haruka e del suo compagno di classe Yu: non solo il misterioso individuo identifica la ragazza come la Catena del Drago, ma afferma anche di essere uno Yu proveniente da un futuro lontano quindici anni.\nConcetti.\n\"Noein\" tratta il concetto del tempo come una dimensione che risuona con altre linee temporali. La di Haruka, in grado di influenzarne lo scorrere del tempo, ha la forma di un Ouroboros.\n\"Noein\" \u00e8 profondamente imbevuto di teorie della meccanica quantistica. In particolare, l'interpretazione dei molti mondi di Everett, che vede l'universo diramarsi in un numero infinito di probabilit\u00e0, trova particolare risalto per tutta la durata della serie.\n\"Noein\", tuttavia, incorpora dentro di s\u00e9 anche molti aspetti dell'interpretazione di Copenaghen, che suggerisce che la presenza di un osservatore-misuratore \u00e8 essenziale per determinare la decoerenza della probabilit\u00e0. Haruka, il personaggio principale, ha il potere di \"osservatore\" all'interno del multiverso, potere che la rende in grado di determinare l'esito di un'azione semplicemente \"osservandola\".\nIn un episodio, inoltre, Uchida spiega alla sua guardia del corpo Koriyama il paradosso del gatto di Schr\u00f6dinger, una situazione ideale dove solo un osservatore \u00e8 in grado di determinare la morte del gatto nel momento in cui apre la scatola. Nello stesso episodio si fa anche riferimento alla frase \"Dio non gioca a dadi con l'universo\", famosa di Albert Einstein.\nNonostante l'interpretazione dei molti mondi suggerisca il concetto di uno spaziotempo che diverge infinite volte, l'anime presenta anche una probabilit\u00e0 in cui si manifesta una convergenza di linee temporali.\nPersonaggi.\nHakodate.\nAmbientazione della principale linea temporale della serie \u00e8 la cittadina portuale di Hakodate, in Hokkaid\u014d.\nShangri-La.\nShangri-La \u00e8 inoltre popolato da bizzarre creature simili a draghi. Come spiegato da Noein, questi esseri sono ci\u00f2 che un tempo erano esseri umani che, desiderosi di vivere in un mondo senza sofferenza, smisero di riconoscersi cancellando le loro identit\u00e0 individuali in modo da diventare un'unica entit\u00e0."}
{"id": "1110957", "revid": "43211", "url": "https://it.wikipedia.org/wiki?curid=1110957", "title": "NWA World Championship", "text": ""}
{"id": "1110958", "revid": "116489", "url": "https://it.wikipedia.org/wiki?curid=1110958", "title": "Windows FLP", "text": ""}
{"id": "1110959", "revid": "6923", "url": "https://it.wikipedia.org/wiki?curid=1110959", "title": "Pompeo Litta Biumi", "text": "Biografia.\nFiglio del conte Carlo Matteo Litta Biumi e di Antonia, figlia del conte Carlo Giuseppe Brentano, Pompeo apparteneva a uno dei molti rami nei quali la casata Litta si era suddivisa nel corso della sua storia e che solo nel Settecento aveva aggiunto il cognome Biumi grazie al matrimonio di Francesco, nonno di Pompeo, sposato con Angela Biumi, figlia del marchese di Binasco. Il nonno materno del Litta era stato invece tesoriere generale del Ducato di Milano all'epoca di Maria Teresa imperatrice.\nAncora giovane, frequent\u00f2 dapprima il collegio dei nobili di Milano e studi\u00f2 in seguito a Como per poi passare a Venezia ed infine a Siena. Intrapresa la carriera diplomatica, nel 1802 ottenne il primo incarico ufficiale presso la Repubblica italiana napoleonica come segretario aggiunto alla Consulta di Stato. La sua carriera si interruppe per\u00f2 bruscamente nel 1804 quando decise di arruolarsi volontario nell'esercito napoleonico in Italia nel ramo dell'artiglieria, ricevendo un elogio pubblico dal presidente, Francesco Melzi d'Eril, per essere stato il primo nobile a compiere quell'atto. Per questo scopo segu\u00ec inizialmente dei corsi di preparazione nelle scuole militari di La F\u00e8re e di Strasburgo dalle quali usc\u00ec col rango di tenente. Dal 1805 e sino al 1809 prese parte a tutte le campagne napoleoniche contro l'Impero austriaco, segnalandosi in particolare nell'Assedio di Ulma, nella Battaglia di Austerlitz, nella Battaglia di Raab e nella Battaglia di Wagram del 6 luglio del 1809, combattimento quest'ultimo ove ottenne sul campo la promozione a capitano e la Legion d'onore.\nInviato quindi ad Ancona, ebbe l'incarico di organizzare il corpo d'artiglieria destinato alla difesa delle coste contro l'intervento eventuale degli inglesi e si segnal\u00f2 sempre nel 1814 nella difesa di Ancona contro le truppe del Maresciallo MacDonald. Dopo lo scioglimento dell'esercito napoleonico soggiorn\u00f2 per qualche tempo a Roma per poi fare ritorno a Milano dove mantenne i contatti con il fervente ambiente liberale della metropoli lombarda, collaborando attivamente con il \"Conciliatore\" ed intrattenendo rapporti d'amicizia e collaborazione con Federico Confalonieri e Carlo Cattaneo.\nDopo le Cinque Giornate di Milano (1848), fu ministro della Guerra nel governo provvisorio di Lombardia. Per eredit\u00e0 ricevuta da suo nonno tramite sua madre, divenne proprietario del Palazzo Brentano a Corbetta che abit\u00f2 saltuariamente, in particolare durante i periodi estivi.\nNel 1874, ventidue anni dopo la sua morte, nel palazzo dell'Accademia di Brera venne inaugurato un monumento a ricordo del Litta: la statua, opera del milanese Francesco Barzaghi, fu scoperta il 7 di agosto durante una commemorazione a ricordo del conte.\nLe \"Famiglie celebri italiane\".\nL'opera pi\u00f9 celebre del Litta Biumi, dettata dal suo profondo suo interesse per la storia e per la genealogia, fu il \"Famiglie celebri italiane\": l'opera, iniziata nel 1814 dopo le campagne militari al fianco della Francia, ebbe il compito di esaltare le numerose casate nobili della penisola Italiana con particolare riguardo a quelle milanesi di cui egli stesso era rappresentante."}
{"id": "1110960", "revid": "92723", "url": "https://it.wikipedia.org/wiki?curid=1110960", "title": "Inter Mirifica", "text": "Inter Mirifica \u00e8 un decreto del Concilio Vaticano II \"sugli strumenti di comunicazione sociale\".\nVenne approvato con 1960 voti favorevoli e 164 contrari dai vescovi riuniti in Concilio e fu promulgato dal papa Paolo VI il 4 dicembre 1963, nella seconda sessione.\nIl titolo \"Inter Mirifica\" significa dal latino: \"Tra le meraviglie\" e deriva dalle prime parole del decreto stesso.\nIl decreto \"Inter Mirifica\" parla dei mezzi di comunicazione sociale, anche detti mass media."}
{"id": "1110963", "revid": "144796", "url": "https://it.wikipedia.org/wiki?curid=1110963", "title": "Pompeo Litta", "text": ""}
{"id": "1110968", "revid": "24443", "url": "https://it.wikipedia.org/wiki?curid=1110968", "title": "Dignitatis humanae", "text": ""}
{"id": "1110971", "revid": "72396", "url": "https://it.wikipedia.org/wiki?curid=1110971", "title": "Resource Reservation Protocol", "text": "In telecomunicazioni RSVP (Resource Reservation Protocol) \u00e8 un protocollo di livello trasporto (nello stack TCP/IP) usato da alcune classi di servizio IntServ e che differisce in modo sostanziale dai protocolli di segnalazione convenzionali usati nelle reti orientate alla connessione.\nDescrizione.\nUno dei presupposti chiave di RSVP \u00e8 quello di non togliere nulla alla robustezza attuale delle reti prive di connessione; tali reti si basano sul fatto di non avere informazioni di stato (o averne pochissime) memorizzate al proprio interno, pertanto \u00e8 possibile che i router interrompano bruscamente il proprio funzionamento e si riavviino o che le linee di collegamento si guastino e poi riprendano la propria operativit\u00e0, senza che la connettivit\u00e0 tra i nodi terminali sia compromessa.\nIl protocollo RSVP cerca di mantenere viva questa robustezza usando il concetto di \"stato soft\" nei router: lo stato soft, al contrario dello \"stato hard\" che si usa nelle reti orientate alla connessione, non ha bisogno di essere rimosso esplicitamente quando non \u00e8 pi\u00f9 necessario perch\u00e9 scade dopo un periodo di tempo opportuno se non viene periodicamente aggiornato.\nUn'altra caratteristica di RSVP \u00e8 quella di supportare i flussi multicast con la stessa efficacia di quella offerta ai flussi unicast. Questo protocollo fa uso di un approccio orientato ai destinatari. Piuttosto che lasciare il compito al mittente di tenere traccia di un numero di destinatari potenzialmente elevato, \u00e8 pi\u00f9 sensato che siano i destinatari a gestire le proprie necessit\u00e0, come un'unica persona che parla e tante che ascoltano una lezione tenuta su una rete Mbone.\nStep principali.\nIl protocollo RSVP si basa su due step.\nUn primo detto di \"downstream\" in cui il mittente indirizza un pacchetto PATH verso il primo router del percorso fino all'host destinatario. Nel suddetto pacchetto sono indicati il Phop, Sender_Tspec e Adspec. Il Phop \u00e8 l'indirizzo del router al passo precedente, mentre Sender_Tspec e Adspec includono informazioni sulle caratteristiche richieste alla linea che si intende prenotare. Quando un router riceve il PATH, aggiorna le sue informazioni, aggiorna il timer della prenotazione ed inoltra il PATH al router successivo, dopo aver modificato il campo Phop.\nNella seconda fase, quella di \"upstream\", viene spedito a ritroso un pacchetto RESV contenente il FlowSpec. Ogni router valuter\u00e0 tramite l'Admission Control se tale traffico \u00e8 accettabile dalla rete, e in caso aggiunge al Packet Classifier le informazioni su tale traffico ricavate dal FilterSpec, e al Packet Scheduler le informazioni tratte dal FlowSpec per poter fare un corretto scheduling. Inoltre aggiorna il timer associato allo stato RESV e inoltra il pacchetto al router indicato nel Phop, fino al mittente originale. In caso il traffico non sia accettabile dalla rete, viene generato un messaggio di errore.\nApplicare RSVP con IntServ porta ad avere una scarsa scalabilit\u00e0, in quanto \u00e8 necessario mantenere le informazioni di stato per ciascun microflusso, e il numero di questi microflussi pu\u00f2 risultare molto elevato (basti pensare che solitamente un microflusso \u00e8 individuato da 5-tuple: indirizzo IP sorgente, indirizzo IP destinazione, porta sorgente, porta destinazione e protocol ID). \u00c8 tuttavia errato pensare che sia RSVP a essere poco scalabile. Infatti pu\u00f2 essere utilizzato con successo nel campo dell'MPLS, laddove l'approccio non \u00e8 a microflusso ma a flussi aggregati."}
{"id": "1110972", "revid": "11832", "url": "https://it.wikipedia.org/wiki?curid=1110972", "title": "Tot\u00f2, eva e il pennello proibito", "text": ""}
{"id": "1110975", "revid": "124211819", "url": "https://it.wikipedia.org/wiki?curid=1110975", "title": "Sevivon", "text": "Sevivon () o dreydl (in yiddish ) \u00e8 un oggetto ludico tipico della festa di Chanukah. \u00c8 simile, per esempio, al Barralliccu sardo.\nSi tratta di una sorta di trottola a quattro facce: su ciascuna delle facce \u00e8 impressa una lettera dell'alfabeto ebraico: , , , che formano l'acronimo che sta per \"\" (Nes Gadol Hayah Sham\" \u2013 \"Un grande miracolo accadde l\u00e0\"). Queste lettere fanno anche parte di una frase mnemonica per ricordare le regole del gioco d'azzardo in cui si usa il dreidel: Nun sta per la parola Yiddish nisht\" (\"niente\"), Hei sta per halb\" (\"met\u00e0\"), Gimel per gants\" (\"tutto\"), e Shin per \"shtel ayn\" (\"metti\").\nIn Israele, la quarta faccia del sevivon, di regola, riporta la lettera , rendendo l'acronimo, \"\", \"Nes Gadol Hayah Poh,\" ovvero \"Un grande miracolo accadde qui\", in riferimento al miracolo che \u00e8 accaduto in Terra di Israele e che viene ricordato durante la festivit\u00e0 di Chanukah.\nEtimologia.\nLa parola Yiddish \"dreydl\" deriva dal verbo \"dreyen\" (\"girare\", simile al tedesco \"drehen\"). La parola ebraica \"sevivon\" deriva dalla radice \"SBB\" (\"girare\") e venne inventata da Itamar Ben-Avi (figlio di Eliezer Ben Yehuda) quando aveva 5 anni. Hayyim Nahman Bialik usava un'altra parola, \"kirkar\" (dalla radice \"KRKR\"-\"ruotare\") nei suoi poemi, ma non si radic\u00f2 nella lingua parlata.\nSimbolismo.\nAlcuni rabbini ascrivono un significato simbolico ai segni sulle facce del dreydl. Alcuni, per esempio, sostengono che le quattro lettere sono un riferimento alle quattro nazioni che avevano dominato Israele: Babilonia, Persia, Grecia e Antica Roma.\nRegole del gioco.\nAll'inizio della partita, ciascun giocatore ha una quantit\u00e0 prefissata (solitamente 10-15) di \"fiche\". Le \"fiche\" possono essere qualsiasi cosa: denaro, monete di cioccolato, monetine, fagioli, ecc.\nCollezioni.\nIl divertimento nell'et\u00e0 infantile ha portato molti adulti a voler collezionare sevivonim / dreydlekh durante l'et\u00e0 adulta. Istituzioni ebraiche come il Spertus Institute of Jewish Studies, la Yeshiva University e il Temple Emanu-El di New York, ospitano collezioni di sevivonim, come anche alcuni musei, tra cui lo Spinning Top and Yo-Yo Museum di Burlington, Wisconsin."}
{"id": "1110976", "revid": "1634976", "url": "https://it.wikipedia.org/wiki?curid=1110976", "title": "Giorgio Giulini", "text": "Biografia.\nAppartenente a una ricca famiglia milanese di rango comitale, Giorgio Giulini fu uno storico e uno storiografo della citt\u00e0 di Milano.\nLaureato in Legge all'Universit\u00e0 degli Studi di Pavia a soli 17 anni, si dedic\u00f2 anche all'archeologia ed entr\u00f2 a far parte dell'Accademia dei Trasformati come segretario.\nNell'ottobre 1748 spos\u00f2 Virginia Moriggia (\u2020 1787), figlia del marchese Cosimo.\nDivenne famoso per la pubblicazione dei nove volumi delle \"Memorie spettanti alla storia, al governo, alla descrizione della citt\u00e0 e campagna di Milano\" (1760-1765), che ancora oggi rimangono uno dei documenti fondamentali per lo studio dell'epoca.\nPer questo ottenne la carica di \"Storiografo della citt\u00e0 di Milano\" il 26 agosto 1767 (rinnovata il 28 settembre 1774) con una pensione annua assegnatagli dall'Imperatrice Maria Teresa d'Asburgo; gli venne commissionata anche una \"Continuazione\" dell'opera, che pubblic\u00f2 in due volumi a partire dal 1771.\nNella sua vita ricopr\u00ec anche la carica di Presidente del Monte di Piet\u00e0, e in pi\u00f9 di un'occasione di Presidente dell'ospedale pubblico. Nel 1768 l'imperatrice Maria Teresa lo invest\u00ec del feudo di Villapizzone e Vialba e assunse il titolo di Conte. Nel 1750 fu ammesso al patriziato milanese.\nNel 1774 ebbe un colpo apoplettico e gli fu ordinato il riposo, ma nel 1777 ne fu colpito nuovamente, perdendo l'uso della parola. Mor\u00ec tre anni dopo nella notte di Natale del 1780 e fu sepolto a Milano nella tomba di famiglia nella chiesa di San Tomaso in Terramara con la lapide:\nMEMORIAE. AETERNAE / GEORGII. JVLINI / COMITIS. VIALBAE. VILLAEQ. PIZZONI / PATRICII. MEDIOLANENSIS / HISTORIOGRAPHI. PATRIAE / TABVLARIISQUE. CIVICIS. PRAEFECTI / IN. QVO. FVERE / INGENIVM. DOCTRINA / MODESTIA. RELIGIO / ABVNDE. OMNIA. LAVDE. DIGNA / OB. VIII. KAL. JAN. MDCCLXXXI / AET. LXVI / H[oc] M[onumentum] H[eredes] S[equitur]\nche fu rimossa e portata dalla famiglia nella Villa Giulini (oggi Villa San Martino) di Arcore.\nEra proprietario anche dell'attuale Villa Giulini a Boffalora sopra Ticino e del Palazzo Giulini di Sorico (CO).\nSuo pronipote Cesare fu podest\u00e0 di Milano nel 1814.\nAlla memoria del conte \u00e8 dedicata a Milano la via Giorgio Giulini che, in pieno centro della citt\u00e0, unisce la via Dante con la via Giovanni sul Muro e il cui inizio dista pochi metri dal luogo dove sorgeva il palazzo di famiglia dei Giulini di via Rovello."}
{"id": "1110978", "revid": "404338", "url": "https://it.wikipedia.org/wiki?curid=1110978", "title": "One man band", "text": ""}
{"id": "1110980", "revid": "7336", "url": "https://it.wikipedia.org/wiki?curid=1110980", "title": "Pluristrumentista", "text": ""}
{"id": "1110995", "revid": "767487", "url": "https://it.wikipedia.org/wiki?curid=1110995", "title": "Reichstaler", "text": "Il Reichstaler (o \"Reichsthaler\", letteralmente \"tallero dell'impero\") fu un tallero standard del Sacro Romano Impero, fissato nel 1566 dalla convenzione di Lipsia. \u00c8 anche il nome di un'unit\u00e0 di conto della Germania settentrionale e di una moneta d'argento emessa dalla Prussia.\nSin dalle sue origini, il tallero tedesco venne fissato come valore in argento corrispondente a quello di una moneta del tipo fiorino d'oro. I primi esemplari di talleri in area tedesca vennero coniati in Tirolo nel 1486. A partire dal Cinquecento, tale moneta inizi\u00f2 a diffondersi gradualmente in tutta la Germania e poi anche in tutta Europa. Il tallero, in Germania, divenne noto col nome di \"Reichstaler\" e fu il primo tentativo da parte del Sacro Romano Impero di creare una monetazione la pi\u00f9 uniforme possibile entro i confini dell'impero stesso, facilitando cos\u00ec gli scambi interni ed esterni dal momento che esso, pur con le dovute oscillazioni dei periodi, si attestava attorno ai 27 g. circa a moneta di puro argento.\nIn Germania, il tallero rimase la principale moneta di scambio in argento sino all'introduzione del marco nella seconda met\u00e0 del XIX secolo.\nI precursori del \"Reichstaler\" in area tedesca.\nIl \"Guldiner\" tirolese ed il \"Joachimstaler\".\nIl \"Guldiner\" tirolese coniato dal 1486, chiamato anche \"Gro\u00dfer\", \"Groschen\" o \"Gro\u00dfer Pfennig\", fu il primo esemplare di tallero coniato in area tedesca quando il Tirolo, giovandosi dei propri ricchi depositi d'argento recentemente scoperti, ebbe l'idea di coniare una moneta d'argento che avesse il valore rapportabile al fiorino. Fiorini in oro (soprattutto quelli fiorentini) si erano diffusi dal Italia centro-settentrionale come popolare metodo di pagamento in denaro per somme elevate gi\u00e0 nel tardo medioevo. Con un rapporto tra oro e argento di 11,58: 1, il \"Guldiner\" tirolese aveva un peso di 29,9 g d'argento ed un valore nominale di 937,5 \u2030 che per\u00f2 avrebbe richiesto un peso della moneta attorno ai 32 grammi. A tutti gli effetti, il peso di queste monete oscillava tra i 27,17 g ed i 32,02 g. Monete d'argento cos\u00ec grandi rappresentavano una novit\u00e0 per l'epoca.\nPoich\u00e9 la moneta doveva corrispondere al valore di un fiorino, essa venne genericamente chiamata anche \"fiorino\" e di conseguenza il nome \"guldiner\" o \"gulden\" venne adottato in lingua tedesca per riferirsi al \"fiorino d'argento\". Il \"guldiner\" venne diviso in 60 \"kreutzer\".\nIn contemporanea, nell'area sassone inizi\u00f2 a diffondersi il \"Joachimstaler\".\nIl \"Reichsthaler\".\nLa nascita del \"Reichstaler\".\nIl modello del tallero tirolese era divenuto particolarmente pratico negli scambi commerciali pi\u00f9 comuni anche in tutto il territorio della Germania e di conseguenza l'imperatore Carlo V aveva tentato di riformare le coniazioni con la possibilit\u00e0 di creare una moneta il pi\u00f9 possibile \"unica\" per tutto il territorio dell'impero, cos\u00ec da facilitare gli scambi ed evitare burocrazie e cambi svantaggiosi tra territorio e territorio. Tutte le riforme da lui approntate nel 1524 e nel 1551, ad ogni modo, si rivelarono fallimentari perch\u00e9 i vari stati si rifiutarono sempre di rispettare le norme imposte sino all'accordo raggiunto col suo successore, Ferdinando I.\nAlla dieta di Augusta del 1566 venne infatti deciso di assumere una nuova moneta, chiamata \"Reichstaler\" (\"tallero dell'impero\") quale nuova moneta imperiale, ma il contenuto d'argento della lega monetaria venne in qualche modo ridotto rispetto alle precedenti emissioni di monete simili. Il titolo infatti scese a 888,89 \u2030. La convenzione di Lipsia fiss\u00f2 il Reichsthaler come una moneta contenente 1/9 di marco di Colonia come peso di argento fino. Il \"Reichstaler\" aveva quindi un peso calcolato medio di 25.984 g. Il \"Reichstaler\" ebbe da subito un'ampia diffusione in tutto il territorio del Sacro Romano Impero e venne coniato in grandi quantit\u00e0 data anche l'ampia disponibilit\u00e0 della materia prima di cui era costituito, l'argento; in particolare la Germania settentrionale prese a modello il \"guldiner\" tirolese a partire dal 1559. \nI vari Stati tedeschi che facevano parte dell'Impero emisero dei \"Reichsthaler\" parallelamente alle loro monete divisionali, armonizzandolo con queste ultime a prescindere dal tipo di moneta divisionale utilizzata.\nIl grave problema che si protrasse per tutta la storia dei talleri tedeschi fino al XIX secolo fu il costante deterioramento delle monete. Esperti \"tosatori\" di monete, infatti, limavano ripetutamente i talleri esistenti in circolazione per propri fini, riducendo cos\u00ec sensibilmente il contenuto di metallo prezioso presente nelle monete in circolazione, le quali non corrispondevano pi\u00f9 quindi al valore effettivo della moneta nominale. In un momento storico in cui il contenuto di metallo prezioso di una moneta era decisivo per il suo valore effettivo, ci\u00f2 significava una costante deterioramento delle monete, soprattutto di quelle in argento pi\u00f9 piccole come \"kreutzer\" e \"schilling\". Inizialmente il \"Reichstaler\" venne stabilito in valore per 68 \"kreutzer\", che ad ogni modo crebbero poco dopo a 72. I contemporanei si lamentavano continuamente di un fenomeno che divenne noto come \"crescita del tallero\".\nIl \"Reichstaler\" tra XVII e XVIII secolo.\nQuando la produzione d'argento delle miniere nel Sacro Romano Impero diminu\u00ec in modo significativo nel corso del XVII secolo, molti stati iniziarono a coniare solo piccole sezioni di tallero (1/2, 1/4, 1/8 ecc.) e non pi\u00f9 i talleri interi veri e propri. Il posto delle grandi monete d'argento venne assunto sempre pi\u00f9 da monete straniere corrispondenti, in particolare dagli scudi d'argento francesi di cui gli stati tedeschi si appropriarono sempre pi\u00f9 a partire dalla prima met\u00e0 del XVIII secolo, apponendovi sopra delle contromarche. Questa situazione che rischiava di sfuggire di mano anche a livello diplomatico oltre che a livello economico, impose la riduzione del quantitativo di argento contenuto nel \"Reichstaler\" per sopperire a questa mancanza di materia prima.\nPer finanziare le spese sostenute per la guerra dei sette anni, alcuni stati (ed in particolare la Prussia di Federico II) emisero dei talleri con un valore d'argento sempre pi\u00f9 povero (vedi \"Ephraimiten\") che giungeva sino a 1/3 del metallo contenuto. La situazione si normalizz\u00f2 in qualche modo solo dopo la fine della guerra.\nA partire dal 1750, inoltre, il \"Konventionstaler\" (che conteneva un 1/10 di marco di argento) sostitu\u00ec sempre pi\u00f9 come standard monetario il \"Reichstaler\".\nIl \"Reichstaler\" prussiano.\nDal 1750 la Prussia adott\u00f2 un \"Reichstaler\" (spesso chiamato semplicemente \"Taler\") che conteneva un valore d'argento corrispondente a 1/14 del marco di Colonia di argento. Questo standard era noto come \"Graumannscher Fu\u00df\" da Philipp Graumann, che l'aveva definito. \nDurante gli inizi del XIX secolo lo standard prussiano di \"Reichstaler\", pi\u00f9 piccolo, sostitu\u00ec, nella maggior parte dei paesi della Germania settentrionale, lo standard di maggior dimensioni.\nQueste monete furono coniate in varii stati come Hannover, Assia-Kassel, Meclemburgo e Sassonia.\nLo standard prussiano divenne parte anche del sistema di monetazione in uso nei paesi della Germania meridionale dopo l'unione monetarie del 1837. Il tallero valeva 1\u00be \"Gulden\".\nQuesto tallero fu poi sostituito dal \"Vereinstaler\", che aveva quasi lo stesso peso, nel 1857.\nIl Reichstaler come unit\u00e0 di conto.\nNello stesso periodo in cui il Reichstaler veniva emesso sotto forma di moneta, cominci\u00f2 ad essere usato in molti paesi della Germania settentrionale come unit\u00e0 di conto che valeva \u00be della moneta da un Reichsthaler (ed equivalente quindi a 1/12 del marco di Colonia). Dopo il 1754, questa unit\u00e0 (che ora era di \u00be del Konventionstaler, 3/40 di un marco d'argento) continu\u00f2 ad essere in uso, anche se era pi\u00f9 semplicemente chiamata un Tallero.\nNella maggior parte degli stati che usavano il Reichsthaler come unit\u00e0 di conto, era suddiviso in 288 \"Pfennig\", con denominazioni intermedie come il \"Groschen\" (o \"Gutegroschen\"), dal valore di 12 Pfennig (1/24 del Reichstaler), ed il \"Mariengroschen\", dal valore di 8 Pfennig (1/32 del Reichstaler)."}
{"id": "1111009", "revid": "88740", "url": "https://it.wikipedia.org/wiki?curid=1111009", "title": "Vaccarella", "text": ""}
{"id": "1111010", "revid": "123706855", "url": "https://it.wikipedia.org/wiki?curid=1111010", "title": "Jadakiss", "text": "Fa parte di una crew che prende il nome di D-Block (ne fanno parte Jadakiss, Styles P, Sheek Louch, e J-Hood), mentre in passato faceva parte di un'altra crew che prendeva il nome di The LOX (e ne facevano parte gli stessi rapper ad eccezione di J-Hood).\nBiografia.\nInizia a comporre rime all'et\u00e0 di 12 anni. La prova della sua dote si poteva riscontrare durante le ore di pausa pranzo nella sua scuola superiore. Lui stesso dichiarava: \"Iniziavo intrattenendo durante la mensa, stavo solo divertendomi, ma la gente iniziava a dire che ci sapevo fare\".\nPoco dopo, ha l'opportunit\u00e0 di registrare in uno studio professionale e trasformare la sua passione in carriera. La sua fama arriva a stuzzicare il famoso rapper DMX. Fa in modo di far conoscere Jadakiss e Sheek (Styles P verr\u00e0 pi\u00f9 tardi) da Darrin \"Dee\" e Joaquin \"Waah\" Dean, della casa di produzione Ruff Ryders. Di lui si sapeva solo che veniva dalla stessa citt\u00e0 di DMX, ma non ci vuole molto perch\u00e9 Philips conquisti il loro consenso. Lo mettono sotto contratto nel 1994.\nNel 1998 il primo lavoro dei LOX, \"Money Power &amp; Respect\", vende 1 milione di copie ed introduce il gruppo al grande pubblico. Il singolo da solista di Jada, \"All for the Love\", una tra le prime produzioni strumentali di Swizz Beatz, fa sentire al giovane MC l'esigenza di produrre un cd individuale. La sua scalata alla notoriet\u00e0 continua grazie alle sue collaborazioni: con Diddy all'epoca Puff Daddy in \"Benjamins\", con \"Last Dayz\" di The Notorious B.I.G., con \"Reservoir Dogs\" di Jay-Z e con \"Banned from TV\" di Noreaga. Ma le richieste arrivano in massa dopo il suo \"Kiss of Death\", brano incluso nella compilation \"Ruff Ryders Vol. 1\". Lo stesso The Notorious B.I.G. ammir\u00f2 il lavoro di Jada, e dichiar\u00f2: \"Mi prese da parte e mi disse che avrebbe voluto lavorare con me; mi voleva per scrivere alcuni pezzi nel CD di Cease.\" Le sue collaborazioni continuarono ancora, fu la volta di Mya, R. Kelly, Mary J. Blige ed Eve.\nNel 2000, lavora al mixtape di Funkmaster Flex \"The Mixtape, Vol. 4: 60 Minutes of Funk\" al brano \"I don't Care\". Nell'agosto dello stesso anno usc\u00ec il suo primo disco solista \"Kiss the Game Goodbye\", e sempre nel 2001, collabora col produttore di Atlanta Jermaine Dupri, al brano \"Hate Blood\" insieme a Freeway, tratto dal disco di Dupri \"Instructions\". Nel 2002 pubblica il brano \"Knockin' Heads off\" con Lil Jon &amp; the East Side Boyz e Styles P, per il disco di Lil Jon \"Kings of Crunk\", sempre con il medesimo artista, parteciper\u00e0 al remix del brano \"Put Yo' Hood Up\" assieme a Chyna Whyte, Roy Jones Jr., Petey Pablo, gli East Side Boyz, per il disco \"Part II\".\nNel 2003 Jadakiss partecipa al film \"Honey\", e produce un brano con Sheek per la OST (Original Sound Track) del film, che si intitola \"J-A-D-A\". Nel medesimo anno, collabora con Fabolous al remix del brano \"Keepin' it Gangsta\" con i M.O.P. e Styles P, del disco \"Street Dreams\". Nell'estate 2004 fu la volta di \"Kiss of Death\" secondo album da solista. Poi collabor\u00f2 con Fat Joe e Ja Rule al brano \"New York\", che riscosse molto successo, e fu la causa del litigio fra 50 Cent e Joe.\nConseguentemente anche Jada ebbe i suoi problemi con 50 Cent, per via della concorrenza nel campo musicale. E fu proprio in questa occasione che Jadakiss registr\u00f2 il mixtape \"Fuck 50\" con Big Mike. Sempre nel 2004, collabora con i Mobb Deep al brano \"One of Ours, part 2\", dal disco \"Amerikaz Nightmare\", ed anche con Usher, al remix del brano \"Throwback\" (dall'album \"Confessions\").\nNel 2005 lavora ancora una volta col beatmaker statunitense Lil Jon e con gli East Side Boyz al brano \"Grand Finale\" con Ice Cube, Nas, T.I., Bun B, per il disco \"Crunk Juice\", lavora con Funkmaster Flex per il suo ultimo mixtape intitolato \"Funkmaster Flex Car Show Tour\" ai brani \"D.B.L.O.C.K.\" e \"Bring it Back\", collabora con David Banner al brano \"Treat Me Like\" prodotto da Lil Jon, per il disco \"Certified\".\nNel 2006 collabora al brano di successo \"It's Personal\" di DMX con Styles P per il disco \"Year of the Dog... Again\". Inoltre partecipa anche al remix del noto brano di Bone Crusher \"Never Scared\" assieme a Cam'ron e Busta Rhymes. Nel medesimo anno partecipa al disco di DJ Khaled \"Listennn: The Album\" al brano \"Problem\" con Beanie Siegel, partecipa anche al remix del brano di Sheek \"Kiss Your Ass Goodbye\" nel mixtape di The Game \"Ghost Unit\", assieme al prima citato Beanie Siegel, con Fabolous, Sheek, e Game.\nDi ultima uscita il remix del brano di The Game \"It's Ok (One Blood)\", cui hanno partecipato Snoop Dogg, Nas, T.I., Jim Jones, Fat Joe, Lil Wayne, N.O.R.E., Fabolous, Twista, Jadakiss, Styles P, Tha Dogg Pound, W.C., E-40, The Clipse, Bun B, Slim Thug, Chamillionaire, Juelz Santana, Young Dro, Ja Rule. Inoltre Jadakiss \u00e8 lo sponsor della linea di abbigliamento della Ruff Ryders.\nNel 2009 pubblica il suo terzo album \"The Last Kiss\". Il primo singolo \"By My Side\" \u00e8 realizzato in collaborazione con Ne-Yo, mentre il secondo brano estratto \u00e8 \"Can't Stop Me\". Hanno partecipato all'album, tra gli altri, Swizz Beatz, Mary J. Blige, Pharrell Williams, Styles P, Jazmine Sullivan, Young Jeezy, Faith Evans, Nas e Lil Wayne.\nCollabora con DJ Khaled e altri rapper per il brano \"Welcome to My Hood (Remix)\", remix ufficiale del brano omonimo diffuso nel 2011.\nNel novembre 2015 pubblica il suo quarto album \"Top 5 Dead or Alive\", che vede la partecipazione di Akon, Lil Wayne, Ne-Yo, Puff Daddy, Wiz Khalifa, Swizz Beatz e altri esponenti del mondo hip hop.\nNel novembre 2017 pubblica un album collaborativo con Fabolous dal titolo \"Friday on Elm Street\", etichettato Def Jam Recordings. Il disco \u00e8 anticipato dal singolo \"Stand Up\", che vede la collaborazione di Future.\nIl 6 marzo 2020 pubblica il suo nuovo album \"Ignatius\", su etichetta Def Jam Recordings."}
{"id": "1111018", "revid": "1543377", "url": "https://it.wikipedia.org/wiki?curid=1111018", "title": "Bunyip", "text": "Il bunyip (traducibile come \"diavolo\" o \"spirito\") \u00e8 una creatura del folklore australiano. Si tratta di un animale della mitologia aborigena, che sembra presentare somiglianze con animali estinti conosciuti. Segnalazioni del bunyip si sono avute in tutta l'Australia fin dalla prima epoca coloniale. Al riguardo sono state formulate varie ipotesi.\nCaratteristiche.\nLe descrizioni del bunyip sono molto diverse tra loro. In genere viene dato per una specie di mostro lacustre. Le caratteristiche comuni alle varie descrizioni aborigene sono il muso canino, la pelliccia nera, la coda di cavallo, le pinne e le zanne corte ma dalla forma simile a quelle di tricheco o le corna. Secondo la leggenda si apposta nelle paludi, nelle acque stagnanti dei \"billabong\", nei ruscelli, nei letti dei fiumi e nelle pozze d'acqua. Di notte si odono le sue grida raccapriccianti mentre divora qualunque animale si avventuri nel suo territorio.\nRicerca iniziale.\nAll'inizio della colonizzazione dell'Australia, si diffuse l'idea che il bunyip fosse davvero una nuova specie animale da scoprire. I primi coloni europei, poco avvezzi alla vista e ai rumori della particolare fauna del nuovo continente, pensavano fosse un altro degli strani animali dell'isola, giungendo talvolta ad attribuirgli i versi e le grida a loro sconosciute.\nIl \u201cteschio del bunyip\u201d.\nNel 1846, la scoperta di un teschio di forma inconsueta in una zona isolata (la riva del fiume Murrumbidgee nel Nuovo Galles del Sud), ricollegata al presunto \"verso del bunyip\", sembr\u00f2 offrire una prova materiale concreta dell'esistenza dell'animale. Intorno al reperto si fece frettolosamente clamore. Esso fin\u00ec addirittura in esposizione all'Australian Museum di Sydney nel luglio 1847, come cranio di un esemplare di specie ignota. Gli effetti della suggestione sull'opinione pubblica non tardarono. Il \"Sidney Morning Herald\" rifer\u00ec come molte persone avessero abbandonato ogni remora a parlare dei loro avvistamenti: \"Quasi tutti si sono subito resi conto di aver udito 'strani rumori' notturni dalle lagune, o di aver visto 'forme nereggianti' nell'acqua\". Ma le possibilit\u00e0 di equivoco erano esaurite, e l'assenza di ulteriori riscontri port\u00f2 a concludere, senza troppe indagini, che si trattasse piuttosto di uno scherzo della natura (presumibilmente un cavallo o un vitello sfigurato). Presto dimenticato, il presunto \"teschio del bunyip\" fece perdere le proprie tracce.\nCon l'avanzare dell'esplorazione europea dell'Australia, si fece sempre pi\u00f9 strada la convinzione che il bunyip non esistesse affatto. I ripetuti tentativi degli avventurieri australiani di catturare o almeno avvistare l'animale sfociarono nel modo di dire \"a che serve cercare il bunyip?\", usato per significare un'impresa completamente sterile o impossibile.\nIl \u201cbunyip di Greta\u201d.\nIl \"bunyip di Greta\" era l'esemplare che si riteneva fosse vissuto nella regione delle paludi di Greta, nel Victoria. La gente del luogo aveva spesso sentito un forte rimbombo provenire misteriosamente dall'acquitrino, ma nessuna delle frequenti battute di caccia era riuscita a stabilirne la provenienza. Bonificate le paludi, il rumore era cessato. Alcuni abitanti di Greta credettero che il bunyip fosse migrato in un'altra zona, altri ritennero che fosse morto a causa della scomparsa del suo habitat.\nIpotesi.\nNonostante la completa assenza di prove materiali documentate dell'esistenza del bunyip, la criptozoologia suggerisce che le leggende aborigene sull'animale siano reminiscenze del diprotodonte, o di altro animale della megafauna australiana estinto intorno ai 50.000 anni fa, come il procoptodonte o il quinkana.\nLe grida del possum o del koala possono essere facilmente interpretate come quelle del bunyip, tant'\u00e8 vero che la maggioranza delle persone si sorprende di scoprire che questi animali sono capaci di tali ruggiti. Anche la civetta ululante, un uccello notturno che vive nei pressi delle paludi e dei \"billabong\" nel \"bush\" australiano, \u00e8 a volte accreditata di produrre i cosiddetti versi del bunyip. Il volatile \u00e8 noto per il suo richiamo facilmente scambiato per un grido di donna o di fanciullo. Altre specie di uccelli, come i tarabusi e gli occhioni willaroo, emettono grida raccapriccianti, anch'esse talvolta attribuite al bunyip. Tutte le ipotesi diventano per\u00f2 poco plausibili se si considera che gli aborigeni, vissuti in Australia per tanto tempo, conoscono bene i versi dei vari animali.\nUna possibile spiegazione della leggenda del bunyip si fonda sulla sua segnalazione nel sistema fluviale Murray-Darling. Qui infatti, durante le piene, risale notoriamente il fiume l'otaria orsina, restando poi presa entro il bacino quando la piena cessa. Si ricordano dozzine di otarie uccise o catturate fino a nord di Canberra (fra l'altro, in stretta prossimit\u00e0 di zone in cui \u00e8 stato segnalato il bunyip). Vedendo questo animale per la prima volta, un aborigeno delle regioni interne lo troverebbe completamente sconosciuto e impressionante. Inoltre, molte delle descrizioni note del bunyip presentano qualche somiglianza con la fisionomia delle foche.\nIl bunyip nella cultura di massa.\nLa figura del bunyip \u00e8 molto popolare in Australia, dove ha prestato il suo nome anche alla geografia. Nel Victoria si trovano una citt\u00e0 di Bunyip e un fiume Bunyip.\nUn settimanale locale pubblicato nella citt\u00e0 di Gawler, in Australia Meridionale, si intitola \"The Bunyip\". Pubblicato in origine come opuscolo dalla Gawler Humbug Society, nel 1863, scelse questo nome con la motivazione che \"il bunyip \u00e8 il tipico esempio di fandonia australiana\" (il termine \"humbug\" traduce infatti \"imbroglio\", \"fandonia\").\nLa creatura \u00e8 sfruttata anche in letteratura. La raccolta di favole \"The Brown Fairy Book\" (1904) dello scozzese Andrew Lang include la storia di un bunyip. L'animale appare inoltre in libri illustrati per l'infanzia quali, ad esempio, il popolare \"The Bunyip of Berkeley's Creek\", di Jenny Wagner. Esso descrive un bunyip alla ricerca di s\u00e9 stesso, che ferma tutti i passanti chiedendo \"com'\u00e8 fatto un bunyip?\". Al libro ispir\u00f2 il suo nome la \"House of the Gentle Bunyip\" di Clifton Hill, una \"community house\" fondata negli anni settanta e salvata dalla demolizione da un lungo picchettaggio nel 1997.\nSempre per i ragazzi, il bunyip \u00e8 stato protagonista di spettacoli fin dagli anni cinquanta, con la rappresentazione teatrale \"The Bunyip and the Satellite\" di Barry Humphries (poi approdata in televisione). Per questa via il bunyip \u00e8 stato subito esportato, in particolare negli Stati Uniti con il personaggio di \"Bertie the Bunyip\". Il filone televisivo \u00e8 stato naturalmente fortunato, e negli anni ottanta ha ricordato nuove raffigurazioni della creatura. Anche nella serie \"Streghe\" il bunyip fa la sua apparizione come una delle tante creature diaboliche, ed \u00e8 descritto nel \"Libro delle Ombre\". Pi\u00f9 di recente, in un episodio di \"South Park\", la creatura interpreta nientemeno che il ruolo di Dio.\nIl bunyip ha la sua parte anche nel cinema e nella musica. Un film del 1986, \"Il mistero del lago scuro\", ha rappresentato un bunyip di nome \"Donkegin\", che infesta uno stagno. Una band reggae neozelandese (1998-2003) si chiamava \"Bunyip\".\nEsistono infine ricostruzioni meccaniche della creatura nei parchi divertimenti australiani, come il celebre \"Big Banana\" di Coffs Harbour (circuito in monorotaia che ripercorre fra l'altro la mitologia aborigena), e ovviamente ci sono anche bunyip a gettone. Il nome della creatura \u00e8 sfruttato anche nei videogiochi, come \"Final Fantasy X\", e nei MMORPG, come \"RuneScape\". Un Bunyip compare anche nel videogioco \"Ty la tigre della Tasmania\".\nNel film \"Godzilla II - King of the Monsters\" vi \u00e8 un mostro noto come Titanus Bunyip. Non si vede ma il suo nome compare su degli schermi, che indicano che \u00e8 monitorato nell'Avamposto 99, situato presso l'Ayers Rock."}
{"id": "1111019", "revid": "125974131", "url": "https://it.wikipedia.org/wiki?curid=1111019", "title": "Lamar Hunt U.S. Open Cup", "text": "La Lamar Hunt U.S. Open Cup \u00e8 la coppa nazionale di calcio degli Stati Uniti, la cui prima edizione data al 1914 con il nome di National Challenge Cup. Rinominata nel 1999 US Open Cup, deve il suo nome attuale alla memoria di Lamar Hunt, importante dirigente e pioniere dello sport statunitense in particolare nel ambito calcistico. \u00c8 analoga per rango domestico a competizioni come la FA Cup o la Coppa Italia.\nSi tratta della pi\u00f9 antica competizione calcistica ufficiale degli Stati Uniti e la seconda pi\u00f9 antica del Nord America (pi\u00f9 vecchia essendo la coppa nazionale canadese, la Open Canada Cup, la cui prima edizione si tenne nel 1913) ed \u00e8 l'unico torneo di quel continente a essere stato disputato ininterrottamente, a cadenza annuale, dal 1914. Organizzata dalla US Soccer Federation, la US Open Cup vede allineate ai nastri di partenza tutte le squadre statunitensi della Major League e della United Soccer Leagues.\nLa vittoria nella Lamar Hunt U.S. Open Cup consente alla squadra detentrice di accedere alla CONCACAF Champions League.\nStoria.\nSebbene negli Stati Uniti il calcio fosse praticato gi\u00e0 dai primissimi anni del XX secolo, non esisteva ancora una struttura di governo unitaria: la U.S. Soccer Federation nacque, infatti, nel 1913 dalla fusione di due federazioni che si occupavano l'una di calcio professionistico, l'altra dilettantistico. In tale quadro erano nate delle competizioni pi\u00f9 o meno ufficiali, ma relegate al rango di tornei locali o al pi\u00f9 estesi al territorio dello Stato, stante l'oggettiva difficolt\u00e0 di trasferimento nei primi del Novecento in un Paese esteso come gli Stati Uniti.\nIl primo atto della neonata Federazione calcistica fu quello di istituire una Coppa, sul modello di quelle nate a loro tempo su iniziativa delle quattro \"Home Nation\" delle Isole Britanniche (la citata Coppa d'Inghilterra, quella di Scozia e, a seguire, quelle del Galles e d'Irlanda): nacque cos\u00ec nel 1914 la \"National Challenge Cup\", riservata a tutte le squadre affiliate alla Federazione.\nOriginariamente la U.S. Cup fu appannaggio delle squadre della costa atlantica (New York, Pennsylvania e Maryland su tutte), che dominarono la scena per quasi mezzo secolo, con l'eccezione di St. Louis nel Midwest. La prima Coppa vinta sulla costa del Pacifico fu nel 1958, a opera dei Los Angeles Kickers (California).\nFino agli anni settanta, lo \"status\" delle partecipanti alla Coppa fu poco pi\u00f9 che dilettantistico, e quando nacque la NASL, la prima lega calcio pienamente professionistica nordamericana, le sue squadre statunitensi non presero mai parte alla Coppa. Oggi, invece, le squadre della Major League, che ha raccolto l'eredit\u00e0 della NASL, partecipano regolarmente alla competizione, che in ambito continentale \u00e8 cos\u00ec salita di livello: \u00e8 infatti dal 1996 (anno dell'esordio dei club di Major League in U.S. Cup) che la Coppa viene vinta da una squadra appartenente alla massima serie calcistica nazionale, eccezion fatta per l'edizione del 1999, quando a vincere il torneo furono i Rochester Raging Rhinos (New York), che all'epoca militavano in seconda divisione. Comunque, la prima vittoria di una squadra completamente professionista \u00e8 del 1995, a opera dei Richmond Kickers, all'epoca militanti nella ex-Prima Divisione, retrocessa di rango dopo l'istituzione della Major League.\nDi fatto, la U.S. Cup non \u00e8 pi\u00f9 appannaggio di un club dilettantistico o semidilettantistico dal 1994, anno in cui essa fu vinta dal Greek-American di San Francisco (California).\nAlbo d'oro.\nTra le squadre plurivincitrici della U.S. Cup si trovano nomi ormai scomparsi oppure confluiti in altri club: a titolo di esempio, \u00e8 il caso del Bethlehem Steel, squadra della omonima citt\u00e0 della Pennsylvania, ormai disciolta fin dai primi anni trenta, oppure il Fall River, del Massachusetts, confluito nel 1931 negli ormai scomparsi New York Yankees (da non confondersi con l'omonima squadra di baseball). Tuttora esistente \u00e8 il Maccabi, societ\u00e0 polisportiva nata per iniziativa della comunit\u00e0 ebraica di Los Angeles, anche se la sua squadra calcistica \u00e8 fuori dal giro professionistico. Ancora, il Pancyprian, squadra fondata dalla comunit\u00e0 greco-cipriota di New York, attualmente disputa la Cosmopolitan Soccer League, il campionato dell'area metropolitana di tale citt\u00e0."}
{"id": "1111022", "revid": "780783", "url": "https://it.wikipedia.org/wiki?curid=1111022", "title": "Albo d'oro della Lamar Hunt U.S. Open Cup", "text": ""}
{"id": "1111024", "revid": "125003698", "url": "https://it.wikipedia.org/wiki?curid=1111024", "title": "Hockey Club Lugano", "text": "L'Hockey Club Lugano o, pi\u00f9 comunemente, Lugano o anche solo HCL (\"L\u00fcgan\" in dialetto ticinese), \u00e8 un club di hockey su ghiaccio avente sede nell'omonima citt\u00e0 svizzera; milita nella Lega Nazionale A ed \u00e8 affiliato alla Lega svizzera di hockey su ghiaccio.\nA livello nazionale dalla stagione 1985/86 (anno di introduzione dei play-off) ha conquistato sette titoli (1986, 1987, 1988, 1990, 1999, 2003 e nel 2006), altre sette finali dei play-off. A livello internazionale vanta due partecipazioni al turno finale della Coppa Campioni, un Top Four Final di Eurolega, tre atti conclusivi della Coppa Spengler, due terzi posti nella Superfinal della IIHF Continental Cup e un terzo posto alla IIHF European Champions Cup (Super Six).\nFondato nel 1941 l'Hockey Club Lugano costituisce una significativa realt\u00e0 della regione a sud del Monte Ceneri, in questo senso la funzione sociale svolta in particolare dalla Sezione Giovanile dell'Hockey Club Lugano, che conta oggi oltre 400 iscritti nelle diverse categorie di et\u00e0 e otto allenatori professionisti, \u00e8 molto riconosciuta e apprezzata.\nLa storia.\nOrigini - Anni quaranta e cinquanta.\nL'Hockey Club Lugano viene costituito l'11 febbraio 1941 nella saletta del Ristorante Apollo; Alfonso Weber (allora pure giocatore del FC Lugano) \u00e8 il primo presidente. Le prime partite si giocarono sul laghetto di Muzzano contro i \"cugini\" di Ambr\u00ec e le squadre improvvisate di Muzzano, Massagno e Paradiso. Sette anni dopo la fondazione, il club abbandona il lago di Muzzano per andare nel quartiere di Loreto. Il cambiamento permette di far conoscere pian piano il gioco dell'hockey ai cittadini grazie alle prime vere partite di esibizione di disco su ghiaccio.\nNel 1955 il club \u00e8 obbligato a lasciare Loreto, si mette quindi in funzione l'impianto di Noranco, di propriet\u00e0 del Sig. Mangili Albino. E a Lugano approda il primo vero acquisto della storia bianconera: il grigionese Beat R\u00fcedi. Il giocatore-allenatore permette alla squadra di festeggiare l'anno seguente la prima promozione in prima divisione. L'anno seguente approd\u00f2 in casa bianco-nera anche il primo acquisto canadese: il difensore Bob Mitchell.\nIl 1 dicembre del 1957 viene inaugurata la prima pista artificiale che porter\u00e0 il nome di Resega, l'ingegnere fu Geo Mantegazza, che trent'anni dopo port\u00f2 il Lugano ai vertici dell'hockey svizzero. Nella stagione inaugurale della pista vi fu il primo professionista: Gene Miller. Vanno ricordati pure il cino-canadese Larry Kwong e G\u00e9rald Rigolet (considerato uno dei pi\u00f9 grandi portieri della storia dell'hockey svizzero).\nLa scalata in Lega Nazionale A - Anni sessanta-settanta.\nNella stagione 1963-64 l'HCL raggiunge la promozione in LNB. In quella stagione si affaccia sul ghiaccio della Resega un grande talento che avrebbe fatto storia a Lugano: Alfio Molina. Inoltre approdano a Lugano due nazionali svizzeri che contribuiscono a questo successo sportivo: il difensore Elwyn Friedrich e l'ala Roland Bernasconi. Nell'anno del trentesimo compleanno arriva la promozione in LNA, tra gli acquisti figuravano: Arturo Baldi, Marzio Agustoni, Bernard C\u00f4t\u00e9 e il cecoslovacco Karel Bla\u017eek. Il Lugano resta 2 stagioni in LNA e nella stagione 1972-73 ritorna in LNB, dove rimane per altre nove stagioni pur annoverando tra i suoi ranghi giocatori quali i finnici Juha Pekka Rantasila e Henry Lepp\u00e4 e lo statunitense Tom Vanelli.\nNel 1978 nella storia del Lugano e dell'hockey svizzero entra colui che nel giro di pochi anni diventer\u00e0 un grande personaggio: Geo Mantegazza. Con Mantegazza, Severo Antonini e Fausto Senni si forma un nuovo staff dirigenziale che permette la conquista di due risultati storici: per la prima volta il Lugano si classifica davanti all'Ambr\u00ec e riesce ad espugnare la Valascia per la prima volta il 23 ottobre 1979. L'uomo in pi\u00f9 \u00e8 nell'occasione Jim Koleff. Nella stagione 1979-80 ritorna a Lugano Fabio Gaggini che rester\u00e0 legato ai colori bianconeri per molto tempo.\nL'era del Grande Lugano - Anni ottanta.\nNegli anni ottanta a Lugano arriva l'allenatore John Slettvoll con il quale l'HC Lugano vince 4 titoli di campione svizzero. Nella stagione 1985/1986 i Bianconeri vincono il loro primo titolo di campione svizzero battendo in Finale il HC Davos. Durante la stagione 1986/1987 il Lugano raggiunge la fase finale della Coppa Europa. Mentre in campionato conquista il suo secondo titolo nazionale battendo in finale dei play-off l'EHC Kloten. La stagione 1987/1988 si aggiudica infatti il suo terzo titolo consecutivo, ancora a spese dell'EHC Kloten. La Coppa Europa svoltasi in una Resega entusiasta. Gli ospiti d'onore sono CSKA Mosca, allora grande leader mondiale con le leggende Larionov, Makarov, Krutov e Fetisov, il F\u00e4rjestad e il Kosice.\nNella stagione 1989/1990 il Lugano diventa per la quarta volta Campione Svizzero battendo in finale l'SC Bern. Alla fine della stagione al presidente Geo Mantegazza viene chiamato a succedergli Fabio Gaggini.\nL'affermazione - Anni novanta.\nNella stagione 1990/1991 il Lugano partecipa al turno finale di Coppa Europa a D\u00fcsseldorf dove sfiora l'exploit con i campioni finlandesi del Turku.\nNella stagione 1991/1992, i bianconeri vengono eliminati ai quarti di finale dei play-off ad opera dello Z\u00fcrcher SC. Durante la stagione il Lugano partecipa alla Coppa Spengler riuscendo a qualificarsi per la finale contro CSKA Mosca, battuti la sera prima ai rigori, perdendo per 5 a 2.\nAlla guida della squadra per la stagione 1992/93 viene ingaggiato il canadese Andy Murray e come straniero viene ingaggiata una leggenda dell'Hockey su ghiaccio moderno: Igor Larionov. Murray fatica ad adattarsi alla mentalit\u00e0 europea e a dicembre il club si vede costretto ad allontanarlo per richiamare Slettvoll. a fine stagione Larionov lascia Lugano e torna nella NHL dove vincer\u00e0 per due anni di fila la Stanley Cup con i Detroit Red Wings. La stagione 1993/1994 viene disputata nella pista provvisoria chiamata Reseghina. La vecchia Resega \u00e8 infatti in fase di demolizione in attesa della costruzione di un impianto nuovo e moderno. Per il campionato 1994-95 John Slettvoll cambia ruolo e diviene il direttore sportivo mentre l'allenatore diventa il finlandese Timo Lahtinen.\nIl 25 settembre 1995 viene inaugurata la nuova Resega con la prima di campionato fra Lugano e Losanna. A ottobre il club si separa per mancanza di risultati da Lahtinen. John Slettvoll torna allora in panchina ma l'arma non si rivela vincente. La stagione 1995/1996 sar\u00e0 ricordata per il triste destino toccato al difensore bianconero Pat Schafhauser che la sera del 5 dicembre 1995, sulla pista di Davos, va a sbattere violentemente contro la balaustra procurandosi una lesione del midollo spinale che lo costringe sulla sedia a rotelle. Dopo questo triste incidente viene costituita su iniziativa del Lugano la \"Fondazione Pat Schafhauser\", ideata allo scopo di creare un fondo per eventuali incidenti di gioco. La Fondazione organizza ogni anno il famoso All-Star Game.\nPer la stagione 1996/1997 alla transenna una vecchia conoscenza dell'hockey bianconero: Mats Waltin, reduce da due stagioni alla guida del Davos. Con lui arriva un altro grande svedese, Michael Nylander che lascia i Calgary Flames (NHL) per indossare la maglia bianconera.\nLa stagione 1997-98 comincia per\u00f2 male e a novembre Waltin viene sostituito da Jim Koleff che era venuto a Lugano in qualit\u00e0 di direttore sportivo.\nNella stagione 1998-99 il Lugano vince il suo quinto titolo di campione svizzero battendo in finale l'HC Ambr\u00ec-Piotta.\nLa stagione 1999/2000 porta a Lugano il Top Four Final, il girone finale a quattro per laureare la squadra campione d'Europa. Si impongono i russi del Metallurg Magnitogorsk battendo in finale lo Sparta Praga. Proprio i campioni cechi avevano eliminato l'HC Lugano.\nNuovi trionfi - Primi Anni duemila.\nLa stagione 2000/2001, quella del 60\u00ba compleanno dell'HCL. In occasione dei festeggiamenti, una partita casalinga contro il Davos viene giocata indossando una maglia vintage. Nella stagione 2001/2002 viene costituita la Hockey Club Lugano SA, la societ\u00e0 anonima che gestisce l'attivit\u00e0 della prima squadra e della squadra Juniori Elite. Sulla panchina del Lugano arriva un ex giocatore della \"Grande Russia\": Zinetoula Biljaletdinov. Il Lugano ha un ottimo inizio di stagione ma gradualmente perde lucidit\u00e0 e gioco, fino all'eliminazione dalla Continental Cup ad opera dei Vipers Milano, cosicch\u00e9 la dirigenza bianconera si vede costretta a prendere la drastica decisione di allontanare l'allenatore in carica. Al suo posto ritorna sulla panchina Jim Koleff che fino ad allora ricopriva il ruolo di Direttore Sportivo.\nNella stagione 2002/2003 alla transenna arriva Larry Huras. Il Lugano si laurea per la sesta volta campione svizzero battendo in finale l'HC Davos.\nNella stagione 2003/2004 vince la nuova medaglia di bronzo nel Superfinal della Continental Cup disputata a Homel', in Bielorussia: l'edizione \u00e8 vinta dai russi del Severstal Cherepovets. Il 22 febbraio 2004 vengono ufficialmente ritirate le maglie n. 1 di Alfio Molina, n. 2 di Sandro Bertaggia e n. 4 di Pat Schafhauser.\nNella stagione 2004/2005, grazie al lockout della NHL, a Lugano arrivano l'estremo difensore dei Colorado Avalanche David \u00c4bischer, Kimmo Timonen, Jason Blake, Alex Tanguay e Martin Gelinas.\nNel campionato 2005/2006 il Lugano vince il suo settimo titolo di campione svizzero battendo in finale l'HC Davos.\nNella stessa stagione il Ladies Team vince il primo titolo di campionesse svizzere: un \"double\" storico.\nAl termine del campionato 2006/2007 c'\u00e8 un nuovo Consiglio d'Amministrazione della societ\u00e0 anonima, presieduto e trascinato dal nuovo uomo forte del club, Paolo Rossi. Sul piano tecnico l'head-coach Ivano Zanatta e l'assistant coach Glen Williamson. Conquista il Bronzo nel Super Six della IIHF European Champions Cup di San Pietroburgo vinto dai russi dell'Ak Bars Kazan.\nNella stagione 2007-08 un'incapacit\u00e0 di reagire agli episodi negativi, il 5 dicembre 2007 costa la panchina a Ivano Zanatta. Per dare una scossa viene chiamato Kent Ruhnke; dopo undici gare consecutive senza aver realizzato pi\u00f9 di due reti, il 9 gennaio 2008, il clamoroso ritorno di John Slettvoll alla transenna. La rincorsa ai play-off non riesce e cos\u00ec il Lugano si ritrova per la prima volta nella storia a disputare i play-out, dove esce al primo turno battendo l'EHC Basel.\nPer la stagione 2008/2009, John Slettvoll lascia l'HCL per incomprensioni interne. Per sostituirlo viene chiamato dalla Finlandia Hannu Virta. Al suo fianco viene promosso Sandro Bertaggia.\nNella stagione 2009/10 cambia la presidenza del club. Paolo Rossi viene sostituito da Silvio Laurenti. Alla transenna arriva Kent Johansson affiancato da Sandro Bertaggia. A met\u00e0 novembre viene nominato nel ruolo di direttore sportivo Roland Habisreutinger. A gennaio Kent Johansson viene sostituito nel ruolo di allenatore da Philippe Bozon. Nei play-off il Berna, che conquister\u00e0 poi il titolo dopo una dura lotta in finale con il Ginevra, ha cos\u00ec gioco facile: il SC Bern vince la serie in sole quattro partite. Il peggior risultato dell'HCL nella storia dei play-off.\nIl 6 aprile 2010 la famiglia bianconera piange invece per una tragedia. Sotto una slavina sul suo amato Monte Bar viene ritrovato il corpo del preparatore atletico Tiziano Muzio. Un uomo speciale che ha attraversato per trent'anni la vita del club, guadagnandosi la stima e il rispetto di tutti per la sua competenza, ma ancor di pi\u00f9 per la sua sensibilit\u00e0 e la sua generosit\u00e0. Il suo nome evocher\u00e0 per sempre a Lugano valori come lo spirito di sacrificio e la passione per il proprio lavoro.\nIl ritorno ai vertici.\nLa stagione 2015/2016 non inizia bene per il Lugano allenato da Patrick Fischer e Peter Andersson (ex giocatore bianconero), infatti, la societ\u00e0 si vede costretta ad un cambiamento totale nella propria panchina gi\u00e0 ad ottobre, in fondo alla classifica e senza apparenti soluzioni al problema.\nVengono allora ingaggiati Doug Shedden come allenatore e Pat Curcio come assistente allenatore che riescono a far risalire in classifica la squadra e, gi\u00e0 a dicembre, raggiungere l'atto conclusivo della Coppa Spengler contro il Team Canada, vittorioso per 4-3.\nIl Lugano finisce la regular season 5\u00ba in classifica e di conseguenza si qualifica ai playoff.\nI quarti di finale si svolgono contro l'EV Zug, battuto 4-0 nella serie e eliminato. I bianconeri ritrovano dopo 10 anni la semifinale, contro la squadra del Gen\u00e8ve-Servette Hockey Club che sconfisse 4-1 l'Hockey Club Fribourg-Gott\u00e9ron ai quarti. Il Lugano si impone con qualche difficolt\u00e0 sui ginevrini per 4-2 nella serie e passa dunque in finale contro il SC Bern, che nei quarti di finale e nelle semifinali sconfisse rispettivamente gli ZSC Lions e l'HC Davos.\nI ticinesi non riescono a diventare campioni svizzeri venendo sconfitti 1-4 contro i bernesi.\nLe aspettative per il campionato 2016/2017 sono alte, confermate dal nuovo record di abbonamenti stagionali alla Resega (4'748). Tra gli arrivi, oltre agli svedesi Sondell e Zackrisson, spicca il nome di Dario B\u00fcrgler, scorer di razza in cerca di rilancio mentre Pettersson ha lasciato Lugano per la Russia.\nComplici anche gli impegni in agosto e settembre della poco remunerativa Champions Hockey League, Chiesa (nuovo capitano) e compagni vivono un autunno difficile, contrassegnato da tanti infortuni tra i difensori e tante sconfitte, soprattutto lontano dalla Resega. Il buon cammino alla Coppa Spengler, culminato in un'ulteriore finale persa contro il Team Canada, non basta questa volta per ricompattare il gruppo e, a met\u00e0 gennaio, la societ\u00e0 esonera Shedden e Curcio, richiamando in Ticino Greg Ireland, l'uomo della salvezza nei playout del 2011. Al suo fianco il finlandese Jussi Silander, gi\u00e0 integrato nell'organico del Club come assistente dei Ticino Rockets. Il nuovo staff tecnico stimola in breve tempo ogni elemento della rosa, ripartisce compiti e responsabilit\u00e0. Il Lugano si presenta cos\u00ec ai playoff s\u00ec dalla settima posizione ma con uno spirito rinnovato. E proprio l'attitudine e la voglia di sacrificio sono le armi vincenti per eliminare in sei partite nei quarti di finale i favoriti ZSC Lions, compagine ricca di talento. La serie \u00e8 entusiasmante, condita pure da colpi di scena fuori dal ghiaccio come la ricusa del sostituto giudice unico della National League.\nSullo slancio i bianconeri espugnano Berna in gara 1 di semifinale. Ma la forza dei campioni svizzeri, che si riconfermeranno tali, \u00e8 impressionante e gli uomini di Jalonen fanno loro le successive quattro sfide, l'ultima alla Postfinance Arena chiusasi ai rigori. Per l'HCL una stagione in chiaroscuro e molto intensa. Dalla frustrazione dei mesi autunnali si \u00e8 passati alle gioie e all'entusiasmo straripante di marzo.\nSotto la leadership di Greg Ireland, che si conferma coach capace di motivare e coinvolgere nel suo progetto di squadra ogni giocatore, il Lugano disputa la regular season 2017/2018, chiusa al quarto posto, sempre tra i primi in classifica. Una stagione regolare serena e in buona sintonia con la tifoseria, contrassegnata anche dall'esplosione offensiva di Gregory Hofmann e di Luca Fazzini, quest'ultimo Top Scorer della RS. Il nuovo centro finlandese Jani Lajunen risponde alle aspettative e il suo gioco fisico ed essenziale contribuisce non poco a dare consistenza alla squadra, al pari di Maxim Lapierre, vero trascinatore del gruppo. Nella penultima gara della regular season succede qualcosa di incredibile: capitan Chiesa, Dario B\u00fcrgler e Damien Brunner sono vittime a Davos di tre gravi infortuni che li escludono dai giochi che contano. Una contingenza che rafforza per\u00f2 ulteriormente lo spirito di sacrificio. I bianconeri superano dapprima l'ambizioso Friborgo per 4-1 nei quarti di finale. In semifinale il Lugano fa fuori anche il Bienne, dopo aver rimontato un parziale di 0-2 nella serie e un parziale di 0-3 in gara 3, quando la rete in shorthand dell'eroico Reuille suona la carica. La finale contro gli ZSC Lions \u00e8 entusiasmante. Le parate dello stratosferico Merzlikins, il cuore e la passione messi in pista da un gruppo di uomini che si piega ma non si spezza mai esaltano il popolo bianconero e la Resega torna ad essere una vera bolgia con cinque \"sold out\" consecutivi. Si arriva a gara 7 decisa dall'unico gol di Geering. L'amarezza \u00e8 grande ma, dopo qualche giorno, prevale l'orgoglio per una squadra che nei playoff ha schierato la bellezza di dieci elementi con un'et\u00e0 inferiore ai 25 anni, tutti formati nella Sezione Giovanile del Club!\nColori e simboli.\nColori.\n80 anni di evoluzione grafica della maglia bianconera.\nSimboli ufficiali.\nStemma.\nNell'estate del 2020 in onore dell'ottantesimo anno d'et\u00e0, la societ\u00e0 ha scelto di rinnovare il suo logo. Dal nuovo stemma bianconero, che sar\u00e0 utilizzato su tutti i supporti del club, \u00e8 scomparso il colore giallo.\nInno.\nL'inno storico dell'HC Lugano \u00e8 \"Dai Lugano!\". A partire dalla stagione 2010-11 vi \u00e8 stato il nuovo inno: \"Stella bianconera\". La canzone scritta da Paolo Meneguzzi e Leo Leoni per celebrare il 70\u00ba anniversario del club.\nPista.\nLa Resega \u00e8 una pista di hockey su ghiaccio, situata nel quartiere di Cornaredo a Porza, nelle vicinanze di Lugano.\nDopo 3 anni di costruzione, la pista attuale \u00e8 stata inaugurata nel 1995, dopo la demolizione della precedente.\nLa Resega contiene due piste di ghiaccio, ha una capienza di 8\u00a0000 persone (5\u00a0500 seduti e 2\u00a0500 in piedi), 9 spogliatoi, una decina di buvettes, un ristorante-pizzeria, due fan-shops, due Vip Lounges e una sala riunioni. Dalla stagione 2007/08 la pista \u00e8 dotata di una tribuna disabili all'avanguardia. \u00c8 l'unica pista in Svizzera ad essersi dotata di una simile struttura ubicata alla stessa altezza delle tribune normali. In precedenza, infatti, i disabili erano costretti a seguire le partite ad altezza balaustra, e in condizioni disagiate. La nuova tribuna offre tutte le comodit\u00e0 (accesso facilitato, servizi dedicati, ristorante) che un tifoso disabile necessita. Dalla stagione 2009/10 la pista dispone anche di schermi giganti di ultima generazione.\nNell'attuale Resega, l'HC Lugano ha vinto due titoli di campione svizzero (2003, 2006) e perso due finali (2001, 2004).\nSotto la volta della Resega \u00e8 appeso lo stendardo celebrativo dei 7 titoli di campione svizzero, delle 5 maglie ritirate e dei 6 titoli di campionesse svizzere del Ladies Team.\nL'area in cui sorge la pista della Resega \u00e8 stata fortemente modificata dall'importante progetto urbanistico del Nuovo Quartiere di Cornaredo, che nel corso degli anni 2010-2015 ha cambiato radicalmente il volto di quella zona della citt\u00e0, facendone un'area fieristica e di svago.\nRosa.\n\"Aggiornato al 28 agosto 2021.\"\nStaff tecnico.\n\"Aggiornato al 28 agosto 2021.\"\nGiocatori celebri.\nMaglie ritirate.\nIl 22 febbraio 2004 la Resega vive un pomeriggio di profonda emozione. In un ambiente di grande partecipazione collettiva vengono ufficialmente ritirate le maglie no. 1 di Alfio Molina, no. 2 di Sandro Bertaggia e no. 4 di Pat Schafhauser con quest'ultimo collegato \"live\" via satellite e visibilmente commosso. In seguito il 28 agosto 2010 in occasione della presentazione ufficiale della squadra (stagione 2010-11), davanti a 4\u00a0000 tifosi viene ritirata la maglia del no. 44 di Andy N\u00e4ser. Il 31 agosto 2013 durante la \"Nummy Night\", un evento per salutare il folletto finlandese, \u00e8 stata ritirata la maglia no. 33 di Petteri Nummelin. La maglia no. 40 di Flavien Conne, che ha giostrato nelle file luganesi per 14 anni, \u00e8 stata ritirata durante la presentazione della squadra ai tifosi il 16 agosto 2014.\nAllenatori e presidenti.\nNella storia dell'Hockey Club Lugano si sono succeduti 16 presidenti e 43 allenatori\nStatistiche e record.\nStatistiche individuali.\nTabella riassuntiva dei migliori giocatori della storia dell'HC Lugano.(Aggiornato al 9 Giugno 2021)\nStatistiche di Squadra.\nTabella riassuntiva di tutti i record detenuti dalla societ\u00e0 bianconera nella National League A.\nTifoseria.\nIl cuore del tifo organizzato dell'HC Lugano \u00e8 la Curva Nord \nI tre principali gruppi di tifosi sono i Ragazzi della Nord (dal 1985), i Nord Veterans (dal 1995) e la FOSSA (dal 1997). Durante la stagione 2020 i gruppi ultras si sono sciolti.\nIl 1 agosto 2021 esce un comunicato di un nuovo gruppo organizzato CNL21 (Curva Nord Lugano 21).\nGemellaggi.\nI tifosi del Lugano hanno stretto un forte gemellaggio con i tedeschi del Colonia.\nI Ragazzi della Nord hanno stretto una forte amicizia con la Section Ouest di Losanna.\nRivalit\u00e0.\nI supporter del Lugano vivono un'accesa rivalit\u00e0 soprattutto con la squadra dell'Hockey Club Ambr\u00ec-Piotta, per ragioni storiche e logistiche. Infatti per la vicinanza geografica e poich\u00e9 le due squadre ticinesi hanno militato spesso nella stessa divisione, questo evento negli ultimi due decenni (dalla salita in LNA del Lugano) \u00e8 molto sentito nel cantone. Storiche sono le due risse scoppiate sul campo di ghiaccio nel 1973 (23 gennaio) e nel 1987 (10 gennaio), che la stampa ha successivamente definite \"botte da orbi\".\nLe rivalit\u00e0 nei confronti delle squadre zurighesi hanno radici piuttosto profonde e si accrebbero ulteriormente dopo l'introduzione dei play-off.\nLe tensioni con il Kloten vennero alimentate dalle continue sfide che anno dopo anno misero di fronte le due squadre, a cominciare dalle finali del 1987 e del 1988. Infatti il Kloten \u00e8 l'avversario pi\u00f9 ricorrente nelle serie di play-off dell'HC Lugano: ben 12 serie, di cui 7 vittorie luganesi e 5 zurighesi.\nMolto accesa \u00e8 la rivalit\u00e0 tra il Lugano e lo Zurigo, spesso sfociata in scontri tra le tifoserie. Le tensioni maggiori si ebbero all'inizio degli anni Duemila, quando bianconeri e leoni si sfidarono per due anni consecutivi nelle finali per il titolo (2000 e 2001), che gli zurighesi vinsero dopo delle serie di play-off molto combattute.\nLa rivalit\u00e0 con il Berna nacque dalla rottura dell'amicizia che legava le due tifoserie quando gli orsi militavano nella serie cadetta. In particolare l'astio crebbe tra il 1989 e il 1991, quando le due squadre si affrontarono in finale per tre anni consecutivi. In quel periodo, proprio perch\u00e9 luganesi e bernesi stradominavano la scena dell'hockey elvetico, le sfide tra le due squadre vennero definite i derby della Svizzera.\nPiuttosto sentita \u00e8 anche la rivalit\u00e0 nei confronti del Davos. Uno dei motivi di attrito riguarda il fatto che proprio sulla pista dei grigionesi il Lugano vinse il suo primo titolo svizzero (1986). La rivalit\u00e0 si rinnov\u00f2 alla fine degli anni Novanta, quando le due squadre si sfidarono per due volte consecutive nei quarti di finale (1998 e 1999), e soprattutto nelle finali del 2003 e del 2006, entrambe vinte dai luganesi. Un altro motivo \u00e8 il fatto che i supporters grigionesi hanno stretto un forte legame con i tifosi dell'Ambr\u00ec-Piotta."}
{"id": "1111025", "revid": "767487", "url": "https://it.wikipedia.org/wiki?curid=1111025", "title": "Acer opalus", "text": "L'Acer opalus (ssp opalus) \u00e8 un albero della famiglia delle Sapindaceae.\nQuesto acero ha generalmente portamento arboreo (20-25m di altezza) ma pu\u00f2 presentarsi anche sotto forma di arbusto; quando albero ha fusto diritto, chioma rotondeggiante e ampia, non molto densa. il suo apparato radicale \u00e8 espanso lateralmente con radici secondarie che entrano in profondit\u00e0.\n\u00c8 noto anche come \"Acero alpino\", \"opalo dalle foglie glabre\", \"Acero italico\", \"Loppo\".\nIl suo legno \u00e8 molto pregiato e viene utilizzato per lavori di falegnameria e liuteria.\nMorfologia.\nLa corteccia, liscia e grigio chiara, diviene poi bruno-giallastra, fessurata e si desquama in placche. I giovani rami sono cilindrici, brunastri o bruno-giallastri, lucenti e glabri. Le gemme sono pluriperulate; quelle laterali sono opposte ed appressate, ovato-oblunghe, con perule (scaglie che formano una gemma) rossastre e pubescenti, specialmente sul dorso. Le foglie sono semplici, piuttosto coriacee, a lamina espansa, larga da 5 a 15\u00a0cm, con 3/5 lobi leggermente acuti, e con denti ottusi abbastanza evidenti; la pagina inferiore \u00e8 glabra ad eccezione delle nervature.\nA. opalus s.s presenta una foglia pi\u00f9 piccola rispetto a quella dell'Acer opalus obtusatum, i fiori sono monoici con piccola corolla giallo verdastra e lunghi peduncoli glabri. la comparsa \u00e8 ad aprile, prima della fogliazione. I semi hanno ali lunghe 2,5\u20134\u00a0cm, divergenti a V; hanno pareti assai spesse e dure.\nDistribuzione ed habitat.\nA.opalus s.s si espande nel mediterraneo centrale e settentrionale e prosegue nei Balcani e in Asia Minore. In Italia lo troviamo nelle regioni del nord e lungo l'Appennino fino all'Umbria. L'altitudine massima raggiunta si aggira sui 1400 metri di altitudine e non \u00e8 distribuito uniformemente.\nUsi.\nLa pianta \u00e8 visitata dalle api per il polline ed il nettare."}
{"id": "1111037", "revid": "36426", "url": "https://it.wikipedia.org/wiki?curid=1111037", "title": "Prati a Giverny", "text": "Prati a Giverny \u00e8 un dipinto a olio su tela (92x80\u00a0cm) realizzato nel 1888 dal pittore francese Claude Monet.\n\u00c8 conservato nel Museo dell'Ermitage di San Pietroburgo."}
{"id": "1111039", "revid": "46291", "url": "https://it.wikipedia.org/wiki?curid=1111039", "title": "Iris \u00d7 germanica", "text": "Il giaggiolo paonazzo (Iris \u00d7 germanica ) \u00e8 una pianta della famiglia delle Iridaceae.\nDescrizione.\nLa pianta ha un rizoma marrone, le foglie sono lanceolate e verdi, mentre i fiori sono colorati.\nLa moltiplicazione agamica avviene alla fine dell'estate per divisione dei rizomi.\nCultivar.\nIris \u00d7 barbata"}
{"id": "1111040", "revid": "1718925", "url": "https://it.wikipedia.org/wiki?curid=1111040", "title": "Macrolide", "text": "I macrolidi rappresentano una classe di composti chimici costituita da lattoni nella cui molecola \u00e8 presente un macrociclo costituito da almeno 12 termini.\nSono utilizzati in ambito medico come antibiotici per la cura di specifiche infezioni batteriche.\nStruttura.\nI macrolidi costituiscono un'ampia famiglia di prodotti naturali (molti dei quali presentano attivit\u00e0 antibiotica) costituiti da un anello lattonico macrociclico, tipicamente a 14, 15 o 16 termini. Il macrociclo pu\u00f2 presentare numerose ramificazioni metiliche e lo stesso macrociclo pu\u00f2 essere legato, mediante legami glicosilici,a due o pi\u00f9 desossi zuccheri che raramente si ritrovano in altri composti. I pi\u00f9 comuni zuccheri tipici dei macrolidi sono il L-cladinosio, L-micarosio, D-micinosio oppure L-oleandrosio. Almeno una unit\u00e0 saccaridica deve essere un amminozucchero come D-desossamina o D-forosamina.\nEsempi di macrolidi.\nI macrolidi sono molecole ampiamente utilizzate nella pratica medica. \u00c8 possibile perci\u00f2 ricordare:\nImpiego in ambito medico.\nI macrolidi hanno uno spettro d'azione leggermente pi\u00f9 ampio rispetto a quello delle penicilline. Gli streptococchi beta-emolitici, gli pneumococchi, gli stafilococchi e gli enterococchi sono solitamente suscettibili all'azione dei macrolidi. A differenza delle penicilline, i macrolidi si sono dimostrati efficaci contro Legionella pneumophila, mycoplasma, mycobacteria, alcune specie di rickettsie e chlamydia. Di norma si preferisce l'uso dei \u03b2-lattamici ma si possono usare anche i macrolidi come validi sostituti soprattutto nel caso in cui il paziente sia allergico o insensibile alle penicilline.\nMeccanismo d'azione.\nI macrolidi si legano in maniera reversibile a una adenosina in posizione 2058 (A2058) dell'RNA 23S nella subunit\u00e0 50s del ribosoma batterico, inibendo la tappa della traduzione nella sintesi proteica operata dal ribosoma stesso.\nGeneralmente i macrolidi sono batteriostatici ma, ad alte dosi, divengono anche battericidi.\nResistenza.\nLa resistenza \u00e8 un problema clinico rilevante per molti farmaci, e molto grave per i macrolidi. Molti ceppi di stafilococchi stanno diventando resistenti. La resistenza sembra operare in 3 diverse vie:"}
{"id": "1111041", "revid": "64678", "url": "https://it.wikipedia.org/wiki?curid=1111041", "title": "Monaci irlandesi in Islanda", "text": ""}
{"id": "1111046", "revid": "110157", "url": "https://it.wikipedia.org/wiki?curid=1111046", "title": "At War with the Mystics", "text": "At War With the Mystics \u00e8 l'undicesimo album dei The Flaming Lips uscito il 3 aprile 2006."}
{"id": "1111047", "revid": "729019", "url": "https://it.wikipedia.org/wiki?curid=1111047", "title": "Battaglia di Ucl\u00e9s (1809)", "text": "La battaglia di Ucl\u00e9s (13 gennaio 1809) si svolse nell'ambito della Campagna di Spagna di Napoleone Bonaparte e fu combattuta fra le truppe francesi, comandate dal Maresciallo dell'Impero Victor, ed i generale spagnolo Venegas. La vittoria arrise ai francesi.\nAntefatto.\nDopo che l'armata spagnola aveva subito la disfatta di Tudela ad opera dei francesi, il duca del Intifado raccolse a Cuenca quanto restava delle truppe spagnole disperse dopo la battaglia. Egli contava di sgombrare la riva sinistra del Tago, controllata da 1\u00a0400 cavalieri francesi acquartierati in punti diversi, e diede l'ordine all'avanguardia del generale Venegas di precipitarsi su Tarascona, ove, coordinando la sua azione con quella del brigadiere generale Serra, che nello stesso tempo avrebbe dovuto attaccare Aranjuez, per tentare un colpo di mano su Madrid. Questa operazione, che fu condotta a buon fine il 25 dicembre 1808, non corrispose alle speranze che l'avevano ispirata ma sort\u00ec in un certo senso l'effetto contrario. I francesi compresero infatti che sarebbe stato impartire una severa lezione agli spagnoli per impedire ulteriori tentativi audaci da parte loro. A questo scopo il maresciallo Victor marci\u00f2 contro gli spagnoli alla testa di 14\u00a0000 fanti e 3\u00a0000 cavalieri. Alla vista della superiorit\u00e0 numerica del nemico, Venegas consult\u00f2 il duca del Intifado in proposito. Di fronte al silenzio di quest'ultimo, Venegas riun\u00ec il suo stato maggiore che decise di ritirare le truppe da Tarascona verso Ucl\u00e9s per congiungersi con la brigata del Serra e prendere posizione. Il congiungimento ebbe luogo il 12 dicembre, raggruppando cos\u00ec 8\u00a0000 fanti e 1\u00a0200 cavalieri ma solo quattro cannoni da opporre ai 20 del nemico, diretti da un esperto artigliere quale era il generale Senarmont.\nSvolgimento del combattimento.\nIl combattimento inizi\u00f2 la mattina del 13 gennaio con l'attacco francese al villaggio di Tribaldos, punto avanzato del dispositivo spagnolo. Dopo essere riuscito a contenere per qualche tempo il nemico, il brigadiere generale Ramir\u00e9z de Arellano si ritir\u00f2 in buon ordine verso la linea di battaglia. L'attacco principale francese fu diretto contro l'ala sinistra spagnola che era la parte pi\u00f9 debole dello schieramento, la pi\u00f9 vulnerabile ad un attacco della cavalleria nemica. La divisione del generale francese Vilatte attacc\u00f2 il corpo di fanteria che la costituiva e che fu messo facilmente in rotta: nonostante l'intervento a sostegno operato dal brigadiere generale Serra, l'ala sinistra spagnola non riusc\u00ec infatti a contenere l'assalto francese. I corpi di fanteria del centro dello schieramento spagnolo furono anch'essi dispersi e Venegas fu obbligato ad abbandonare Ucl\u00e9s e, correndo anche il rischio di venir catturato, dovette ritirarsi verso Rozalen su un cammino ingombro di soldati che fuggivano nel disordine totale. Le uniche truppe organizzate che rimanevano erano costituite da un battaglione di 240 tiratori che, agli ordini di Don Francesco Cop\u00f3ns y Navia, coprirono bravamente la ritirata spagnola.La situazione dei corpi di fanteria che costituivano l'ala destra dello schieramento spagnolo, al comando del brigadiere generale Don Pietro Agostino Gir\u00f3n, fu ancor peggiore, poich\u00e9 al momento della ritirata furono circondati dalla divisione del generale francese Rufinn e ben pochi riuscirono a scampare alla prigionia.Dei reparti di cavalleria spagnola riuscirono a fuggire i dragoni di Castiglia, Lusitanie e Tejas, mentre quelli della Regina, del Principe e di Borbone, dopo avere attaccato brillantemente i cavalieri francesi riuscendo anche a scompigliarne le file, furono fermati dal tiro preciso dell'artiglieria francese che li crivell\u00f2 di proiettili e quasi tutti i componenti dei tre reparti furono uccisi o catturati. I rari scampati si raccolsero a Carrascosa ove incontrarono il duca del Intifado che si dirigeva con tutta calma verso il luogo della battaglia.L'armata del centro si ritir\u00f2 verso Cuenca, perse tutti i suoi 15 cannoni a T\u00f3rtola, entr\u00f2 nel regno della Murcia ed dopo Chinchilla cambi\u00f2 nuovamente direzione per giungere il 21 gennaio a Santa Cruz de Mudela, nella Sierra Morena.\nLe perdite spagnole in questa giornata furono di 2\u00a0000 tra morti e feriti gravi mentre i prigionieri, secondo le fonti francesi (considerate esagerate da parte spagnola) comprendevano 4 generali, 17 colonnelli, sedici tenenti-colonnello, 200 ufficiali subalterni e 5\u00a0400 soldati circa. I francesi commisero ad Ucl\u00e9s gravi eccessi nei confronti della popolazione, con violenze e brutalit\u00e0."}
{"id": "1111048", "revid": "15756", "url": "https://it.wikipedia.org/wiki?curid=1111048", "title": "Lonicera caprifolium", "text": "Il caprifoglio comune o madreselva (Lonicera caprifolium L., 1753) \u00e8 un arbusto legnoso di medie dimensioni dai profumati fiori colorati di bianco e rosso appartenente alla famiglia delle Caprifoliaceae.\nSistematica.\nIl genere \"Lonicera\" comprende circa 200 specie provenienti dall'Asia, dall'America settentrionale e dall'Europa, di queste una decina appartengono alla flora spontanea italiana. Il caprifoglio comune \u00e8 considerata una specie originaria dell'Italia.\nNelle classificazioni pi\u00f9 vecchie la famiglia di questo genere \u00e8 anche chiamata \"Loniceraceae\". \u00c8 da aggiungere inoltre che prima di Linneo questo genere era chiamato \"Caprifolium\" ma anche \"Peryclimenon\", nomenclature talora usate anche in tempi moderni\nIl genere \"Lonicera\" \u00e8 riccamente polimorfo per cui viene suddiviso in pi\u00f9 sezioni (per maggior dettagli vedere la scheda specifica del genere); la \"Lonicera caprifolium\" appartiene alla sezione delle specie rampicanti a foglie caduche con una o pi\u00f9 paia di foglie superiori connate nella formazioni di un caratteristico disco a collare. Le altre sezioni comprendono piante cespugliose e/o sempreverdi.\nSecondo alcuni studiosi questa pianta, in Italia, si sarebbe inselvatichita da alcuni esemplari importati in tempi remoti; tuttavia il suo completo inserimento nella vegetazione naturale dell'Italia potrebbe indicare che si tratti di una pianta indigena come normalmente viene considerata.\nVariabilit\u00e0.\nNell'elenco che segue sono indicate alcune variet\u00e0 e sottospecie :\nIbridi.\nCon altre specie \"Lonicera caprifolium\" forma il seguente ibrido intraspecifico:\nSinonimi.\nLa specie in oggetto, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nEtimologia.\nIl termine del genere (\"Lonicera\") fu coniato da Linneo nel 1753 adattando al latino il cognome \"Lonitzer\", volendo ricordare il botanico Adam Lonitzer (1528-1586) - in italiano questo cognome si pronuncia Adamo Lonicer - medico condotto a Francoforte.\nL'epiteto specifico (caprifolium) deriva dal latino ed \u00e8 composto da due termini: \u201ccapra\u201d e \u201cfolium\u201d (capra e foglia). Probabilmente questa dizione deriva dal fatto che le capre usano brucare le foglie di questa pianta.\n\u201cCaprifoglio\u201d \u00e8 il nome comune di alcune specie del genere \"Lonicera\", ma \u00e8 anche la versione volgare italiana del nome del genere, per cui spesso si vengono a creare equivoci che comunque si possono dissipare facilmente affiancando sempre anche la nomenclatura binomiale scientifica.\nAltri nomi comuni sono:\nIl nome comune di \u201cAbbracciabosco\u201d deriva dal suo portamento rampicante che spesso avvolge, danneggiando la pianta ospite. I greci ad esempio chiamavano queste piante \"peryclimenon\" (che tradotto liberamente significa \u201caccerchiamento\u201d).\nIn inglese il fiore si chiama: \"Italian honeyusuckle\", ma anche \"Italian woodbine\".\nMorfologia.\nLa pianta \u00e8 di tipo lianosa (a forma o struttura di liana). La forma biologica di questa specie \u00e8 definita come fanerofita lianosa (P lian): sono piante generalmente legnose ma incapaci di reggersi per conto proprio e quindi con portamento rampicante.\nFusto.\nI fusti sono rampicanti e volubili (si avvolgono ad altri alberi o arbusti), possono arrivare fino a 5 metri di estensione e nella fase iniziale dello sviluppo sono molto ramosi. La ramosit\u00e0 quasi cespitosa \u00e8 data dalla presenza di gemme multiple, soprannumerali ed in serie sovrapposte nelle zone ascellari del fusto.\nL'aspetto del fusto \u00e8 quello di una corteccia che invecchiando assume una colorazione bruno \u2013 verdastra. I fusti giovani presentano una certa pubescenza.\nUn'altra particolarit\u00e0 del fusto \u00e8 che questo \u00e8 caratterizzato dalla formazione di un unico strato di fibre \u201cliberiane\u201d (fibre a membrana ispessita che entrano nella costituzione del \u201clibro\u201d, all'interno della corteccia), per ciascun ciclo vegetativo annuale, facilitando cos\u00ec la determinazione della sua et\u00e0.\nFoglie.\nLe foglie sono semplici a margine intero senza stipole, sono caduche (non sono persistenti oltre la stagione invernale) e lungo il fusto si dispongono in modo opposto. La lamina \u00e8 consistente senza essere coriacea; la pagina superiore \u00e8 verde chiaro quasi brillante, mentre quella inferiore \u00e8 pi\u00f9 scura con riflessi glauchi. In qualche caso si pu\u00f2 avere il fenomeno dell'eterofillia (presenza di foglie di forma diversa) specialmente con le foglie dei germogli terminali. La forma prevalente \u00e8 ovato \u2013 ellittica; \nInfiorescenza.\nL'infiorescenza \u00e8 formata da fiori (circa 6 esemplari) sessili disposti a fascetti inseriti nel centro dell'ultimo paio di foglie concresciute a lamina ellittiche e a forma di coppa.\nFiori.\nLa forma del fiore \u00e8 del tipo \u201clabiata\u201d e variamente colorata soprattutto di rosso e bianco. I fiori sono attinomorfi, ermafroditi, tetraciclici (calice\u2013 corolla \u2013 androceo \u2013 gineceo) e pentameri. I fiori sono inoltre profumati da sostanze di natura benzoloide (essenze nelle quali prevalgono i composti ad anello benzoico).\nFrutti.\nIl frutto \u00e8 una bacca (velenosa!) carnosa (bacciforme e succosa) e ovale di colore rosso vivo ma a volte anche arancio (dipende dalle variet\u00e0) contenente alcuni semi discoidi. Dimensione della bacca 8\u00a0mm.\nCiclo vegetativo.\nLe piante di questa specie sono molto longeve, ma presentano dei cicli vegetativi intermedi caratterizzati dal fatto che dopo pochi anni di vita si essiccano quasi completamente. A questo punto dalla ceppaia vengono emessi nuovi polloni, che naturalmente dopo un certo numero di anni si atrofizzano e muoiono, ripetendo da capo il ciclo appena descritto.\nUsi.\nFarmacia.\nQuesta pianta \u00e8 conosciuta fin dall'antichit\u00e0 per le sue propriet\u00e0 medicinali. Ad esempio un decotto delle sue foglie sembra che stimoli la funzione urinaria.\n\u00c8 sconsigliato l'uso delle bacche in quanto contengono sostanze tossiche.\nCucina.\nDalle foglie si usa preparare un infuso tipo te.\nGiardinaggio.\n\u00c8 nell'orticoltura ornamentale che si concentra il maggior interesse per queste piante. Esistono diverse variet\u00e0 coltivate a questo scopo. Generalmente queste variet\u00e0 sono a foglie persistenti e fiori a colori diversi e sono usate per rivestire muri o formare pergolati.\n\u00c8 pianta visitata dalle api per il polline ed il nettare.\nCuriosit\u00e0.\n\u00c8 da ricordare anche che anticamente i fiori di questa pianta avevano propriet\u00e0 propiziatorie per un buon matrimonio."}
{"id": "1111049", "revid": "547034", "url": "https://it.wikipedia.org/wiki?curid=1111049", "title": "Michele Mari", "text": "Biografia.\nFiglio del designer Enzo Mari e della disegnatrice Iela Mari, ha insegnato Letteratura italiana all'Universit\u00e0 Statale di Milano fino all'anno accademico 2019-2020. Dal 1992 risiede prevalentemente a Roma. Il suo primo testo narrativo (\"L'incubo nel treno\", 1964) \u00e8 nato come regalo di Natale per suo padre, che nel 1995 ne ha realizzato un'edizione in fac-simile fuori commercio.\nScrittore incline al \"pastiche\" manieristico, in linea con una tradizione espressiva che ha in Carlo Emilio Gadda, Tommaso Landolfi, Gesualdo Bufalino e Giorgio Manganelli i suoi autori pi\u00f9 rappresentativi, non ha per\u00f2 mai smesso di ispirarsi alla grande narrativa avventuroso-fantastica del Sette-Ottocento, cui ha dedicato un esplicito omaggio nel racconto \"Otto scrittori\" (in \"Tu, sanguinosa infanzia\").\nDall'incontro fra letterariet\u00e0 e immaginazione \u201cnera\u201d e mostruosa, nascono i suoi primi libri, che declinano in modi fantastici il tema del doppio, in chiave ora gotica (\"Di bestia in bestia\") ora barocca (\"La stiva e l'abisso\"), passando per l'apocrifo leopardiano \"Io ven\u00eca pien d'angoscia a rimirarti\".\nSoprattutto nei racconti ha affrontato il tema dell'infanzia come momento fatidico da conservare tenacemente e feticisticamente (v. \"I palloni del signor Kurz\", in \"Euridice aveva un cane\"; oppure \"Le copertine di Urania\" e \"L'uomo che uccise Liberty Valance\" in \"Tu, sanguinosa infanzia\"). Al tema della memoria sono riconducibili anche il c\u00e9liniano \"Rondini sul filo\" (storia di un\u2019ossessione postuma per una vita non vissuta), \"Verderame\" (dove il motivo della mnemotecnica si combina con un\u2019investigazione non priva di tocchi horror) e soprattutto \"Asterusher \" e \"Leggenda privata\", entrambi corredati da un apparato iconografico. Altre volte la scrittura autobiografica assume i modi della trattatistica letteraria, come nel diario militare \"Filologia dell'anfibio\" (con illustrazioni dell'autore) o nel testo che d\u00e0 il titolo alla raccolta \"Fantasmagonia\", occasioni per dispiegare iperbolicamente l'estro classificatorio e le idiosincrasie nevrotiche presenti in tutta la sua opera.\nAltri romanzi contaminano oniricamente verit\u00e0 storica e invenzione fantastica: si vedano \"Tutto il ferro della torre Eiffel\", ambientato nella Parigi di Walter Benjamin e di Louis-Ferdinand C\u00e9line, e \"Rosso Floyd\", sulla vicenda umana e artistica dei Pink Floyd. Da ultimo, con il romanzo \"Roderick Duddle\", si \u00e8 cimentato con i modi della narrativa d'appendice.\nDopo pi\u00f9 di trent'anni dalla prima edizione ha ripubblicato in una nuova versione il romanzo d'esordio, \"Di bestia in bestia\".\nMari ha una produzione poetica (\"Cento poesie d'amore a Ladyhawke, Dalla cripta\") e grafica, affidata perlopi\u00f9 a fumetti degli anni settanta (\"I Sepolcri illustrati\", \"Il Visconte dimezzato\"), oggi raccolti nel volume \"La morte attende vittime\".\nRilevante infine l'attivit\u00e0 critico-filologica e saggistica, volta soprattutto alla letteratura italiana del XVIII e XIX secolo e alla letteratura fantastica (\"I demoni e la pasta sfoglia\"). Ha curato diverse edizioni di classici antichi e moderni.\nCollabora alle pagine letterarie di \"Repubblica\", dopo aver scritto per anni sul \"Corriere della Sera\" e sul \"Manifesto\".\nHa tradotto \"L\u2019isola del tesoro\" di Robert Louis Stevenson, \"Ritorno all\u2019isola del tesoro\" di Andrew Motion, \"Il richiamo della foresta\" di Jack London, \"Uomini e topi\" di John Steinbeck, \"La macchina del tempo\" di H. G. Wells e \"La fattoria degli animali\" di George Orwell. Ai primi anni '80 risale invece la versione in endecasillabi sciolti del libro XXIV dell\u2019\"Iliade\".\nHa giocato nell'Osvaldo Soriano Football Club, la nazionale italiana degli scrittori."}
{"id": "1111051", "revid": "709565", "url": "https://it.wikipedia.org/wiki?curid=1111051", "title": "Miriagono", "text": "In geometria un miriagono \u00e8 un poligono regolare con 10000 lati.\nNel miriagono regolare, ogni angolo \u00e8 di 179\u00b057'50,4\" e la sua costante \u00e8 1592,3566878980891719745222929936. Il suo nome deriva da una parola del greco classico \"miriade\", che significa 10000.\nRiferimenti nella cultura di massa.\nNel romanzo \"Flatlandia\" il \"cerchio primo\" \u00e8 detto essere un miriagono. \nNel romanzo di John C. Wright del 2005, \"Orphans of Chaos\", Miriagono \u00e8 il nome del mondo multi-dimensionale casa dell'eroina, Amelia Armstrong Windrose (o Principessa Phaethusa, figlia del Titano Elio)."}
{"id": "1111054", "revid": "158286", "url": "https://it.wikipedia.org/wiki?curid=1111054", "title": "Crossover (fumetti)", "text": ""}
{"id": "1111055", "revid": "125304272", "url": "https://it.wikipedia.org/wiki?curid=1111055", "title": "Pelophylax esculentus", "text": "La rana ibrida dei fossi, conosciuta anche come rana comune o rana verde (\"Pelophylax esculentus\" ()), \u00e8 un anfibio della famiglia Ranidae.\nDescrizione.\n\u00c8 una rana acquatica di 12 cm di lunghezza, dal muso appuntito e dalle dita ampiamente palmate.\nIl dorso, \u00e8 di colore verde smagliante o bruno oliva, talvolta cosparso di macchie nere, \u00e8 ornato, ad ogni lato.\nL'ibernazione ha luogo nella melma dello stagno in cui vive.\nDistribuzione e habitat.\nLa specie \u00e8 comune in gran parte dell'Europa occidentale, centrale e orientale. In Italia \u00e8 presente con certezza solo nella pianura Padana.\n\u00c8 una specie che \u00e8 praticamente scomparsa da molti stagni e specchi d'acqua, a causa dell'inquinamento ambientale e delle acque da parte di anticrittogamici rameici e di altre sostanze tossiche. Anche l'impoverimento delle erbe di superficie degli stagni, dovuto a cause simili, e alla scomparsa delle ninfee ha prodotto un notevole ridimensionamento di questa specie. Era normalmente presente, ed in gran numero, in Toscana, fino ad una trentina di anni fa. \nBiologia.\nAlimentazione.\nSi nutre generalmente di insetti come mosche, zanzare.\nRiproduzione.\nIl maschio gonfia le guance per attirare la femmina; raggiunto dalla compagna si adagia sul suo dorso stringendola in una sorta d'abbraccio, detto amplesso ascellare.\nTassonomia.\nLa sua tassonomia \u00e8 alquanto complessa e discussa essendo presenti in Italia diversi klepton, unit\u00e0 sistematiche formate cio\u00e8 da un complesso costituito da una specie e dal suo ibrido ibridogenetico. In Europa sono presenti tre tipi diversi di rane verdi: la rana verde maggiore (\"Pelophylax ridibundus\"), la rana dei fossi (\"Pelophylax esculentus\") e la rana verde minore o rana di Lessona (\"Pelophylax lessonae\"). Le loro interrelazioni sono tuttora oggetto di discussione. \"P. esculentus\" sarebbe un ibrido tra \"P. lessonae\" e \"P. ridibundus\", il processo \u00e8 detto ibridogenesi e gli ibridi non si accoppiano mai tra loro ma sempre con una delle due specie parentali, vengono cos\u00ec generate delle popolazioni miste. Uzzel e Holtz nel 1979 studiarono le popolazioni italiane di rane verdi e conclusero che a sud del Po vi sarebbero due diverse specie per cui \u00e8 stato proposto il nome di \"Pelophylax kl hispanicus\" e \"Pelophylax bergeri\".\nSpecie simili.\n\"P. ridibundus\" ha i sacchi vocali di colore nero ed \u00e8 la pi\u00f9 grande delle tre, in \"P. lessonae\" invece sono bianchi e inoltre ha colorazione pi\u00f9 vivace tendente al giallo, in particolare nei maschi, \"Pelophylax esculentus\" infine avrebbe caratteristiche intermedie: \u00e8 pi\u00f9 piccola di \"P. ridibundus\" e pi\u00f9 grande di \"P. lessonae\" e i sacchi vocali hanno colore grigio"}
{"id": "1111056", "revid": "15756", "url": "https://it.wikipedia.org/wiki?curid=1111056", "title": "Rich Kids on LSD", "text": "I Rich Kids on LSD (talvolta abbreviati in R.K.L.) sono una band punk rock californiana, nata nel 1982 a Santa Barbara. La band, che ha pubblicato diversi lavori prevalentemente con la Mystic Records e la Epitaph Records, si \u00e8 sciolta e riunita molte volte dalla sua nascita nell'82 sino allo scioglimento definitivo avvenuto nel 2006 dopo la morte del cantante Jason Sears.\nIl nome.\nIn un'intervista al magazine Thrasher nel 2002 il cantante Jason Sears spieg\u00f2 che \u201csuccedeva che molti ragazzi dicessero 'Ha, those kids will never be anything, they're just a bunch of rich kids on LSD, man.' (traduzione: Ah, quei ragazzi non saranno mai niente, sono solo una massa di ragazzi ricchi fatti di LSD). Alla prima festa a cui abbiamo suonato non avevamo un nome per la band, cos\u00ec abbiamo messo questo nel volantino e ci \u00e8 rimasto\"\n1982/1987: gli esordi.\nLa band formata nel 1982 nella cittadina californiana di Santa Barbara ha subito un gran successo in quanto proponeva un genere musicale nuovo. La band, formata da Jason Sears alla voce, Chris Rest alle chitarre, Richard Anthony Manzullo (chiamata Bomer) alla batteria e Vince Peppars al basso, suonava infatti un punk molto tecnico, non erano canzoni con tre accordi alla Ramones e Clash, ma un genere simile a quello che stava nascendo nel Regno Unito con Iron Maiden e Twisted Sisters con batteria tirata e lunghi assoli di chitarra, mischiato con quello stile autodistruttivo di band come Misfits e Bad Religion che stavano nascendo.\nNel 1983 arriva il primo album \"Nardcore sampler\" del quale fa parte anche \"It's A Beautiful Feeling\", cavallo di battaglia della band di cui nell'84 pubblicano l'Ep. Sempre nell'84 pubblicano un Ep di cover e inizia un lungo tour tour che li porter\u00e0 l'anno seguente a pubblicare un nuovo album: \"Keep Laughing\" sempre su Mystic Records come il precedente anche se avr\u00e0 molto meno successo. La band rimane un anno in tour a cavallo tra l'85 e l'86 quando dopo varie liti si scioglieranno.\n1987/1989: prima reunion.\nDopo un anno dallo scioglimento la band si riunisce per pubblicare un nuovo album, stavolta con la Alchemy Record: \u00e8 \"Rock 'n Roll Nightmare\", un album che cambier\u00e0 il punk rock californiano introducendo elementi Thrash Metal. La formazione cambia: non c'\u00e8 pi\u00f9 Vince e le linee di basso vengono registrate da Bomer cos\u00ec come le tracce di batteria. Arriva anche un nuovo chitarrista, Barry Ward, gi\u00e0 con la band dall'85, a dare potenza alle canzoni e aiutare Rest negli assoli.\nLa band ricomincia a viaggiare in Tour reclutando \"Little\" Joe Raposo come bassista e nell'88 firmano un contratto per un registrare un live con la Destiny Records. Il live registrato in Germania nel 1988 verr\u00e0 pubblicato l'anno seguente col nome \"Live in Berlin '88\". La band ormai \u00e8 un mito per i punkers e gli hardcore californiani e ben presto gli si affiancher\u00e0 un gruppo di ragazzi di Goleta, un paesone vicino a Santa Barbara a supportarli durante il Tour. La band \u00e8 chiamata Section8 e deve molto agli RKL per quanto riguarda lo stile, sempre al limite tra hardcore e punk, tant'\u00e8 che al suo interno troviamo l'ex cantante di un gruppo Metal della zona, i Chemikill. Il suo nome \u00e8 Joseph R Cape, Joey per gli amici, grande amico di Michael John Burkett il bassista di un'altra realt\u00e0 punk del periodo, i NOFX che avevano da poco pubblicato il proprio album di debutto Liberal Animation. Il grande successo del live porta la Destiny a chiedere un nuovo lavoro ai 5 di Santa Barbara i quali registrano lo stesso anno \"Revenge is a Beautiful Feeling\". Quello stesso anno, i continui abusi di droga e alcol e le tensioni ancora presenti tra i componenti portano alla lite di Jason e Bomer e al successivo scioglimento\n1992-1996.\nLa band si riforma nel 1992 sotto il nome di Slang. Bomer e Jason non hanno ancora fatto pace e Jason quindi non ne vuole sapere di tornare nel gruppo. La formazione \u00e8 quindi composta da Chris e Barry alle chitarre, Joe al basso, Bomer alla voce e il giovanissimo Deve Raun alla batteria. L'anno seguente viene pubblicato l'album Reactivate (1993) su Epitaph, una piccola label di propriet\u00e0 di Brett Gurewitz dei Bad Religion che decide di metterli sotto contratto per due album. Mr. Brett partecipa, insieme a Bomer, anche alla scrittura della prima traccia, \"Insane\". Il disco presenta una evoluzione del suono anni ottanta di \"Rock 'n Roll Nightmare\" con episodi che sconfinano nel rock alternativo, rendendo l'album il pi\u00f9 vario della loro discografia. Poco prima di dare alle stampe il disco la band decide comunque di tornare al nome originale.\nLa band inizia nel 1993 un tour in Europa nel mezzo del quale per\u00f2 Bomer lascia la band. Gli RKL richiamano dunque Jason il quale permette alla band di completare il tour. La formazione torna immediatamente a scrivere materiale e \"Riches to Rags\" vede la luce nel 1994. Il sound si modernizza in stile Skate Punk anni novanta e le canzoni sono pi\u00f9 potenti che mai. Gli RKL girano anche il video di \"Betrayed\", pi\u00f9 un video fatto di immagini dei due tour per la canzone \"Take Me Home\". La band rimane in Tour sino al 1995 quando alla fine di un lungo tour mondiale gli RKL rimangono inattivi e nel 1996 ufficializzano lo scioglimento della band anche perch\u00e9 privi di un nuovo contratto discografico.\nThe Other.\nNel 1996 Bomer decide di formare un nuovo gruppo in cui suona il basso e canta per continuare sulla falsariga di Reactivate e recluta Chris Rest alla chitarra e Boz Rivera alla batteria. Il nome del gruppo \u00e8 The Other e l'omonimo disco licenziato da Honest Don's si presenta come la naturale evoluzione di Reactivate con parti molto tecniche soprattutto per quanto riguarda basso e batteria. Il gruppo si scioglie comunque dopo pochi mesi dall'uscita del disco.\nRKL/Lagwagon.\nDave Raun partecipa al progetto di Fat Mike dei Nofx di una cover band punk chiamata Me First and the Gimme Gimmes che pubblica un EP di due canzoni con la FAT. Del progetto fanno parte anche Chris Shiflett dei No Use for a Name, Spike Slawson degli Swingin' Utters e Joey Cape cantante dei Lagwagon gruppo nato da quei Section 8 che 6 anni prima avevano fatto da supporto agli RKL in tour. Derrick Plourde abbandona i Lag Wagon durante il Tour e Joey decide di chiamare Dave a rimpiazzarlo. Alla fine del tour anche il chitarrista Shawn Dewey lascia i Lagwagon che si sciolgono per riformarsi l'anno seguente. Dave \u00e8 ora il batterista ufficiale della band la quale pubblica \"Double Plaidinum\" trovando in Ken Stringfellow dei Posies un degno sostituto per Dewey. Alla registrazione dell'album prende parte anche Chris Rest il quale dovr\u00e0 sostituire Stringfellow anche per il tour. Il gruppo decide di tenerlo come membro stabile e insieme registrano un nuovo disco chiamato \"Let's Talk About Feelings\". Il gruppo rimane in Tour sino a met\u00e0 1999 alla fine del quale decide di prendersi una breve puasa, anche perch\u00e9 dopo dieci anni i componenti hanno famiglie e impegni che non permettono loro di stare tutto l'anno in Tour.. nel 2010 anche Joe Raposo si unisce alla band come sostituto di Jesse Buglione.\nUltima Fase.\nDave e Joey approfittano della pausa con i Lagwagon per concentrarsi sul progetto \"Me First and Gimme Gimmes\". Rest decide quindi di ridare vita agli RKL, perch\u00e9 quello \u00e8 il suo mondo, la musica che da 17 anni lo ha portato sin li anche perch\u00e9 durante il tour di Dave e Joey ha molto tempo libero. Rest chiama a sostituire Ward il compagno nei Lagwagon Chris Flippin e il vecchio batterista dei Lagwagon Derrick Plourde al posto di Dave. La band non registra nuove canzoni n\u00e9 firma contratti, ma approfitta del tour dei Me First per suonare dal vivo in California. Un incidente nel 2004 costringe Plourde sulla sedia a rotelle per un lungo periodo e gli RKL chiamano come batterista l'ex Mad Caddies Boz Rivera.\nLa fine: il Resolve Tour.\nL'esistenza degli RKL e dei Lagwagon viene sconvolta il 30 marzo 2005 quando Derrick Plourde si spara un colpo in testa mettendo fine alla propria vita. \u00c8 un duro colpo per il cantante Joey Cape e gli altri Lagwagon (nei quali suonano i due chitarristi attuali e l'ex batterista degli RKL) che vedono andar via il loro pi\u00f9 caro amico e vero fondatore della band. Decidono di rendergli tributo incidendo l'album \"Resolve\" che li porter\u00e0 nel novembre dello stesso anno a fare l'omonimo tour, non tanto per promuovere il disco, quanto per riproporre ai fan le canzoni dell'amico morto, alternando brani dal nuovo album e dai primi tre incisi con lo stesso Plourde. Ma durante il tour vengono raggiunti da un'altra terribile notizia: Richard Anthony Manzullo (AKA Bomer), membro fondatore degli RKL muore nella propria casa all'et\u00e0 di 38 anni per arresto cardiaco dovuto al continuo abuso di droghe. Il Tour era iniziato da pochi giorni e nonostante il grande dolore per la perdita di quest'altro amico la band decide di proseguire il tour, che finir\u00e0 solo a fine gennaio. Ma dopo pochi giorni il rientro dal Resolve tour, a un mese e mezzo di distanza dalla morte di Bomer, Jason Sears muore il 31 gennaio 2006 in una clinica messicana, dove era ricoverato per disintossicarsi dalle droghe in seguito a complicazioni dovute alla cura. Con la morte di Jason finisce di fatto l'avventura dei Rich Kids On LSD dopo 24 anni dalla prima festa in cui il quartetto originario di Santa Barbara si esib\u00ec davanti a un pubblico di amici. In seguito si \u00e8 parlato di una possibile riunione dei componenti superstiti per un live a beneficio degli orfani di Sears che per\u00f2 non hai mai avuto luogo.\nDopo gli RKL.\nRest, Rivera e Raposo hanno per\u00f2 voluto continuare a suonare insieme, se pur cambiando totalmente genere e formando una band chiamata King City. Dopo una breve parentesi con i Real McKanzies, nel 2010 anche Joe Raposo si unisce ai Lagwagon per sostituire Buglione, mentre Leon (nel 2009) e poi Boz (2011) entrano a far parte dei No Use For A Name per sostituire rispettivamente Dave Nassie e Rory Koff. Nell'estate 2012, in seguito alla morte di Tony Sly, i No Use For A Name si sciolgono dopo un concerto-tributo a Qu\u00e9bec, in Canada."}
{"id": "1111057", "revid": "6066", "url": "https://it.wikipedia.org/wiki?curid=1111057", "title": "Carta pergamena", "text": ""}
{"id": "1111058", "revid": "1543377", "url": "https://it.wikipedia.org/wiki?curid=1111058", "title": "Sparganium erectum", "text": "Il coltellaccio maggiore o biodo (nome scientifico \"Sparganium erectum\" ) \u00e8 una pianta acquatica perenne e rizomatosa della famiglia Typhaceae.\nSistematica.\nIl genere di questa pianta si compone di poche specie (20 \u2013 30 al massimo) distribuite nelle acque di quasi tutto il mondo. Di queste mezza dozzina vivono spontaneamente in Italia.\nAnche per il genere di questa specie, come in altri casi, la sistemazione tassonomica \u00e8 in via di definizione: dalla famiglia delle \"Sparganiaceae\" (secondo la classificazione del Sistema Cronquist) si sta ora passando alla famiglia delle \"Typhaceae\" (secondo le ultime ricerche filogenetiche del gruppo APG II System). Anche i livelli superiori sono cambiati (vedi la tabella a destra).\nVariabilit\u00e0.\nDi questa specie in Italia sono presenti diverse variet\u00e0; queste differiscono per il colore dei frutti ma soprattutto per la sua forma pi\u00f9 o meno arrotondata e pi\u00f9 o meno allungata (nel paragrafo \u201cMorfologia delle sottospecie\u201d sono descritte in dettaglio le tre varianti pi\u00f9 comuni in Italia).\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco che segue sono indicati alcuni ibridi interspecifici:\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nEtimologia.\nIl nome generico (\"Sparganium\") deriva dal greco \"sparganon\" (= fascia; \u201csparganio\u201d in italiano antico), e indica una pianta con foglie a forma di nastro o fettuccia; mentre L'epiteto specifico (\u201cerectum\u201d = eretto, dritto) indica ovviamente il tipo di portamento del fusto e delle foglie. Il nome italiano (\"Coltellaccio\") deriva invece dalla caratteristica forma a coltello delle foglie.\nI tedeschi chiamano questa pianta: \"Aufrechter Ingelkolben\" ; i francesi la chiamano \"Rubanier dress\u00e9\"; mentre gli inglesi la chiamano \"Branched Bur-reed\".\nMorfologia.\n\u00c8 una pianta alta da 40 a 80\u00a0cm (1,5 metri al massimo). La forma biologica \u00e8 idrofita radicante (I rad), ossia sono piante acquatiche perenni le cui gemme si trovano sommerse o natanti ed hanno un apparato radicale che le ancora al fondale.\nIn questo tipo di piante si nota una evidente riduzione delle parti vessillifere (fiori vistosi con petali policromi). Questo potrebbe indicare una forma pi\u00f9 evoluta rispetto ad altre specie appartenenti ad altre famiglie dello stesso ordine. \nRadici.\nRadici secondarie da rizoma.\nFusto.\nDiametro del rizoma: 3\u00a0mm.\nFoglie.\nLe foglie sono semplici (a lamina intera), lineari (nastriformi) e senza stipole; sono carenate nella parte basale (quasi trigone); hanno una consistenza abbastanza rigida (sono coriacee) oppure sono morbide a seconda della sottospecie; il portamento \u00e8 eretto oppure liberamente fluttuante nell'acqua.\nDimensione delle foglie: larghezza da 10 a 16\u00a0mm; lunghezza anche 1 m.\nInfiorescenza.\nL'infiorescenza \u00e8 composta da diverse pannocchie ramose zigzaganti, all'ascella di una brattea fogliacea, con almeno un capolino per ramo; questo \u00e8 tipicamente globulare e verdastro (se femminile) oppure bruno-scuro (se maschile). In questa pianta infatti i fiori dei due sessi sono distinti: quelli maschili sono sopra; quelli femminili sono al di sotto; \u00e8 quindi una pianta diclina. In particolare nei rami inferiori abbiamo solo capolini femminili (da 1 a 3); mentre in quelli superiori c'\u00e8 un solo capolino femminile con molti maschili (da 6 a 9). Dimensione dei capolini: diametro di quelli femminili 12 \u2013 20\u00a0mm; diametro di quelli maschili 4 \u2013 12\u00a0mm.\nFiori.\nI fiori sono unisessuali, monoici, attinomorfi, bi-ciclici (a due verticilli) e trimeri (ogni verticillo \u00e8 composto almeno da tre elementi). I fiori sono inodori e sessili.\nFrutti.\nIl frutto assomiglia quasi ad un riccio marino dove ogni aculeo \u00e8 un singolo frutto; si tratta quindi di un agglomerato di \u201cdrupeole acheniformi\u201d. Ogni singolo frutto \u00e8 una drupa (o noce) monosperma dove l'esocarpo (l'epidermide superiore) \u00e8 spugnoso, mentre l'endocarpo (l'epidermide inferiore) \u00e8 legnoso. Questo frutto \u00e8 adattato al galleggiamento.\nMorfologia, diffusione e habitat delle sottospecie.\nIn particolare le tre sottospecie italiane presentano le seguenti diversit\u00e0:\nUsi.\nFarmacia.\nUn'infusione di questa pianta (soprattutto le foglie) pu\u00f2 essere utile, secondo la medicina popolare, come trattamento per i brividi.\nCucina.\nIn alcune zone si usano le radici cotte che hanno un sapore dolciastro.\nGiardinaggio.\nQueste piante sono adatte a giardini con corsi d'acqua o piccoli stagni. Le posizioni migliori sono quelle soleggiate; non teme il freddo; ha bisogno di un terreno fertile e completamente sommerso dall'acqua. Le radici si propagano strisciando nel fango, per cui basta dividere opportunamente i rizomi all'inizio della primavera e si ottengono cos\u00ec delle nuove piante.\nAltro.\nI frutti di questa pianta costituiscono un ottimo cibo per gli uccelli specialmente nella stagione autunnale avanzata."}
{"id": "1111059", "revid": "729019", "url": "https://it.wikipedia.org/wiki?curid=1111059", "title": "Anello Beta", "text": "L'anello beta \u03b2 che ruota attorno ad Urano, orbita ad una distanza di 45 661 dal centro del pianeta, fra l'anello \u03b1 e l'anello \u03b7; come gli altri anelli \u00e8 molto sottile, la sua larghezza \u00e8 compresa fra 5 e 11 km."}
{"id": "1111066", "revid": "162994", "url": "https://it.wikipedia.org/wiki?curid=1111066", "title": "Monatti", "text": ""}
{"id": "1111067", "revid": "101260", "url": "https://it.wikipedia.org/wiki?curid=1111067", "title": "Anno sidereo", "text": ""}
{"id": "1111068", "revid": "78273", "url": "https://it.wikipedia.org/wiki?curid=1111068", "title": "Ulu beg", "text": ""}
{"id": "1111076", "revid": "767487", "url": "https://it.wikipedia.org/wiki?curid=1111076", "title": "The LOX", "text": "The LOX \u00e8 un collettivo rap di New York nato nei primi anni novanta.\nBiografia.\nLOX \u00e8 l'acronimo di \"Living Off Experience\".\nIl gruppo \u00e8 composto da Sheek Louch (all'anagrafe Shawn Jacobs), Jadakiss (Jayson Phillips), e Styles P (David Styles) (al tempo si chiamava \"Styles\"). Arrivati all'et\u00e0 adolescenziale decidono di formare una crew, battezzandola \"The Bomb Squad\", con cui si esibiscono localmente ed iniziano ad incidere le prime demo. Il gruppo cambi\u00f2 poi nome in \"The Warlocks\", cominciando a ritagliarsi il proprio spazio nella scena underground locale. Riescono fortunosamente a far ascoltare un loro demo a Mary J. Blige, che lo fa a sua volta ascoltare a Diddy (al tempo Puff Daddy), guadagnandosi un posto nella Bad Boy Records, di cui quest'ultimo era al tempo CEO. Sotto suggerimento, per l'appunto, di Diddy, il gruppo cambi\u00f2 ancora una volta il nome in \"The L.O.X.\".\nNel 1997, cominciano a realizzare collaborazioni nelle produzioni di Diddy. Partecipano al brano di Diddy \"It's All About The Benjamins\", ed anche in \"I Got the Power\", e in \"\"24 Hrs. to Live\" di Mase, \"Honey\"\" di Mariah Carey.\nCollaborano anche con The Notorious B.I.G. in \"Last Day\", a \"Can't Get You Off My Mind\" di Mary J. Blige e a \"Saturday Night\" di Zhan\u00e8. Nell'estate del '97 i LOX conquistano il successo, parrtecipando al disco di Diddy \"No way Out\".\nLavorano inoltre su singoli come \"I'll Be Missing You\", hit internazionale di Puff Daddy, per il quale viene scelto inoltre come B-Side il singolo di tributo a Biggie \"We'll Always Love Big Poppa\" dei L.O.X., il quale spopol\u00f2, divenendo \"miglior hit\" dell'anno 1997, anno nel quale il gruppo registra un notevole incremento di notoriet\u00e0.\nNel '98 arriva l'album di debutto dei LOX \"Money, Power &amp; Respect\", arriva subito al terzo posto della classifica pop. Entrati sotto l'etichetta indipendente \"Ruff Ryders\" (dopo una problematica separazione dalla Bad Boy Records), ad inizio del 2000 realizzano \"We Are The Streets\"."}
{"id": "1111077", "revid": "121018877", "url": "https://it.wikipedia.org/wiki?curid=1111077", "title": "Monatto", "text": "Un monatto era un addetto pubblico che nei periodi di epidemia pestilenziale era incaricato dai comuni di trasportare nei lazzaretti i malati o i cadaveri. Di solito i monatti erano persone condannate a morte, carcerati, o persone guarite dal morbo e cos\u00ec immuni da esso. \nIl termine indicava inizialmente, nel Settentrione italiano, il becchino, e ne parla diffusamente Alessandro Manzoni ne \"I promessi sposi\" (cap. XXXII e seguenti), nella descrizione della peste di Milano del 1630. Secondo Ripamonti deriva dal greco \"monos\", ma esistono varie tesi a questo proposito.\nI monatti nei \"Promessi Sposi\".\nManzoni nel romanzo descrive anche le figure degli \"apparitori\", muniti di campanellini alla cintola o alle caviglie che avvertivano del passaggio dei monatti, e dei \"commissari\" incaricati di vigilare su queste attivit\u00e0.\nManzoni sottolinea anche le accuse documentate su comportamenti discutibili o criminali dei monatti (accusati di sciacallaggio sui morti e sui malati o addirittura di diffondere la peste), e li inserisce come personaggi delle vicende di Renzo a Milano quando viene scambiato per untore (ed essi lo salvano dall'inseguimento della folla), o nel celebre episodio della madre di Cecilia. Li \"mette all'opera\" in particolare quando entrano in casa di don Rodrigo ormai malato, e lo aggrediscono appropriandosi con il \"Griso\" dei suoi beni (cap. XXXIII).\nIl monatto dell'episodio della madre di Cecilia (cap. XXXIV), pur definito inizialmente \"turpe\", mostra invece un atteggiamento difforme a quello dei suoi compagni descritti in precedenza; la solenne diversit\u00e0 dei modi della donna lo induce a \"un insolito rispetto\" e a una \"esitazione involontaria\", fino alla finale gentilezza nei confronti del corpo morto di Cecilia."}
{"id": "1111090", "revid": "119515770", "url": "https://it.wikipedia.org/wiki?curid=1111090", "title": "Altoviti", "text": "La famiglia Altoviti \u00e8 una tra le pi\u00f9 antiche famiglie nobili fiorentine.\nStoria.\nOrigini.\nLe origini della famiglia sono incerte e furono oggetto di controversie tra gli studiosi. In alcuni scavi nell'agro fiesolano fu trovata un'epigrafe romana (giudicata un falso dal Passerini) dove si cita un \"Furio Cammillo Altovita\" nipote di Furio Camillo, per cui Enea Silvio Piccolomini (il futuro papa Pio II) ipotizz\u00f2 per gli Altoviti addirittura un'origine romana. Altri si sono basati sullo stemma, col lupo scorticato, per risalire a un certo Longobardo di Corbizzo, che nel 1192 abitava in Borgo Santi Apostoli e aveva sette figli, tra i quali uno si chiamava Altovita: quest'ultimo potrebbe essere il capostipite della casata e venne armato dall'Imperatore Federico II, forse proprio con l'impresa del lupo che simboleggiava i capitani arditi. Altri invece collegano l'origine della famiglia con quella degli Squarcialupi.\nIl genealogista Passerini, nel libro \"Genealogia e storia della famiglia Altoviti\" (1871), dice di ritenere che essi abbiano \"sangue longobardo\", dichiarando di basare per\u00f2 questa opinione non su documenti ma solamente sui nomi dei loro antichi che gli paiono aver radice longobarda. Li fa originari della Valle superiore dell'Arno per via dei larghi possessi di terre in quei luoghi. Nega il legame con gli Squarcialupi e indica un atto del 1153 come il primo atto superstite che li riguardi.\nA Firenze.\nL'ipotesi documentata \u00e8 quindi quella che vede la loro origine nel Valdarno Superiore dove avevano numerosi possedimenti. Il capostipite certo Corbizzo di Gollo di Tebaldo \u00e8 documentato a Firenze nel 1153 e nel 1170, nel primo documento come testimone e nel secondo come acquirente di una casa con torre in San Niccol\u00f2. Da Altovito (nato intorno al 1240) di Davanzato di Longobardo di Corbizzo discesero gli Altoviti. Da Corbizzo di Caccia di Corbizzo discesero i Corbizzi.\nQuindi gli Altoviti furono in consorteria coi Corbizzi,\nDiversi suoi membri ricoprirono ruoli pubblici, ebbero cariche politiche e anche religiose. Lo storico Nikola Ottokar riporta come alla fine del Duecento nel periodo 1282-1292 \"nel sesto di Borgo\" (Sesto di Santa Trinita)\" gli Spini, gli Acciaiuoli e gli Altoviti compongono gi\u00e0 pi\u00f9 del terzo del numero totale dei Priori\". Il frate domenicano Jacopo Altoviti fu vescovo di Fiesole dal 1389 al 1408 e si rese protagonista di tutta una serie di costruzioni e ampliamenti (al palazzo Vescovile, al Duomo e al Convento di San Domenico), per cui \u00e8 facile vedere il suo stemma su questi monumenti e anche in altri pi\u00f9 piccoli oratori e cappelle. Un suo discendente Neri Altoviti fu pure vescovo e fond\u00f2 nel 1637 il Seminario vescovile di Fiesole.\nA Firenze essi avevano molte case nella zona di Borgo Santi Apostoli e detennero il patronato della vicina chiesa dei Santi Apostoli.\nLa famiglia fu di parte guelfa e cont\u00f2 in tutto:\nInoltre un membro fu Gran Cancelliere e uno Bal\u00ec Gran Croce di Devozione dell'Ordine di Santo Stefano Papa e Martire.\nCon la presa del potere di Cosimo I, il ricco banchiere Bindo Altoviti gli fu ostile apertamente e per questo sub\u00ec la confisca dei beni e l'esilio a Roma. Qui Bindo patron\u00f2 molti artisti di fama, quali Raffaello e Benvenuto Cellini, che lo ritrassero nelle loro opere. Giorgio Vasari firm\u00f2 per lui la tavola dell\"Allegoria della Concezione\" per Santi Apostoli.\nIl figlio Antonio fu arcivescovo di Firenze, una carica molto delicata per la ferma opposizione di Cosimo I de' Medici che gli imped\u00ec di prendere possesso della sede per venti anni. Fu Antonio che nel 1571 autentic\u00f2 i \"Capitoli\" della Relazione sull\"'Invenzione dell'Immagine dell'Impruneta\" e fu anche segretario di Paolo III. Soltanto dopo la concessione papale del titolo di Granduca, Cosimo I accett\u00f2 la nomina dell'arcivescovo Altoviti e gli permise di insediarsi finalmente in citt\u00e0. L'altro figlio di Bindo fu Giovanni Battista, banchiere e condottiero, nemico dei Medici come suo padre. Solo sotto Cosimo II la famiglia si riappacific\u00f2 coi Medici e torn\u00f2 in possesso di alcune delle sue propriet\u00e0.\nRami familiari.\nCol tempo la famiglia si divise in pi\u00f9 rami:\nIn tutto cinque linee vennero riconosciute al patriziato fiorentino dopo il riordinamento lorenese del 1751.\nResidenze e patronati.\nA Firenze, al numero 18 di Borgo Santi Apostoli esisteva il loro principale palazzo, una vera e propria casa-fortezza, che i fiorentini chiamavano semplicemente \"Il Palagio\". In Borgo Santi Apostoli appartennero agli Altoviti anche il palazzo al numero 14, la casa al 25, che ha un busto di Cosimo II de' Medici sulla facciata e risale quindi al periodo dopo la riappacificazione tra le due famiglie, le case su cui fu costruito il Palazzo Borgherini e un palazzetto detto \"la Canonica\" su piazza del Limbo, accanto alla chiesa di Santi Apostoli, dove campeggia una grande stemma scolpito della famiglia.\nPi\u00f9 tardi sono il palazzo Valori-Altoviti in Borgo Albizi, palazzo Ricci-Altoviti in via de' Vecchietti e palazzo Altoviti Sangalletti in via de' Tornabuoni.\nNel Chianti, gli Altoviti ebbero il patronato sulla chiesa di San Pietro a Cintoia (Greve in Chianti).\nA Roma \u00e8 a loro intitolato il Lungotevere degli Altoviti, dove esisteva il cinquecentesco palazzo degli Altoviti, demolito nel 1888.\nStemma.\nL'arme degli Altoviti \u00e8 un lupo scuoiato d'argento su fondo nero e fa riferimento a un leggendario lupo che avrebbe salvato il capostipite della famiglia, sbranando un suo nemico.\nGrazie agli incarichi ricoperti come podest\u00e0 in varie citt\u00e0 controllate da Firenze, \u00e8 facile incontrare lo stemma nei palazzi pretori e podestarili della Toscana. In particolare si pu\u00f2 incontrarlo a Cascia, a San Giovanni Valdarno, a Castiglion Fiorentino, a Scarperia, a Arezzo, a San Gimignano, a Colle Valdelsa, a Radda in Chianti, a Lari, a Buggiano Alto, a Pescia e a Certaldo. Inoltre nella zona di Fiesole si trova spesso su edifici della diocesi per i vescovi appartenuti a questa famiglia."}
{"id": "1111091", "revid": "767487", "url": "https://it.wikipedia.org/wiki?curid=1111091", "title": "Tot\u00f2, Eva e il pennello proibito", "text": "Tot\u00f2, Eva e il pennello proibito \u00e8 un film del 1959 diretto da Steno.\nTrama.\nI truffatori Eva e Raoul, insieme al complice Jos\u00e8, escogitano una frode ai danni di una miliardaria americana. Il piano dei due consiste nel far dipingere al copista italiano Antonio Scorcelletti una variante della celebre \"Maja Desnuda\", aggiungendo a quest'ultima una camicia da notte. In questo modo, grazie alla compiacenza dell'ignaro e stimato professor Francisco Montiel, cercheranno di spacciare la \"Maja in camicia\" come un'opera inedita e sensazionale del Goya.\nEva, per vincere le resistenze di Scorcelletti che si rifiuta di ritrarre la Maja Desnuda con una camicia, gli fa credere che si conceder\u00e0 a lui e organizza un incontro clandestino in un separ\u00e9 a \"La posada de la chica\", incontro che per\u00f2 finir\u00e0 in bianco.\nScorcelletti, in buona fede perch\u00e9 all'oscuro delle vere intenzioni di Eva e Raoul, una volta scoperto che i due stanno per rivendere la \"Maja in camicia\" all'esorbitante cifra di 200 milioni si reca subito alla residenza della ricca americana, portando con s\u00e9 altre sei varianti - tra cui la maja in mutande, la maja in pagliaccetto e la maja in bikini - convinto di poterle vendere allo stesso prezzo ciascuna. \nL'imbroglio viene presto smascherato ma si risolve senza conseguenze per i personaggi coinvolti. Tot\u00f2 e il professor Montiel decidono allora di associarsi dedicandosi alla produzione di falsi, in particolare di venti copie di Raffaello per le quali otterranno per\u00f2 solo venti anni di carcere.\nRiprese.\nIl film fu girato in gran parte a Roma negli ultimi mesi del 1958 riutilizzando le scenografie di un film appena girato in Italia da Ava Gardner, dal titolo appunto \"La maja desnuda\". Il piano di lavorazione originale prevedeva anche esterni in Spagna, perch\u00e9 cos\u00ec voleva la societ\u00e0 madrilena Hesperia, che doveva fornire a Tot\u00f2 un partner spagnolo. Ma l\u2019attore non volle sopportare il viaggio in aereo, che non aveva mai fatto prima in vita sua e non intendeva affrontare ormai sessantenne. Fu quindi cambiata la sceneggiatura e Madrid rimase solo uno sfondo da cartolina turistica. Al posto di un comico spagnolo, venne ingaggiato Louis de Fun\u00e8s, grande attore francese che doppiava Tot\u00f2 in Francia. Oltre a Louis De Fun\u00e8s, nel film c\u2019\u00e8 la presenza vistosa di Abbe Lane con cui Tot\u00f2 aveva gi\u00e0 girato \"Tot\u00f2, Vittorio e la dottoressa\", di Camillo Mastrocinque.\nDistribuzione.\nQuesto film \u00e8 uscito anche nei seguenti paesi:\nSpagna con il titolo \"La culpa fue de Eva\", Francia con il titolo \"Un coup fumant\" ed in Inghilterra con il titolo \"Tot\u00f2 a Madrid\"\nCritica.\nIl Morandini (Il Morandini, dizionario dei film, Zanichelli) lo definisce come \"il peggiore dei 5 film di Tot\u00f2 del 1959\".\nNella collana \u201cIl Grande Cinema di Tot\u00f2\u201d, si afferma che \u201cc\u2019\u00e8 una mitragliata di battute, di giochi di parole, di equivoci linguistici, ci sono gli scontri con Mario Carotenuto, il truffatore, e Luigi Pavese, il commissario, straripanti di comicit\u00e0. C\u2019\u00e8 soprattutto il livello altissimo della recitazione di Tot\u00f2, che sembra tornato alla vigoria degli anni pi\u00f9 giovani, per dar vita all\u2019ingegnosissimo pittore. L\u2019allusione alla vitalit\u00e0 dei vent\u2019anni fornisce addirittura il fulminante finale del film. Eppure questa splendida antologia della comicit\u00e0 di Tot\u00f2 incapp\u00f2 nella solita incomprensione. Tanto che la sua celebre, collaudata uscita \u201cogni limite ha una pazienza\u201d venne definita \u201cbattuta a ogni costo spiritosa che fa tanto sabato grasso\u201d. Il tempo ha fatto giustizia\u201d."}
{"id": "1111094", "revid": "29244", "url": "https://it.wikipedia.org/wiki?curid=1111094", "title": "Coltellaccio", "text": ""}
{"id": "1111096", "revid": "729019", "url": "https://it.wikipedia.org/wiki?curid=1111096", "title": "Anello Gamma", "text": "L'anello gamma \u03b3 che ruota attorno ad Urano, orbita ad una distanza di 47 627 km dal centro del pianeta, fra l'anello \u03b7 e l'anello \u03b4; come gli altri anelli \u00e8 molto sottile, la sua larghezza \u00e8 compresa fra 1 e 4 km."}
{"id": "1111106", "revid": "34928", "url": "https://it.wikipedia.org/wiki?curid=1111106", "title": "Sanculotto", "text": ""}
{"id": "1111117", "revid": "648716", "url": "https://it.wikipedia.org/wiki?curid=1111117", "title": "Saku (Estonia)", "text": "Saku \u00e8 un comune rurale dell'Estonia settentrionale, nella contea di Harjumaa. Il centro amministrativo \u00e8 l'omonimo borgo (in estone \"alevik\"), eretto a comune nel 1866. Conta circa 7\u00a0464 abitanti e sorge a dalla capitale.\nLocalit\u00e0.\nOltre al capoluogo, il comune comprende un altro borgo (Kiisa) e 19 localit\u00e0 (in estone \"k\u00fcla\"):"}
{"id": "1111125", "revid": "305308", "url": "https://it.wikipedia.org/wiki?curid=1111125", "title": "Elettromiografia ed elettroneurografia", "text": "Lelettromiografia (EMG), lelettroneurografia (ENG) e lelettromiografia di singola fibra (SFEMG) sono metodiche neurofisiologiche che vengono utilizzate per studiare il sistema nervoso periferico (SNP) dal punto di vista funzionale. Rappresenta un metodo affidabile in grado di dare informazioni sulla funzionalit\u00e0 dei nervi periferici e dei muscoli scheletrici.\n\u00c8 inoltre un mezzo diagnostico che permette di inquadrare le malattie neurologiche del sistema nervoso periferico riguardanti patologie a carico di radici nervose, plessi nervosi, nervi periferici, placca neuromuscolare e muscoli.\nSe l'esame neurologico evidenzia un deficit a carico del sistema nervoso periferico, l'elettromiografia rappresenta un mezzo indispensabile per approfondire la diagnosi, soprattutto quando non sono chiare la sede di lesione, l'entit\u00e0 e il tipo di lesione.\nDa chi viene eseguita.\nL'elettromiografia viene eseguita dal medico e dal tecnico. La prima parte viene eseguita dal tecnico di neurofisiopatologia e consiste nello stimolare, attraverso stimoli di natura elettrica, i nervi periferici e registrare le relative risposte sui muscoli innervati dal quel nervo. La seconda parte viene eseguita dal medico e consiste nell'inserzione di un ago sottocutaneo, elettrodo coassiale nei muscoli che si vogliono indagare.\nL'esame incomincia con l'inquadramento anamnestico e clinico del paziente, integrato dalle informazioni fornite dal medico che ha prescritto l'esame, insieme agli accertamenti di laboratorio e strumentali fino ad allora eseguiti.\nIl medico elettromiografista decider\u00e0, sulla base dei dati forniti dal paziente e della sua sintomatologia clinica un percorso che punti alla diagnosi corretta con il minor numero di nervi e muscoli esaminati, per ridurre al minimo il disagio del paziente.\n\u00c8 difficile stabilire a priori quanto tempo occorrer\u00e0 per eseguire l'esame, generalmente la durata pu\u00f2 variare dai 15 ai 60 minuti.\nL'esame elettromiografico.\nLo studio elettromiografico non \u00e8 rappresentato da una sequenza fissa o prestabilita di misurazioni, ma queste vanno di volta in volta stabilite sulla base dei problemi presentati dal paziente.\nSulla base del deficit neurologico, l'elettromiografista progetta i dettagli dell'esame, valutando quali nervi e muscoli esaminare, e quali prove neurofisiologiche eseguire.\nI nervi e le modalit\u00e0 di analisi elettromiografica possono modificarsi, rispetto al programma iniziale, sulla base dei risultati ottenuti dalle precedenti misurazioni.\nLo studio elettromiografico si avvale di tre metodiche fondamentali: lelettroneurografia (ENG), lelettromiografia (EMG) propriamente detta e lelettromiografia di singola fibra (SFEMG). Le prime due tecniche si eseguono in successione e sono complementari per la diagnosi, per tale motivo spesso con il termine elettromiografia si intende anche quello di elettroneurografia. Lelettromiografia di singola fibra (SFEMG) \u00e8 una tecnica importante per lo studio delle patologie della placca neuromuscolare (miastenie e sindrome miasteniforme di Lambert-Eaton).\nFrequenza del segnale.\nLa frequenza dei segnali EMG superficiali dovrebbe essere ricompresa nella gamma dai 5-10 Hz fino ai 400-450 Hz, trascurando contributi esterni a questo intervallo di frequenze. Pure la larghezza di banda del filtro-amplificatore dovrebbe essere all'interno di questa gamma per esempio passa-alto a 5 Hz e passa-basso a 500 Hz. Le registrazioni dell'ago intra-muscolare dovrebbero essere fatte con una frequenza di taglio (\"cut-off\") passa-basso fissata almeno a 150 Hz.. \nSecondo il teorema di Nyquist-Shannon la frequenza di campionamento deve essere almeno doppia di quella massima raggiunta dal segnale: se ad esempio si utilizza un segnale compreso nella banda 10-400 hertz, la frequenza di campionamento deve essere almeno 800 hertz. Ci\u00f2 \u00e8 vero se tra la frequenza pi\u00f9 alta e quella pi\u00f9 bassa non c'\u00e8 rumore di fondo, caso in cui la frequenza di campionamento deve essere pi\u00f9 del doppio.\nSe la rettifica e lo \"smoothing\" del segnale in un tempo costante (10-250 ms) con un filtro passa basso avvengono tramite \"hardware\", vale a dire prima di inviare e memorizzare i dati all'interno del computer, sono drasticamente ridotte la larghezza di banda dell'onda e di conseguenza la frequenza di campionamento, e possono essere sufficienti frequenze di 50-100 hertz per introdurre l'onda EMG nel computer.\nAspetti generali.\nGli aghi sono di dimensioni molto piccole, ma, a seconda di quanto \u00e8 complicata la diagnosi e a quale profondit\u00e0 occorre lavorare, pu\u00f2 rendersi necessario che gli agoelettrodi vengano alzati e riaffondati pi\u00f9 volte in pi\u00f9 punti nella cute. \nL'eventuale dolore \u00e8 principalmente legato al posizionamento degli aghi, dopodich\u00e9 il macchinario si occupa di acquisire i segnali bioelettrici provenienti dai muscoli. Si ricorre alla stimolazione elettrica, in caso di misurazione di velocit\u00e0 di conduzione nervosa: allo scopo, viene usato uno stimolatore che eroga delle piccole scosse elettriche, paragonabili a quelle date dagli stimolatori per la ginnastica passiva. \nPer eseguire EMG intramuscolare, in genere \u00e8 inserito sia un ago-elettrodo monopolare sia uno di tipo concentrico, attraverso la pelle nel tessuto muscolare. L'ago viene quindi spostato in punti multipli all'interno del muscolo, quando \u00e8 rilassato, per valutare l'attivit\u00e0 inserzionale e l'attivit\u00e0 di riposo nel muscolo. Muscoli normali esibiscono una breve raffica di attivazione della fibra di muscolo quando stimolati dal movimento dell'ago, e questo intervallo di tempo raramente dura pi\u00f9 di 100 ms.\nLa fascicolazione \u00e8 un'attivazione involontaria di un'unit\u00e0 motoria all'interno del muscolo, a volte visibile a occhio nudo come una contrazione muscolare ovvero riscontrabile con gli elettrodi di superficie (all'esame dell'elettroneurografia). Le fibrillazioni, invece, sono rilevabili solo da ago EMG e rappresentano l'attivazione isolata delle singole fibre muscolari, solitamente come in conseguenza di una malattia nervosa o muscolare. Spesso, le fibrillazioni sono attivate dal movimento dell'ago (attivit\u00e0 inserzionale) e persistono per alcuni secondi o pi\u00f9, dopodich\u00e9 il movimento cessa.\nIn presenza di fibrillazione si procede a un secondo livello di accertamento pi\u00f9 approfondito della funzionalit\u00e0 del muscolo, durante la contrazione involontaria.L'accertamento richiede di posizionare l'ago-elettrodo pi\u00f9 volte e in punti diversi, e perci\u00f2 \u00e8 pi\u00f9 \"invasivo\" (ed eventualmente doloroso) e limitato ai casi di necessit\u00e0. In presenza di fascicolazione, l'accertamento non sempre \u00e8 necessario.\nDopo la valutazione dell'attivit\u00e0 di riposo e inserzionale, l'elettromiografia valuta l'attivit\u00e0 del muscolo durante la contrazione volontaria. Sono presi in esame la forma, la dimensione e la frequenza dei segnali elettrici risultanti. Quindi l'elettrodo viene ritratto un paio di millimetri, e nuovamente viene analizzata l'attivit\u00e0. Questo si ripete, a volte fino a 10-20 volte al fine di trarre conclusioni sulla funzionalit\u00e0 dell'unit\u00e0 motoria. Ogni traccia di elettrodo d\u00e0 solo un'immagine molto locale dell'attivit\u00e0 del muscolo intero: dato che i muscoli scheletrici differiscono nella struttura interna, l'elettrodo \"in questo solo secondo caso di indagine\" deve essere posizionato in diversi punti per ottenere uno studio accurato.\nL'ENG e l'EMG.\nLENG utilizza elettrodi di superficie per la registrazione degli stimoli elettrici e per la loro stimolazione. Anche la terra \u00e8 collegata attraverso elettrodi di superficie.\nSi applicano sul nervo degli stimoli elettrici noti, che attivano le fibre sensitive o quelle motorie evocando potenziali d'azione che viaggiano lungo il nervo e che saranno registrati da elettrodi posti a una certa distanza. Con l'elettromiografo verranno calcolati i parametri neurofisiologici di questi potenziali, rappresentati dall'ampiezza, dalla velocit\u00e0 di conduzione e dalle latenze distali e prossimali. I valori registrati saranno poi confrontati con valori di riferimento, normalizzati per et\u00e0, altezza, e temperatura cutanea.\nLEMG si avvale di agoelettrodi monouso, che registrano l'attivit\u00e0 delle fibre muscolari in diverse condizioni: a riposo, durante una contrazione volontaria e progressiva fino al massimo sforzo, e durante una contrazione media sostenuta. Generalmente non si vale di stimoli elettrici, ma nei casi in cui si registra attraverso l'ago e si stimola il nervo a distanza allora possiamo considerarla una variante dell'elettroneurografia. \nCon l'elettromiografia si studier\u00e0 il tipo di reclutamento muscolare, la morfologia dei potenziali di unit\u00e0 motoria (PUM) e la presenza o meno di attivit\u00e0 elettrica spontanea in condizioni di riposo.\nCon la SFEMG si studiano le variazioni del \"jitter\" tra coppie di potenziali di singola fibra appartenenti alla stessa unit\u00e0 motoria. L'elettrodo ad ago da singola fibra \u00e8 caratterizzato da una ridotta superficie di registrazione. La registrazione dei potenziali d'azione muscolari \u00e8 secondaria all'attivazione dei muscoli in studio. Questa pu\u00f2 avvenire volontariamente (voluntary SFEMG) o per mezzo della stimolazione elettrica (stimulated SFEMG).\nI parametri essenziali studiati dalla SFEMG sono il 'jitter', il 'blocking' e la 'densit\u00e0 di fibre'.\nLe tre metodiche permettono di:\nCampi di applicazione delle tecniche elettromiografiche.\nLENG trova utile applicazione in tutte le forme di deficit periferico di forza o di sensibilit\u00e0, per interessamento del nervo, dei plessi, o delle radici, oppure per interessamento del nervo in maniera diffusa e sistemica come nelle polineuropatie.\nL'ENG trova inoltre applicazione nelle patologie di pertinenza ortopedica, legate a blocchi di conduzione o a eventi compressivi o traumatici sul nervo:\nLEMG trova applicazione:\nLa SFEMG \u00e8 considerata una delle tecniche pi\u00f9 sensibili nella diagnosi della miastenia gravis. L'elettromiografia di singola fibra \u00e8 talmente sensibile che eventuali anomalie della trasmissione neuromuscolare nella miastenia gravis sono registrate anche in assenza di debolezza clinicamente evidenziabile o quando gli altri test, come la stimolazione ripetitiva, risultano normali.\nElettromiogramma sottomentoniero.\nL'elettromiogramma sottomentoniero viene utilizzato per controllare il rilassamento muscolare (in polisonnografia quella del muscolo miloideo o del muscolo massetere). Questo rende pi\u00f9 facile la classificazione degli stadi del sonno, ed \u00e8 di rilevante importanza poich\u00e9 durante il sonno, e soprattutto in casi di apnee ostruttive, le vie aeree superiori sono le prime a collassare."}
{"id": "1111139", "revid": "110157", "url": "https://it.wikipedia.org/wiki?curid=1111139", "title": "Papar", "text": "I Papar (dall'irlandese \"pap\", padre o papa) furono, secondo recenti fonti storiche, un gruppo di monaci irlandesi che abitarono l'Islanda al tempo dell'arrivo dei norreni. Tuttavia sembra che non siano mai state trovate prove archeologiche della loro esistenza.\nGli scandinavi cominciarono ad insediarsi in Islanda nel IX secolo, ma la pi\u00f9 antica fonte che cita l'esistenza dei Papar risale ad oltre 250 anni dopo, nell\"'\u00cdslendingab\u00f3k\" (il \"Libro degli Islandesi\"), scritto tra il 1122 e il 1133. Si trovano ulteriori riferimenti nel \"Landn\u00e1mab\u00f3k\" (il \"Libro Islandese degli Insediamenti\") che cita che i Norreni, quando arrivarono in Islanda, vi trovarono preti irlandesi con campane e pastorali.\nUna precedente fonte che potrebbe riferirsi ai Papar \u00e8 il lavoro di Dicuil, un monaco irlandese dell'inizio del IX secolo, che riportava il cammino degli \"uomini santi\" verso le terre del nord. Tuttavia non \u00e8 ben chiaro se Dicuil si riferisse all'Islanda, in quanto gli eremiti celti si stabilirono in altre isole del nord, come Orkney e Shetland.\nMolti toponimi islandesi sono stati collegati ai Papar, come per esempio l'isola di Papey ma, anche in questo caso, non esistono prove archeologiche che mettano in relazione i due nomi.\nUn'altra teoria \u00e8 che le due fonti siano amalgamate e che Ari \u00deorgilsson, l'autore dell\"'\u00cdslendingab\u00f3k\" bas\u00f2 la sua storia anche sugli scritti di Dicuil. Le fonti tradizionali dicono che i Papar lasciarono l'isola quando arrivarono i norreni, ma \u00e8 stato teorizzato che la loro influenza abbia aiutato la Cristianit\u00e0 ad espandersi in quelle aree.\nPapar nelle F\u00e6r \u00d8er.\nAnche nelle isole F\u00e6r \u00d8er esistono molti toponimi che potrebbe essere messi in relazione con i Papar. Il monaco Dicuil nel suo \"De Mensura Orbis Terrae\" (composto nell'825), cita la presenza di Papar in alcune isole a due giorni di navigazione da un gruppo di isole a nord della Britannia (presumibilmente le F\u00e6r \u00d8er), i quali, a causa della pressione vichinga, si sarebbero spostati a Thule (presumibilmente l'Islanda), isola che si trovava a 4 o 5 giorni di navigazione dal loro punto di partenza (circa 450 km)."}
{"id": "1111140", "revid": "224230", "url": "https://it.wikipedia.org/wiki?curid=1111140", "title": "Lo stato d'assedio", "text": "Lo stato d'assedio \u00e8 un'opera teatrale in tre atti di Albert Camus scritta nel 1948\nNel dramma si ritrovano alcuni dei grandi temi del pensiero camusiano: la paura (e pi\u00f9 precisamente la creazione di un regime totalitario per mezzo della strumentalizzazione della paura), il coraggio della rivolta, la morte, il mare (come simbolo di purificazione e di libert\u00e0).\nNonostante il soggetto, l'opera ha dei risvolti tragicomici, i caratteri dei personaggi sono esagerati e spesso grotteschi, anche se questo pu\u00f2 dipendere molto dal genere di interpretazione e dal taglio registico.\nScritta all'indomani della seconda guerra mondiale, Camus si riferisce alla dittatura hitleriana, ma soprattutto a quella di Francisco Franco che durer\u00e0 fino al 1975. La storia si svolge in effetti in Andalusia, a Cadice.\nIl discorso \u00e8 per\u00f2 universale e riguarda tutti gli uomini. Camus, infatti, vuole dare un avvertimento contro il ritorno di simili regimi in tutto il mondo. Pertanto, \"Lo stato d'assedio\" affronta anche i temi della resistenza e dell'uguaglianza sociale mettendo in guardia contro la manipolazione, la rassegnazione, la sottomissione, la passivit\u00e0, e soprattutto contro lo \"scendere a patti\" con la tirannia.\nMessa in scena per la prima volta dal regista Jean-Louis Barrault con le scenografie ideate da Balthus (nel Th\u00e9\u00e2tre Marigny di Parigi il 27 ottobre 1948), l'opera \u00e8 accolta inizialmente con freddezza dalla critica e dal pubblico, che si aspettavano un adattamento del romanzo \"La peste\". Il dramma tuttavia \u00e8 stato considerato dall'autore come uno degli scritti in cui si \u00e8 maggiormente riconosciuto.\nDi questa sua opera Camus diceva: \u00ab\u00c8 un tentativo di elaborare una moralit\u00e0 moderna. \u00c8 un dramma d'amore\u00bb."}
{"id": "1111141", "revid": "729019", "url": "https://it.wikipedia.org/wiki?curid=1111141", "title": "Anello Delta", "text": "L'anello delta \u03b4 che ruota attorno ad Urano, orbita ad una distanza di 48 300 km dal centro del pianeta, fra l'anello \u03a5 e l'anello \u03bb; come gli altri anelli \u00e8 molto sottile, la sua larghezza \u00e8 compresa fra 3 e 7 km."}
{"id": "1111144", "revid": "92723", "url": "https://it.wikipedia.org/wiki?curid=1111144", "title": "Gravissimum Educationis", "text": "Gravissimum Educationis \u00e8 una dichiarazione del Concilio Vaticano II \"sull'educazione cristiana\". Venne approvato dai vescovi riuniti in Concilio e fu promulgato dal papa Paolo VI il 28 ottobre 1965.\nCome spesso succede nei documenti della Chiesa cattolica, anche in questo caso il titolo del decreto deriva dalle prime parole del testo in latino (\"Gravissimum Educationis\" appunto, in italiano \"Fondamentale educazione\").\nFondazione \"Gravissimum Educationis\".\nCon il chirografo del 28 ottobre 2015, a 50 anni dalla promulgazione della dichiarazione \"Gravissimum Educationis\", papa Francesco ha istituito la Fondazione \"Gravissimum Educationis\" per perseguire finalit\u00e0 scientifiche e culturali volte a promuovere l\u2019educazione cattolica nel mondo."}
{"id": "1111147", "revid": "123262843", "url": "https://it.wikipedia.org/wiki?curid=1111147", "title": "Tokaj-Hegyalja", "text": "Tokaj-Hegyalja \u00e8 una storica regione vinicola situata in quello che adesso \u00e8 il nordest ungherese. Nel 1920, dopo il Trattato di Trianon, la regione fu divisa tra Ungheria e la neonata Cecoslovacchia, e 120 ettari divennero parte della nuova nazione. Due distinte regioni vinicole si formarono lungo il confine, con piccole differenze tra loro. Nel 2004 venne raggiunto un accordo tra i governi ungherese e slovacco al fine di regolamentare l'uso del termine \"Tokaj\" in Slovacchia. Grazie a questo accordo il vino prodotto su 5,65\u00a0km\u00b2 del territorio slovacco pu\u00f2 essere etichettato con il nome \"Tokaj\". La Slovacchia non mantenne gli impegni commerciali, che avrebbero dovuto introdurre gli stessi standard stabiliti dalla legge ungherese dal 1990. Non \u00e8 ancora chiaro chi debba far rispettare queste leggi. Le dispute in atto hanno portato ad un processo internazionale tra l'Ungheria ed altre sei nazioni (Italia, Francia, Slovacchia, Australia, Serbia e Slovenia), riguardo all'uso del marchio \"Tokaji\".\nIl nome ufficiale della regione vinicola ungherese \u00e8 Tokaj-Hegyalja (\"Hegyalja\" significa \"contrafforti\" in ungherese ed era il nome originale della regione). L'area consiste di 27 paesi e 7.000 ettari di vigneti classificati, dei quali 5.000 sono attualmente coltivati. Quella di Tokaj \u00e8 l'unica regione vinicola dichiarata patrimonio dell'umanit\u00e0. La sua fama, comunque, \u00e8 molto precedente al riconoscimento dell'UNESCO dal momento che qui viene prodotto il pi\u00f9 antico vino botrytis: il Tokaj.\nCaratteristiche.\nAlcune delle caratteristiche che rendono unica la regione sono:\nStoria.\nNessuno conosce la data di produzione dei primi vini della regione, sicuramente risalgono ad almeno l'inizio del dodicesimo secolo. Esistono prove di una produzione anteriore, ma le opinioni contrastano riguardo alla sua datazione.\nAlcuni esperti ritengono che la produzione risalga ai tempi dei celti, ovvero prima di Cristo. Un tralcio di vite pietrificato venne ritrovato ad Erd\u0151b\u00e9nye e venne datato nel terzo secolo d.C., il che dimostrerebbe l'esistenza del vitigno in epoca romana. Gli Slavi arrivarono a cavallo tra il quinto ed il sesto secolo. Una delle possibili origini del termine \"Tokaj\" rimanderebbe alla parola slava \"Stokaj\", che significa \"confluenza\" (riferendosi ai fiumi Bodrog e Tibisco). Gli Slovacchi sostengono che gli slavi continuarono una coltivazione gi\u00e0 presente nella regione. I coloni magiari arrivarono a Tokaj alla fine del nono secolo, e secondo loro il vitigno venne importato dalle regioni orientali, probabilmente dalla trib\u00f9 Kabar. Gli stessi magiari sembrano aver ereditato da loro la tradizione vinicola. Un'altra possibile origine del nome proverrebbe dal termine armeno che indica il grappolo.\nI latini vennero invitati per la prima volta a stabilirsi qui dal re ungherese B\u00e9la III (1130-1162), invito riproposto da B\u00e9la IV (1235-1270). Questi immigrati erano probabilmente valloni arrivati dal nord della Francia, nonostante alcuni ricercatori li riconoscano come italiani. \u00c8 anche stato dimostrato che gli slavi (slovacchi e ruteni) sono coinvolti nella viticoltura a partire dal dodicesimo secolo. L'entrata del Tokaj tra le principali regioni vinicole risale al sedicesimo secolo.\nIl Tokaji divenne un prodotto importante per la regione a partire dal diciassettesimo secolo, la sua esportazione fu una delle principali sorgenti di reddito del principe di Transilvania cui la regione apparteneva. L'incasso dovuto alla vendita del rinomato Tokaji Asz\u00fa finanzi\u00f2 la guerra d'indipendenza dal dominio Asburgico. La reputazione del Tokaj crebbe ulteriormente quando, nel 1703, Francesco II R\u00e1k\u00f3czi, principe di Transilvania, ne regal\u00f2 a Luigi XIV di Francia numerose bottiglie. Il vino Tokaj venne servito nelle corti di Versailles dove prese il nome di \"Tokay\". Deliziato da questa bevanda, Luigi XIV lo dichiar\u00f2: \"Vinum Regum, Rex Vinorum\" (\"Vino dei re, Re dei vini\").\nNel diciottesimo secolo il Tokaj raggiunse il culmine della prosperit\u00e0. Polonia e Russia erano diventati i maggiori importatori di vino. Il Tokaj era talmente importante in Russia che gli imperatori russi mantennero di fatto una colonia a Tokaj al fine di garantire le forniture alla corte Imperiale.\nLa spartizione della Polonia del 1795 e la conseguente imposizione di dazi diedero un duro colpo all'esportazione di Tokaj facendo iniziare il declino economico della regione. Questa fu solo la prima delle tre maggiori crisi del vigneto. La seconda ci fu quando l'epidemia di fillossera raggiunse il Tokaj nel 1885 distruggendo la gran parte dei vigneti in pochi anni. La terza risale al Trattato di Trianon col quale l'Ungheria perse i due terzi del suo territorio, e grazie al quale vennero tagliati i ponti tra il vigneto ed il mercato interno.\n. A partire dal 1990 ingenti investimenti arrivarono nell'area, creando quella che fu definita la \"Rinascita del Tokaj\".\nPaesi della regione vinicola.\nI 27 paesi che fanno parte della regione vinicola sono:"}
{"id": "1111148", "revid": "122922246", "url": "https://it.wikipedia.org/wiki?curid=1111148", "title": "Tedeschi (disambigua)", "text": ""}
{"id": "1111149", "revid": "1543377", "url": "https://it.wikipedia.org/wiki?curid=1111149", "title": "Acido azelaico", "text": "L'acido azelaico \u00e8 un acido dicarbossilico che inibisce al 90% l'enzima 5-alfa H-reduttasi, implicato nella sintesi degli androgeni.\n\u00c8 una sostanza naturale prodotta dalla \"Malassezia furfur\" (conosciuta anche come \"Pityrosporum ovale\"), un lievito presente sulle normali pelli.\nSi trova naturalmente nel grano, nella segale e nell'orzo. \n. L'acido azelaico \u00e8 anche utile per stimolare la crescita dei capelli.\nProduzione.\nL'acido azelaico \u00e8 prodotto industrialmente dall'ozonolisi dell'acido oleico. Il prodotto secondario \u00e8 l'acido nonanoico.\nFunzione biologica.\nNelle piante, l'acido azelaico funge da segnale nelle risposte di difesa dopo l'infezione, inducendo l'accumulo di acido salicilico, un componente importante della risposta difensiva di un vegetale.\nPropriet\u00e0.\nL'acido azelaico \u00e8:\nDal momento che una soluzione al 20% di acido azelaico pu\u00f2 essere irritante per la pelle, il suo uso dev'essere legato alla prescrizione medica.\nUsi dell'acido azelaico.\nTrattamento dell'acne.\nL'acido azelaico \u00e8 usato per trattare forme lievi o moderate di acne, sia l'acne comedonale che l'acne infiammatorio. Funziona in parte bloccando la crescita dei batteri della pelle che causano l'acne, e pulendo i pori della pelle.\nPerdita dei capelli.\nL'acido azelaico \u00e8 utile come stimolante della crescita dei capelli. Una relazione su una ricerca effettuata da Stamatiadis nel 1988 suggeriva che l'acido azelaico (e sue combinazioni con ione zinco e vitamina B6) era una tipologia potente di inibitore del tipo I della 5-alfa-reduttasi (5-AR). L'enzima, 5-AR (in entrambi i tipi I e II) converte il testosterone in diidrotestosterone (DHT), che contribuisce all'ingrandimento della prostata (iperplasia prostatica benigna, BPH) ed al danneggiamento dei follicoli dei capelli."}
{"id": "1111150", "revid": "6923", "url": "https://it.wikipedia.org/wiki?curid=1111150", "title": "Societ\u00e0 Aeroporto Catania", "text": "Societ\u00e0 Aeroporto Catania (SAC) \u00e8 la societ\u00e0 che gestisce l'Aeroporto di Catania-Fontanarossa.\nControlla le seguenti societ\u00e0, strumentali alla gestione aeroportuale:"}
{"id": "1111152", "revid": "2074539", "url": "https://it.wikipedia.org/wiki?curid=1111152", "title": "Razorlight", "text": "I Razorlight sono un gruppo musicale indie rock britannico attivo dal 2002.\nStoria.\nL'album di debutto dei Razorlight, \"Up All Night\", usc\u00ec il 28 giugno 2004, raggiungendo la terza posizione nella classifica inglese. L'uscita del disco fu accompagnata dalle recensioni positive di NME, Q Magazine e Billboard, anche se il gruppo fu accusato di mancanza di immaginazione e poca originalit\u00e0, presumibilmente per aver tratto ispirazione da altre band influenti come gli Strokes.\nI Razorlight sono poi divenuti molto popolari all'interno della scena musicale londinese: le loro esibizioni sono state talmente richieste da indurre il gruppo ad organizzare spettacoli extra, tra cui al celebre Alexandra Palace, la cui capacit\u00e0 supera le 7000 unit\u00e0. Il successo commerciale ottenuto dall'album nella UK ha portato a considerare \"Up All Night\" come uno dei lavori pi\u00f9 importanti del 2004.\n\"Up All Night\" \u00e8 stato edito di nuovo nell'aprile 2005, includendo il singolo precedentemente omesso \"Somewhere Else\", che ha raggiunto la seconda posizione della classifica.\nNel luglio 2005 la band si \u00e8 esibita all'Hyde Park di Londra all'interno della serie di concerti del Live 8; inoltre \u00e8 stata al centro di molte polemiche per non aver devoluto in beneficenza i suoi proventi extra.\nDurante il 2005 i Razorlight si sono esibiti come supporto di artisti come Queen + Paul Rodgers, Richard Ashcroft, Oasis e Rolling Stones.\nIl gruppo inglese ha pubblicato in Gran Bretagna il secondo album, \"Razorlight\", il 17 luglio 2006 e, dopo appena una settimana, ha conquistato la vetta della classifica; tra le recensioni positive ricevute spicca un rarissimo 5/5 della rivista Q Magazine. Il primo singolo tratto dall'album, \"In The Morning\", era stato pubblicato il 3 luglio 2006, raggiungendo la seconda posizione in classifica (la terza migliore performance del gruppo, dopo Somewhere Else [2\u00b0] e America [1\u00b0].\nNel 2007 i Razorlight sono stati nominati a due Brit Awards (Best British Band e Best Song, con \"America\") e anche a due NME Brat Awards (Worst Band e Worst Album)."}
{"id": "1111154", "revid": "125000241", "url": "https://it.wikipedia.org/wiki?curid=1111154", "title": "Alba", "text": "L'alba \u00e8 il periodo intermedio fra la notte e il pieno giorno. Ha inizio alle prime luci del giorno, il momento detto anche albore o albeggiamento, culmina con l'aurora e termina con la levata del Sole, il momento nel quale il bordo del disco solare compare sopra l'orizzonte. La durata dell\u2019alba (durata dell\u2019alba astronomica + durata dell\u2019alba nautica + durata dell\u2019alba civile) \u00e8 di circa 1 ora e 12 minuti, pari al tempo impiegato dalla terra per ruotare di 18\u00b0.\nTipologie.\nL'alba comincia con il primo chiarore mattutino, e continua finch\u00e9 il sole non \u00e8 completamente sopra l'orizzonte. Il crepuscolo mattutino che precede la levata del Sole, determinato dalla distanza angolare del centro del Sole dall'orizzonte, \u00e8 diviso in tre parti.\nAlba astronomica.\nIl crepuscolo astronomico comincia quando il cielo non \u00e8 pi\u00f9 completamente buio, dopo l'alba astronomica. Questo accade quando il Sole \u00e8 18\u00b0 sotto l'orizzonte al mattino. A questo punto una seppur molto piccola parte dei raggi solari illumina il cielo, e le stelle meno luminose cominciano a sparire. L'alba astronomica \u00e8 spesso indistinguibile dalla notte, soprattutto in zone affette da inquinamento luminoso. L'alba astronomica segna l'inizio del crepuscolo astronomico, che continua fino all'alba nautica e dura circa 24 minuti, pari al tempo impiegato dalla terra per ruotare di 6\u00b0.\nAlba nautica.\nIl crepuscolo nautico comincia quando c'\u00e8 abbastanza luce per i marinai per distinguere l'orizzonte dal mare ma il cielo \u00e8 ancora troppo scuro per eseguire attivit\u00e0 all'aperto (eccetto con luce artificiale). Formalmente, il crepuscolo nautico comincia quando il Sole \u00e8 12\u00b0 sotto l'orizzonte al mattino. Il cielo diventa abbastanza luminoso per essere distinto dalla terra e dal mare. L'alba nautica segna l'inizio del crepuscolo nautico, che continua fino all'alba civile e dura circa 24 minuti, pari al tempo impiegato dalla terra per ruotare di 6\u00b0.\nAlba civile.\nIl crepuscolo civile comincia quando c'\u00e8 abbastanza luce per distinguere gli oggetti, quindi alcune attivit\u00e0 all'aperto, ma non tutte, possono iniziare. Formalmente, il crepuscolo civile comincia quando il Sole \u00e8 6\u00b0 sotto l'orizzonte al mattino.\nSe il cielo \u00e8 sereno, \u00e8 blu, e se ci sono nuvole o nebbia, ci possono essere colori dorati, arancioni e gialli. Alcune stelle e pianeti luminosi, come Giove o Venere, sono visibili a occhio nudo. L'alba civile segna l'inizio del crepuscolo civile, che continua fino alla levata del Sole e dura circa 24 minuti, pari al tempo impiegato dalla terra per ruotare di 6\u00b0.\nColori.\nLa luminosit\u00e0 \u00e8 di un colore biancastro che vira poi in una tonalit\u00e0 arancio-giallo oro all'approssimarsi della levata del Sole. All'alba i colori del cielo circostante il Sole sono generalmente diversi da quelli del tramonto. Ci\u00f2 dipende in gran misura dalla minor quantit\u00e0 di particelle sospese nell'atmosfera mattutina, fatto dovuto alla minor temperatura dell'aria e alla minor presenza di venti durante la notte.\nAlba su altri pianeti.\nL'alba esiste anche sugli altri pianeti, ma differisce a causa della distanza dal Sole, o, nel caso di pianeti extrasolari, dalla stella madre e della composizione atmosferica del pianeta stesso."}
{"id": "1111158", "revid": "425077", "url": "https://it.wikipedia.org/wiki?curid=1111158", "title": "Sorbus aria", "text": "Il sorbo montano o farinaccio (\"Sorbus aria\" (L.) Crantz 1763) \u00e8 una pianta della famiglia delle Rosaceae.\nDescrizione.\nAlbero tipico della fascia montana, con fusto alto fino a 15 metri. Se cresce in stazioni difficili, pu\u00f2 apparire anche come arbusto. La corteccia \u00e8 liscia e chiara, grigia. Con l'et\u00e0 si fessura superficialmente. La chioma \u00e8 ampia e a cupola, molto fitta. \nLe foglie hanno la forma tipica delle piante del genere \"Sorbus\", ma invece di essere composte, sono semplici. Ovali con margine dentato, misurano circa 8 (12) x 5\u00a0cm. La pagina superiore \u00e8 verde abbastanza scura, opaca, mentre quella inferiore \u00e8 interamente e fittamente coperta di peli bianchi che le danno un aspetto quasi scintillante. Prima di cadere in autunno divengono gialle e infine grigie, mentre la pagina inferiore rimane bianca.\nI fiori sono bianchi con 5 petali, 5 sepali e 5 stami in infiorescenze ad ombrella (corimbi) di 8\u00a0cm di diametro. Tra i sorbi, il farinaccio \u00e8 tra quelli col singolo fiore pi\u00f9 grande.\nI frutti sono pomi tipicamente rossi o rosso-arancio, di 8 / 15\u00a0mm di diametro, pi\u00f9 lunghi che larghi, contenenti 1 o 2 semi, sono portati in grappoli alla fine dei rametti.\nIl nome del genere \u00e8 direttamente collegato al nome che davano i romani a questo albero, \nDistribuzione e habitat.\nOriginario dell'Europa centro-meridionale.\nSi trova al nord nei boschi e nelle zone rocciose, mentre nelle regioni meridionali lo si trova in montagna.\nPredilige suoli asciutti, e cresce bene anche in luoghi sassosi. Necessita di abbondante luce e resiste molto bene al freddo.\nIn Italia settentrionale lo si trova fino ai 1700\u00a0m di altitudine.\nUsi.\nUna volta i frutti venivano anche consumati per alimentazione umana. Oggi non pi\u00f9 ma si usa ancora per certe ricette tipiche regionali, per marmellate e per gelatine.\nIn tempi di carestia, data la loro polpa farinosa, venivano macinati e frammisti alla farina per fare il pane.\nPossono essere usati per aromatizzare la grappa, con un ottimo risultato. Un tempo forse se ne ricavava anche un'acquavite.\nCome per il sorbo degli uccellatori (\"Sorbus aucuparia\"), le bacche sono appetite ai volatili e una volta venivano usate dai cacciatori come esca."}
{"id": "1111159", "revid": "29244", "url": "https://it.wikipedia.org/wiki?curid=1111159", "title": "Sorbo montano", "text": ""}
{"id": "1111160", "revid": "344503", "url": "https://it.wikipedia.org/wiki?curid=1111160", "title": "Harald Kloser", "text": ""}
{"id": "1111161", "revid": "1272592", "url": "https://it.wikipedia.org/wiki?curid=1111161", "title": "Aurora (giorno)", "text": "L'aurora \u00e8 l'apparizione della luce, dorata e talvolta rosea o purpurea e anche ramata, che appare nel cielo poco prima del sorgere del Sole.\nEssa costituisce l'ultima fase del crepuscolo mattutino o alba. Mentre nelle prime fasi del crepuscolo la luminosit\u00e0 \u00e8 dovuta principalmente alla luce solare riflessa dagli strati superiori dell'atmosfera, durante l'aurora predomina la luce colorata rifratta dagli strati inferiori.\nNel loro significato traslato \"alba\" e \"aurora\" sono sinonimi (es.: alba/aurora della civilt\u00e0).\nEtimologia.\n\"Aurora\" deriva dal latino \"aurora\", da un pi\u00f9 antico *\"ausosa\" derivato dall'indoeuropeo *\"ausos\", *\"usos\" da confrontare con il greco \u1f20\u03ce\u03c2 \"\u0113\u1e53s\" e attestato anche in area indiana.\nI colori dell'aurora.\nLa luce dell'aurora \u00e8 inizialmente di colore lilla-lavanda, poi tende al pesca-arancione. La ricchezza e la variabilit\u00e0 dei colori dell'aurora compaiono spesso nella letteratura e nella pittura. Ne parla ripetutamente gi\u00e0 Omero nell'Iliade e nell'Odissea con un'immagine stereotipata: la dea Aurora arriva su un carro d'oro ed \u00e8 \"ditirosata\", cio\u00e8 dotata di lunghe rosee dita.\nLe cause fisiche.\nLa particolare luminosit\u00e0 dell'aurora deriva dalla rifrazione dei raggi solari da parte dell'atmosfera. I raggi solari che ci raggiungono nell'aurora provengono da un astro che \u00e8 ancora al di sotto dell'orizzonte e seguono un percorso curvilineo determinato dalla diversa densit\u00e0 dell'atmosfera, sempre maggiore negli strati pi\u00f9 bassi. Il percorso risente anche della temperatura dell'aria e della frequenza della luce. Il colore dei raggi rifratti \u00e8 dovuto all'interazione con il pulviscolo contenuto negli strati pi\u00f9 profondi dell'atmosfera, il cui attraversamento dura molto pi\u00f9 a lungo perch\u00e9 i raggi si propagano quasi orizzontalmente. Lo stesso fenomeno si ripete dopo il tramonto, ma i colori sono pi\u00f9 accesi perch\u00e9 la presenza di pulviscolo \u00e8 maggiore."}
{"id": "1111164", "revid": "24099", "url": "https://it.wikipedia.org/wiki?curid=1111164", "title": "Chiesa di San Pietro a Cintoia", "text": ""}
{"id": "1111165", "revid": "647919", "url": "https://it.wikipedia.org/wiki?curid=1111165", "title": "Giochi di guerra", "text": ""}
{"id": "1111168", "revid": "125021660", "url": "https://it.wikipedia.org/wiki?curid=1111168", "title": "\u00cdslendingab\u00f3k", "text": "L'\u00cdslendingab\u00f3k, Libellus Islandorum o Libro degli islandesi \u00e8 uno scritto storico riguardante la colonizzazione dell'Islanda, ovvero gli albori della storia dell'Islanda. L'autore fu un religioso islandese, Ari \u00deorgilsson, che oper\u00f2 nei primi anni del XII secolo. Originariamente esistevano due versioni del libro, ma solo la pi\u00f9 recente \u00e8 giunta fino ai nostri tempi. La meno recente conteneva informazioni sui re di Norvegia.\nIl prete J\u00f3n Erlendsson di Villingaholt (morto nel 1672) al servizio del vescovo Brynj\u00f3lfur Sveinsson fece due copie dell\"'\u00cdslendingab\u00f3k\" (che oggi sono presso l'Istituto \u00c1rni Magn\u00fasson, numerate rispettivamente AM 113 a fol e AM 113 b fol), l'ultima delle quali fatta perch\u00e9 il vescovo non fu soddisfatto della prima copia. La copia originale si presume risalga al 1200 circa. And\u00f2 perduta nel corso della fine del XVII secolo: quando \u00c1rni Magn\u00fasson la cerc\u00f2, la copia era scomparsa senza lasciare traccia.\nStile e fonti.\n\"\u00cdslendingab\u00f3k\" \u00e8 un'opera molto concisa: pu\u00f2 essere contenuta in una ventina di pagine stampate. Essa riferisce gli eventi pi\u00f9 importanti della storia islandese in prosa. Mentre l'autore deve fare affidamento solo sulla tradizione orale egli si preoccupa di stabilire la veridicit\u00e0 delle sue fonti e quando \u00e8 possibile le cita espressamente. Nel contempo all'interno dell'opera c'\u00e8 la volontaria esclusione di ogni fatto legato al sovrannaturale e di ogni pregiudizio religioso. Grazie alla qualit\u00e0 del lavoro e all'epoca in cui \u00e8 stato scritto, gli storici lo considerano la pi\u00f9 attendibile fonte sulla storia dell'antica Islanda.\nContenuto.\nOltre al prologo e ad una breve genealogia finale, l\"'\u00cdslendingab\u00f3k\" \u00e8 suddiviso in dieci brevi capitoli. Eccone un veloce resoconto:\n1. Nascita dell'Islanda.\nL'Islanda viene fondata al tempo di Harald I di Norvegia da immigranti provenienti dalla Norvegia. Il primo colonizzatore, Ing\u00f3lfur Arnarson, arriv\u00f2 dove oggi sorge Reykjav\u00edk. Ari riferisce che alcuni monaci irlandesi, i papar, che si erano stabiliti precedentemente in Islanda, l'abbandonarono per non vivere al fianco di una popolazione di religione pagana.\n2. Eredit\u00e0 delle leggi norvegesi.\nQuando l'Islanda era ormai un ampio insediamento un uomo di nome Ulflj\u00f3tr port\u00f2 con s\u00e9 dalla Norvegia le prime leggi. Un altro individuo, Gr\u00edmr Zoccolo di capra, esplor\u00f2 tutta l'Islanda prima che gli al\u00feingi (ossia le assemblee generali di tutti gli uomini liberi) potessero insediarsi. Il testo di Ari non \u00e8 molto chiaro in questo punto. Presumibilmente, Gr\u00edmr esplor\u00f2 tutta la regione per trovare un buon punto d'incontro.\n3. Insediamento degli Al\u00feingi.\nGli al\u00feingi si stabilirono a \u00deingvellir, che divent\u00f2 una propriet\u00e0 pubblica. Dopo 60 anni, la colonizzazione dell'Islanda fu completa. Ulflj\u00f3tr divent\u00f2 il primo legislatore.\n4. Scelta del calendario.\nI pi\u00f9 sapienti uomini d'Islanda notarono che il calendario stava lentamente perdendo la sincronia con le stagioni. Il problema stava nel fatto che il calendario in uso aveva 52 settimane all'anno, solo 364 giorni. Anche se la gente arriv\u00f2 alla conclusione che mancava almeno un giorno nel calendario, i saggi furono riluttanti ad usare un anno che non conteneva un numero intero di settimane. Un uomo chiamato \u00deorsteinn surtr trov\u00f2 allora un'ingegnosa soluzione: un'intera settimana doveva essere aggiunta una volta ogni 7 anni. La proposta venne tramutata in legge dall'assemblea.\n5. Divisione dell'Islanda in quadranti giuridici.\nIl fatto di non avere un'assemblea giudiziaria locale ad hoc diventa un grosso problema, c'\u00e8 un gran bisogno di una standardizzazione. Un uomo chiamato \u00de\u00f3r\u00f0r gellir descrive agli al\u00feingi le sue recenti difficolt\u00e0 nel proseguire un certo caso in un'assemblea locale. Suggerisce quindi che il paese venga diviso in quadranti giudiziari, ognuno dei quali contenente tre assemblee. Ogni quadrante, quindi, avrebbe dovuto contenere una speciale assemblea per gli appelli. La mozione passa con l'emendamento che il quadrante nord debba avere quattro assemblee, in quanto gli abitanti della regione non si sarebbero accontentati di averne solo tre.\n6. Scoperta e insediamento della Groenlandia.\nLa Groenlandia venne scoperta da islandesi nel 985. Erik il Rosso diede alla regione questo nome (Groen=verde, land=terra; quindi \"Terra verdeggiante\") per incoraggiare la gente a emigrarvi. Gli emigranti del nord trovarono resti di abitazioni umane risalenti ad epoche precedenti, e dedussero che la gente che viveva l\u00ec era imparentata con gli \"skr\u00e6lingjar\" del Vinland.\n7. Conversione dell'Islanda al Cristianesimo.\nIl re Olaf I di Norvegia invia il prete missionario \u00deangbrandr in Islanda per convertire gli abitanti al Cristianesimo. Costui ottiene alcuni successi nel battezzare i capitrib\u00f9 ma incontra anche molte opposizioni, e finisce per uccidere due o tre uomini che hanno composto una poesia licenziosa su di lui. Torna in Norvegia dopo un anno o due con una litania di lamentele, e confida al re di nutrire una speranza molto esigua di poter convertire gli abitanti islandesi. Il re, furioso nell'udire queste notizie, pianifica di uccidere o comunque recare danno a tutti gli islandesi residenti in Norvegia. Due dei capitrib\u00f9 precedentemente convertiti da \u00deangbrandr incontrano il re e chiedono il loro aiuto nel convertire il paese.\nNell'estate del 999 o 1000 il problema della religione raggiunge il punto di crisi con gli al\u00feingi. La fazione cristiana e la fazione opposta non vogliono condividere le stesse leggi, e i cristiani scelgono un nuovo legislatore per loro stessi, Hallr \u00e1 S\u00ed\u00f0u. L'uomo riesce a raggiungere un accordo con \u00deorgeirr Lj\u00f3svetningago\u00f0i, il legislatore della fazione opposta: \u00deorgeirr trover\u00e0 un compromesso accettabile per tutti.\n\u00deorgeirr torna al suo accampamento, e rimane sotto una pelle per tutto il giorno e la notte. Il giorno dopo pronuncia un discorso a L\u00f6gberg, in cui afferma che l'unico modo per mantenere la pace nel paese sia avere le stesse leggi ed una stessa religione.\nPrima di pronunciare il compromesso, \u00deorgeirr si accord\u00f2 con Hallr \u00e1 S\u00ed\u00f0uper per convincere i presenti ad impegnarsi per accordarsi riguardo ad una nuova legislatura comune per tutto il paese. \u00deorgeirr decreta quindi che chiunque non sia battezzato venga convertito al Cristianesimo. Tre concessioni vengono fatte ai pagani:\nAlcuni anni dopo queste concessioni furono abolite."}
{"id": "1111170", "revid": "729019", "url": "https://it.wikipedia.org/wiki?curid=1111170", "title": "Anello Epsilon", "text": "L'anello epsilon \u03b5 che ruota attorno ad Urano, orbita ad una distanza di 51\u00a0149 km dal centro del pianeta ed ha una larghezza di circa 20\u2014100\u00a0km.\n\u00c8 l'anello pi\u00f9 largo, ma anche il meno luminoso; infatti riflette lo 0,05% della luce solare (albedo). La sua struttura \u00e8 alquanto complicata; innanzitutto si possono individuare tre zone: la pi\u00f9 esterna \u00e8 la pi\u00f9 larga (40\u00a0km), a cui fa seguito una zona pi\u00f9 scura di eguale larghezza, e per ultima, la pi\u00f9 interna di 15\u00a0km circa.\nL'anello \u03b5 \u00e8 posto fra due satelliti pastore 1986 U7 (Ofelia) e 1986 U8 (Bianca)."}
{"id": "1111171", "revid": "1828520", "url": "https://it.wikipedia.org/wiki?curid=1111171", "title": "European Futsal Tournament 1996", "text": "L'European Futsal Tournament, disputato nel 1996 a Cordova in Spagna, \u00e8 considerato il primo campionato europeo per selezioni nazionali di calcio a 5. Il torneo ebbe inoltre validit\u00e0 come qualificazione per il FIFA Futsal World Championship previsto sempre in Spagna tra il novembre ed il dicembre dello stesso anno.\nDopo tre gironi di qualificazione organizzati in Italia, Paesi Bassi e Belgio, a cui parteciparono 17 formazioni nazionali, a Cordova giunsero la Spagna organizzatrice, Olanda, Italia e Russia come vincenti dei gironi, Ucraina e Belgio come migliori seconde.\nIn Spagna le sei squadre vennero divise in due gironi da cui uscirono le quattro semifinaliste, la finale tra i padroni di casa e la Russia venne vinta dalla Spagna per 5-3. Tutte le formazioni giunte a Cordova furono ammesse ai campionati mondiali.\nQualificazioni.\nAlle prime qualificazioni per l'Europeo del 1996 si presentano diciassette formazioni per cinque posti disponibili, il sesto era destinato alla Spagna organizzatrice. Le formazioni vennero divise in tre gironi: due da sei squadre e uno da cinque. Si qualificarono Belgio, Paesi Bassi, Russia, Italia e Ucraina.\nCampione.\nCampione d'Europa 1996\nSPAGNA(1\u00ba titolo)\nClassifica finale.\nTutte le squadre si sono qualificate per il FIFA Futsal World Championship 1996"}
{"id": "1111173", "revid": "785863", "url": "https://it.wikipedia.org/wiki?curid=1111173", "title": "James Howard Marshall II", "text": " \u00c8 noto al grande pubblico per il suo controverso matrimonio con la modella ed attrice Anna Nicole Smith nel 1994.\nBiografia.\nConseguita la laurea nel prestigioso college Yale, si dedic\u00f2 all'insegnamento in questo istituto finch\u00e9 decise di lanciarsi nell'industria petrolifera. Ricopr\u00ec diverse cariche in diverse compagnie diversificando i suoi investimenti nei vari marchi del settore, tra le altre cariche ebbe un importante ruolo nella \"Standard Oil of California\" (attuale Chevron) e nella \"Great Northern Oil Company\", in seguito entr\u00f2 a far parte del gruppo Koch Industries, attivo in diversi settori tra cui ovviamente quello petrolifero e petrolchimico. Nel 1984 - a 79 anni - decise di fondare una propria azienda e le diede il nome di Marshall Petroleum.\nMatrimoni.\nMarshall \u00e8 stato sposato tre volte: dal 1931 al 1961 ebbe come consorte Eleanor Pierce e l'unione fin\u00ec con il divorzio; successivamente si coniug\u00f2 con Bettye Bohannon nel 1961 e la coppia rimase unita fino al 1991, anno della morte di lei; infine divenne noto per il discusso matrimonio con Anna Nicole Smith, conosciuta mentre faceva la ballerina di striptease in uno strip club. I due si sposarono nel 1994, quando lui aveva 89 anni, mentre lei appena 26. Il matrimonio termin\u00f2 14 mesi dopo, con la morte del miliardario per cause naturali all'et\u00e0 di 90 anni.\nLa questione dell'eredit\u00e0.\nDopo la sua morte, la vedova Marshall, Anna Nicole, si impossess\u00f2 di tutti gli averi del defunto (1,6 miliardi di dollari), attirandosi le ire di E. Pierce Marshall, figlio di James. La Smith e i suoi legali sostennero che lei era sinceramente innamorata del magnate e in virt\u00f9 del loro contratto prematrimoniale la Smith avrebbe avuto diritto a met\u00e0 dei beni del consorte in caso di morte. Inoltre, in qualit\u00e0 di moglie, la Smith prese possesso dell'intero compendio ereditario. E. Pierce Marshall sostenne che la Smith non era innamorata del padre e lo avesse sposato solo per i soldi: infatti nel corso del breve matrimonio la Smith trad\u00ec ripetutamente il marito e raramente si ritrov\u00f2 a convivere con lui come una vera moglie. I due portarono in tribunale la questione e nel corso di pi\u00f9 di 10 anni si \u00e8 arrivati ad una serie di verdetti discordanti tra loro. Dopo la morte di E. Pierce Marshall, la causa \u00e8 stata portata avanti dal figlio e anche dopo il decesso della Smith sono stati i suoi eredi a proseguire questa causa. La disputa \u00e8 tuttora pendente e si attende una decisione definitiva."}
{"id": "1111176", "revid": "1305772", "url": "https://it.wikipedia.org/wiki?curid=1111176", "title": "Merletto a filet", "text": "Il merletto a filet \u00e8 un tipo di merletto o pizzo dalla caratteristica quadrettatura, che si presenta come una rete sulla quale risaltano motivi geometrici ricamati a punto rammendo o punto tela.\nOrigine.\nLa rete filet era originariamente opera maschile e veniva realizzata a fili liberi annodati attraverso l'impiego di un lungo ago di legno a doppia cruna aperta, chiamato m\u00f2dano. In questo modo i pescatori confezionavano e rammendavano quotidianamente le reti per la pesca.\nTecnica.\nSolo successivamente questo tipo di rete \u00e8 stato usato anche per la realizzazione di capi d'arredamento e utilizzata come base su cui ricamare motivi ornamentali di vario genere. Naturalmente la qualit\u00e0 dei fili, del modano e le loro dimensioni sono cambiati in ragione della destinazione della rete. \nLa lavorazione comincia dal vertice di un primo riquadro e si allarga via via obliquamente, annodando il filo in modo regolare per ottenere i successivi riquadri, fino ad ottenere la dimensione desiderata. \nTra i punti di riempimento pi\u00f9 diffusi sono il \"punto tela\", il \"punto rammendo\" e il \"punto spirito\".\nOggi la rete realizzata a m\u00f2dano \u00e8 molto rara, e per lo pi\u00f9 sostituita nelle lavorazioni da una rete lavorata ad uncinetto che pu\u00f2 dare un effetto simile, soprattutto se si utilizzano filati sottili.\nIl merletto a filet \u00e8 diventato dunque un merletto all'uncinetto, molto pi\u00f9 semplice e veloce da realizzare rispetto alla tecnica antica.\nFilet all'uncinetto.\nLa lavorazione della rete all'uncinetto comincia da una base formata da una catenella semplice e una riga di punto basso. Su questa base si lavorano i riquadri formati da sequenze di punto alto e catenelle a distanza regolare (ogni terza maglia di base). A differenza di quanto avviene per la lavorazione a modano, il riempimento non viene ricamato successivamente, ma contestualmente alla rete. Nella lavorazione, perci\u00f2, bisogna seguire dal principio uno schema che indichi quali riquadri saranno da lavorare a rete, e quali invece saranno da lavorare pieni. Lo schema del filet all'uncinetto \u00e8 simile a quello del punto croce.\nMusei.\nEsiste un museo dedicato al filet dentro villa La Magia a Quarrata (provincia di Pistoia), essendo una lavorazione tradizionale di quella zona."}
{"id": "1111184", "revid": "599013", "url": "https://it.wikipedia.org/wiki?curid=1111184", "title": "Ddd", "text": "Musica.\nJjllk polo il po'ol l\nPploki\u00f9 po'po'lgyy\nIoikL'omologo okOliero ool frxx milleujdjh l'ho lui i"}
{"id": "1111190", "revid": "767487", "url": "https://it.wikipedia.org/wiki?curid=1111190", "title": "La bionda e l'avventuriero", "text": "La bionda e l'avventuriero (\"Blonde Crazy\") \u00e8 un film statunitense del 1931 diretto da Roy Del Ruth e interpretato da James Cagney, Joan Blondell, Louis Calhern, Ray Milland e Guy Kibbee. Appartiene al genere della commedia romantica.\nTrama.\nBert Harris lavora come fattorino in un albergo, ma svolge altre attivit\u00e0 pi\u00f9 remunerative, anche se meno legali, come il gioco dei dadi, lo spaccio di alcolici, il ricatto. Bert ha adocchiato Ann Roberts, una graziosa biondina, e briga per farle ottenere il posto di cameriera che \u00e8 gi\u00e0 stato promesso a un'altra ragazza. Dopo aver portato a termine con successo un ricatto, Bert lascia la citt\u00e0 per andare a festeggiare con Ann in un altro albergo molto pi\u00f9 elegante. Qui, incontra Dapper Dan Barker, un noto truffatore: i due uomini progettano di diventare soci, ma Dan truffa il compare al quale sottrae cinquemila dollari, scomparendo nel nulla. Il denaro apparteneva anche ad Ann e Bert, per restituirle la sua quota, ruba una collana. I due, poi, partono in treno per New York, dove sperano di ritrovare Dan. In viaggio, Ann conosce Joe Reynolds, un tipo colto e affascinante che le cita le poesie di Robert Browning e che le chiede di sposarlo. Lei, ormai innamorata e colpita dai modi raffinati dell'uomo a confronto di quelli di Bert, accetta la sua proposta.\nUn anno dopo, Ann si reca all'albergo dove lavora ancora Bert. Gli racconta che il marito ha rubato trentamila dollari nella ditta dove lavora e che rischia la galera. Lui promette di aiutarla: quando di notte si presenta nell'ufficio di Joe, questi \u00e8 in attesa insieme alla polizia che arresta il supposto ladro. In carcere, Bert riceve la visita di Ann: pentita di averlo lasciato, la donna gli confessa di essere sempre stata innamorata di lui e gli promette che sar\u00e0 ad aspettarlo quando avr\u00e0 finito di scontare la sua pena.\nProduzione.\nIl film fu prodotto dalla Warner Bros. Pictures, Inc. e dalla Vitaphone Corporation. Venne girato nei Warner Brothers Burbank Studios, al 4000 di Warner Boulevard, a Burbank usando il titolo di lavorazione \"Larceny Lane\".\nLe riprese del film furono terminate in estate ma non se ne conosce la data esatta. \"Film Daily\" parla di fine giugno oppure di fine luglio.\nDistribuzione.\nDistribuito dalla Warner Bros. Pictures Inc., il film fu presentato in prima il 14 novembre, uscendo poi a New York il 3 dicembre 1931. In Spagna, usc\u00ec il sala il 9 gennaio 1933 con il titolo \"Gente viva\", mentre nel Regno Unito conserv\u00f2 il titolo di lavorazione \"Larceny Lane\" con il quale il film \u00e8 conosciuto dal pubblico britannico."}
{"id": "1111191", "revid": "92723", "url": "https://it.wikipedia.org/wiki?curid=1111191", "title": "Serenza", "text": "Il Serenza \u00e8 un torrente della provincia di Como che nasce a Intimiano e passa dalla frazione di Vighizzolo a Cant\u00f9 per poi sfociare nel Seveso in localit\u00e0 Carimate.\nDescrizione.\nIl corso d'acqua, lungo 12\u00a0km, attualmente nasce in localit\u00e0 Intimiano Sotto, non lontano dalla cascina \"Catell\". Un tempo le sue sorgenti si trovavano tuttavia pi\u00f9 a monte, lungo la strada che da Intimiano porta a Capiago e che, ancor oggi, \u00e8 appunto detta \"via Serenza\". \nDopo aver lasciato Intimiano, il torrente si sviluppa in una propria valle che attraversa numerosi comuni del canturino. Entrato in Cant\u00f9 in localit\u00e0 campo Valle, dopo aver attraversato la linea ferroviaria Como-Lecco si dirige verso il rond\u00f2 tra Galliano e Fecchio, ove riceve le acque di una roggia proveniente dalla cascina Briaga. Qui il torrente \u00e8 noto con il nome di \"Roggia di Galliano\", in passato detta \"Rozam\", da non confondere con la \"Robiam\" ossia la Robbia affluente del torrente Terr\u00f2 che nasce ad Alzate Brianza. Dopo una curva, la Serenza prosegue verso Vighizzolo, attraversa il centro sportivo \"Tot\u00f2 Caimi\" e s'incanala in una valle tra la frazione canturina di Mirabello e il comune di Figino Serenza, il cui nome si deve al fatto di essere attraversato per intero dal torrente che ne divide il territorio in due parti nettamente distinte, una pi\u00f9 popolosa l'altra meno. Dopo aver ricevuto l'affluente Serenzetta e le acque provenienti dalla frazione di Rozzago, la Serenza passa attraverso Novedrate e Carimate, ove forma un orrido e si getta nel Seveso.\nIl corso d'acqua \u00e8 uno dei pi\u00f9 inquinati della provincia: diversi sono gli impianti industriali che scaricano abusivamente e senza alcun prefiltraggio sostanze tossiche e dannose per l'ambiente, alterandone l'ecosistema. Un tempo, agli inizi del Novecento, erano molte le donne che raggiungevano il torrente per l'approvvigionamento dell'acqua e per la pulizia dei panni. Fino agli anni cinquanta erano frequenti i bagni estivi nelle zone meno impervie e pi\u00f9 sicure.\nDal 2000 \u00e8 iniziato un piano di recupero per quanto riguarda la pulizia delle acque e i territori circostanti che sono stati sedi di depositi tossici. Gran parte degli scarichi fognari sono stati intubati dal consorzio Sud Seveso depur restano ancora escluse alcune case nella frazione di Mirabello di Cant\u00f9. Nel 2004 vi \u00e8 stato l'inserimento della zona della valle del Serenza nel consorzio del Parco della Brughiera."}
{"id": "1111195", "revid": "1573940", "url": "https://it.wikipedia.org/wiki?curid=1111195", "title": "Delichon urbicum", "text": "Il balestruccio (\"Delichon urbicum\" ) \u00e8 un uccello migratore della famiglia delle rondini (Hirundinidae).\nDescrizione.\nIl balestruccio \u00e8 un uccello di appena 13\u201315\u00a0cm di lunghezza con un peso che va dai 15 ai 20 g. La testa, il dorso, le ali e la coda sono neri bluastri. La parte inferiore con le zampe fanno un contrasto color bianco farina. La coda \u00e8 meno biforcuta rispetto a quella delle rondini e il suo corpo \u00e8 un po' pi\u00f9 affusolato. Le gambe sono corte e i piedi sono coperti da un piumaggio bianco.\nIl richiamo \u00e8 un asciutto \"prit\" o, nei casi di pericolo, un acuto \"siir\", il canto \u00e8 un cinguettio soffuso, simile a un chiacchiericcio o una nenia, non cos\u00ec mutevole come quello della rondine.\nBiologia.\nAlimentazione.\n\u00c8 un uccello insettivoro: si nutre di piccoli insetti che cattura in volo. Caccia a quote superiori rispetto alla rondine comune.\nRiproduzione.\nGli uccelli costruiscono il loro nido sotto grondaie, tettoie, entrate delle porte, raramente anche sotto rupi, ponti in cemento armato o affini nell'ambito degli insediamenti umani. Consiste di palline di materiale colloso che vengono incollati con la saliva, ovattati all'interno con fieno e piume ed ha una forma di mezza sfera chiusa con un buco di accesso superiore. Questa costruzione viene utilizzata anche volentieri da altre specie di uccelli come luogo per annidarsi, per esempio dal passero domestico. Vengono solitamente deposte dalle tre alle cinque uova di colore bianco lucente, che entrambi i genitori covano per 12 o 15 giorni. Dopodich\u00e9 nutrono i piccoli per ancora 25 o 26 giorni.\nDistribuzione e habitat.\nSi riproduce in tutta Europa fino ad un'altezza di 2200 metri; in buona parte dell'Asia e nel Maghreb. I balestrucci europei svernano in Africa a sud del Sahara fin nella provincia del Capo; altre aree di svernamento sono nel Sud-est asiatico e, in piccola parte, sulla penisola arabica in riva al mar Rosso.\nLa specie vive nei territori coltivati densamente popolati, nel territorio aperto fin nelle citt\u00e0.\nConservazione.\nDal 2004 il balestruccio \u00e8 tra le specie a rischio di estinzione nella Repubblica federale di Germania. In maniera negativa sulla popolazione influiscono soprattutto i cambiamenti nel campo dell'insediamento. I nidi infatti non si attaccano sulle facciate moderne e lisce, spesso vengono distrutti incautamente durante i lavori di ristrutturazione o a proposito per il senso di ordine. Sulle superfici sigillate i balestrucci non trovano pi\u00f9 materiali per il loro nido.\nIn qualit\u00e0 di uccelli che nidificano negli edifici, i balestrucci, esattamente come le rondini e i passeri domestici, sono nella categoria degli uccelli meritevoli di protezione e per legge quindi i loro nidi non possono essere distrutti. Questo status protettivo oltretutto valevole anche per i pipistrelli, va considerato tra le cause esposte di rischio di estinzione della specie.\nPoich\u00e9 i balestrucci sono relativamente insensibili ai disturbi vicino al loro nido, anche in caso di programmi di risanamento si possono considerare facilmente le necessit\u00e0 degli uccelli, cercando di rimandare i lavori del tetto dalla parte utilizzata dalle rondini dopo il periodo di cova (inizio maggio - met\u00e0 settembre). Basta che l'impalcatura venga rimossa prima dell'arrivo degli uccelli, in modo che al loro ritorno il nido sia di nuovo libero.\nAltro.\nIl balestruccio \u00e8 stato l'uccello dell'anno 1974."}
{"id": "1111197", "revid": "62260992", "url": "https://it.wikipedia.org/wiki?curid=1111197", "title": "Gruppo Sit Com", "text": ""}
{"id": "1111208", "revid": "62260998", "url": "https://it.wikipedia.org/wiki?curid=1111208", "title": "Gruppo Sitcom", "text": ""}
{"id": "1111227", "revid": "28402", "url": "https://it.wikipedia.org/wiki?curid=1111227", "title": "Stati della materia", "text": ""}
{"id": "1111231", "revid": "834", "url": "https://it.wikipedia.org/wiki?curid=1111231", "title": "D3a", "text": ""}
{"id": "1111244", "revid": "984", "url": "https://it.wikipedia.org/wiki?curid=1111244", "title": "Classici Urania", "text": ""}
{"id": "1111245", "revid": "5456", "url": "https://it.wikipedia.org/wiki?curid=1111245", "title": "J. Howard Marshall", "text": ""}
{"id": "1111249", "revid": "1573940", "url": "https://it.wikipedia.org/wiki?curid=1111249", "title": "Hu\u00e0h\u00faj\u012bng", "text": "L'Huahujing (in cinese tradizionale \u5316\u80e1\u7d93, semplificato \u5316\u80e1\u7ecf, pinyin \"Hu\u00e0h\u00faj\u012bng\", Wade-Giles \"Hua Hu Ching\", letteralmente \"Classico sulla conversione dei barbari\") \u00e8 un libro taoista. Attribuito tradizionalmente a Laozi, molti studiosi ritengono che sia un apocrifo perch\u00e9 non se ne trova traccia scritta sino al IV secolo d.C.\nGli imperatori cinesi organizzavano spesso dibattiti tra buddisti e taoisti e garantivano favori politici ai vincitori. Il libro sostiene una delle tesi preferite dei taoisti, cio\u00e8 che Laozi and\u00f2 in India e convert\u00ec (o divent\u00f2) il Budda. Secondo il libro, il buddismo sarebbe quindi soltanto una branca del taoismo. \nIl testo \u00e8 strutturato come un dialogo tra il principe-allievo e l'insegnante che disquisiscono sul concetto di Tao e ha tematiche simili all'altro testo di Laozi, Daodejing.\nL'Hu\u00e0h\u00faj\u012bng \u00e8 un testo di riferimento per la medicina olistica, la meditazione tao, il feng shui ed I Ching."}
{"id": "1111251", "revid": "767487", "url": "https://it.wikipedia.org/wiki?curid=1111251", "title": "Kevin Ayers", "text": "\u00c8 stato tra i protagonisti della scena di Canterbury: i suoi lavori hanno avuto una grande influenza sulla scena psichedelica e progressive internazionale. Conosciuto per i suoi lavori solisti, fu membro fondatore dei Soft Machine verso la fine degli anni sessanta. Risiedette a lungo all'estero: da bambino in Malaysia ed in seguito anche in Spagna e in Francia. Ha lavorato con numerosi musicisti quali Brian Eno, Phil Manzanera, Mike Oldfield, Andy Summers, Ollie Halsall, Robert Wyatt, Daevid Allen, Elton John, Nico e John Cale.\nBiografia.\nPrimordi.\nKevin Cawley Ayers nacque nel 1944 nella localit\u00e0 balneare di Herne Bay, nel citt\u00e0 di Canterbury, nel sud-est dell'Inghilterra. Era figlio del produttore indipendente della BBC Rowan Ayers. A seguito della separazione dei genitori e del matrimonio della madre con un diplomatico britannico, pass\u00f2 gran parte dell'infanzia in Malaysia. Ritorn\u00f2 a Canterbury a dodici anni, in un periodo che vedeva emergere la locale scena musicale. In citt\u00e0 conobbe alcuni coetanei: Robert Wyatt, i fratelli Brian e Hugh Hopper, Mike Ratledge, i cugini Richard e Dave Sinclair; trascorrendo giornate a casa di Wyatt ad ascoltare e suonare jazz. Nel 1960 il chitarrista australiano Daevid Allen, reduce da Parigi, dove aveva frequentato i circoli del jazz e della psichedelia, affitt\u00f2 una stanza in casa Wyatt. Lo stile di vita anticonformista e la musica di Allen, che risentiva delle esperienze dadaiste, esercitarono una grande influenza sul gruppo di amici, che nel 1962 cominciarono a registrare i primi brani.\nI Wilde Flowers.\nNel 1963 si form\u00f2 una band e Ayers sugger\u00ec il nome Wilde Flowers, in omaggio al poeta Oscar Wilde. Furono la pietra d'angolo del cosiddetto \"Canterbury sound\": dalle loro ceneri nasceranno le due band principali di questa corrente, i Soft Machine ed i Caravan. La prima formazione era:\nAyers rilasci\u00f2 poi un'intervista in cui afferm\u00f2 che fu reclutato per i capelli lunghi. In seguito ruoteranno anche altri musicisti nella band, che si sciolse nel 1969 senza essere riuscita a pubblicare niente, e solo nel 1994 saranno raccolte le vecchie registrazioni nell'album \"The Wilde Flowers\" in cui Ayers appare in tre brani. Nel 1999 uscirono altre quattro antologie relative a quel periodo, in cui Ayers appare nella prima, \"Canterburied Sounds Volume 1\", in due brani dei Wilde Flowers. Nel 1965 abbandon\u00f2 il gruppo per un viaggio con Allen a Dei\u00e0 nell'isola di Maiorca, dove da qualche anno si era stabilita una comunit\u00e0 di artisti della Beat Generation. Nel 1966 torn\u00f2 con Allen a Dei\u00e0, e convinsero un ricco americano a finanziare il progetto di una nuova band: cos\u00ec nacquero i Soft Machine. Tornati a Canterbury, comprarono nuovi strumenti, presero in affitto una casa e convinsero Wyatt e Ratledge ad entrare nel gruppo.\nSoft Machine.\nLa formazione iniziale aveva Ayers al basso e voce, Allen alla chitarra, Ratledge alle tastiere e Wyatt alla batteria e voce. Il contrasto tra la voce baritonale di Ayers e quella tenorile di Wyatt, insieme produsse uno stile jazz e rock che incise sulla psichedelia degli anni sessanta. La band ebbe subito un grande successo tanto da essere scritturata, assieme ai primi Pink Floyd, dall'UFO Club di Londra; i due gruppi diventarono i pi\u00f9 celebri della scena psichedelica londinese. Le esibizioni all'UFO Club portarono alla pubblicazione del singolo \"Love Makes Sweet Music\"/\"Feelin' Reelin' Squealin\"'. Nel 1967 il produttore Giorgio Gomelsky fece loro incidere alcuni demo, per\u00f2 pubblicati solo nel 1972 con il titolo \"Faces And Places Vol.7\", e finanzi\u00f2 il tour estivo in Francia che ottenne un grande successo. Al ritorno Allen fu respinto a Dover per irregolarit\u00e0 dei documenti e dovette tornare in Francia, dove avrebbe fondato un altro gruppo collegato con la scena di Canterbury, i Gong. Il gruppo continu\u00f2 come trio e fu ingaggiato per un lungo ed estenuante tour negli USA come gruppo di apertura per la Jimi Hendrix Experience. Durante una pausa registrarono a New York, in soli quattro giorni, il singolo \"Why Are We Sleeping?/Joy of a Toy\" e il loro primo album, l'eponimo \"Soft Machine\". Non riuscendo ad accettare quella dura vita di spostamenti, Ayers vendette il proprio basso Fender bianco a Noel Redding e si ritir\u00f2 a Ibiza, in compagnia di Daevid Allen.\nGli anni della Harvest (1969-1973).\nDal loro incontro, si accompagn\u00f2 un'intensa attivit\u00e0 compositiva; la serie di demo registrati da Ayers ad Ibiza interess\u00f2 il produttore Peter Jenner, che lo scrittur\u00f2 per il primo album da solista, \"Joy of a Toy\", uno dei primi della neonata etichetta Harvest Records (sezione progressive della EMI), la stessa dei Pink Floyd. Quest'opera impose Ayers all'attenzione internazionale, con brani che variavano dalla marcia circense di \"Joy of a Toy Continued\" alla pastorale \"Girl on a Swing\", dalle ballate \"Song for Insane Times\" e \"The Lady Rachel\" alla sinistra \"Oleh Oleh Bandu Bandong\", basata su motivi popolari della Malaysia e incentrata sul pianoforte del compositore avanguardista David Bedford. Molte di queste canzoni diventarono colonne dei suoi spettacoli live. A supportare Ayers arrivarono i vecchi compagni dei Soft Machine, con l'aggiunta di Rob Tait, che fu poi per qualche tempo batterista dei Gong. Segu\u00ec a ruota il secondo album, \"Shooting at the Moon\". Per inciderlo, Ayers mise insieme, con l'aiuto di Jenner, una band battezzata The Whole World: vi militavano un giovanissimo Mike Oldfield al basso e alla chitarra elettrica, Bedford, che curava arrangiamenti, pianoforte e tastiere, il sassofonista Lol Coxhill, che era un \"busker\" quando incontr\u00f2 Ayers, e Mick Fincher alla batteria. L'album alterna alcune tra le migliori canzoni di Ayers (\"May I?\", \"The Oyster and the Flying Fish\", \"Clarence in Wonderland\", \"Red Green and You Blue\") a lunghe e irrisolte esplorazioni strumentali (\"Pisser Dans un Violon\", \"Underwater\"). Il brano \"Shooting at the Moon\" era una riproposizione della vecchia \"Jet Propelled Photograph\", che faceva parte dei demo registrati nel 1967 con i Soft Machine. Dello stesso periodo \u00e8 il singolo \"Singing a Song in the Morning\", prodotto durante le sessioni di \"Shooting at the Moon\" e le cui prime incisioni videro la partecipazione di Syd Barrett. Si \u00e8 creduto a lungo che l'assolo di chitarra elettrica che appare nel missaggio finale fosse opera sua, ma Ayers ha in pi\u00f9 occasioni riferito che era lui a suonare, imitando lo stile di Barrett.\nThe Whole World era una band solita a spostamenti continui e, come accadde anche con i Soft Machine, Ayers decide di abbandonare il gruppo. I Whole World si sciolsero dopo un breve tour ma senza rotture insanabili, e molti dei suoi componenti furono ospiti dell'album successivo, \"Whatevershebringswesing\". Nel terzo album Harvest compaiono la suite orchestrale \"There is Loving/Among us/There is Loving\", che unisce il tema introduttivo di \"Butterfly Dance\" ad una composizione di Bedford; la cupa \"Song from the Bottom of a Well\", il classico \"Stranger in Blue Suede Shoes\", oltre alla \"title track\" che ha visto il contributo di Oldfield e Wyatt. Ayers fond\u00f2 nel mentre anche gli Archibald insieme al bassista e chitarrista Archie Leggett (presentatogli da Allen) e al batterista Eddie Sparrow. L'ultimo album Harvest \u00e8 \"Bananamour\" (un tributo alla banana, goliardico amore di tutta una vita). Leggett e Sparrow confluirono nel progetto, che vide le collaborazioni di Steve Hillage (storico chitarrista dei Gong, qui responsabile degli assoli di \"Shouting in a Bucket Blues\"), di Wyatt (che canta in \"Hymn\") e di Ratledge (che suona l'organo in \"Interview\"). L'album si distinse anche per \"Oh! Wot a Dream\", scritta dichiaratamente in uno stile spensierato \"\u00e0 la\" Barrett, e la lunga e ipnotica \"Decadence\".\nI tre album per la Island (1973-1976).\nSul finire del 1973 Ayers firm\u00f2 per la Island e incise il \"concept\" \"The Confessions of Dr. Dream and Other Stories\", la sua pubblicazione pi\u00f9 nota. Rispetto alla compattezza di \"Bananamour\" (cui contribuisce la voce rauca di Leggett), in quest'album l'atmosfera si fa pi\u00f9 rarefatta, come nella meditabonda \"Everybody's Sometime and Some People's All the Time Blues\". Fra gli altri brani appaiono il rock di \"Didn't Feel Lonely Till I Thought of You\" e la lunga suite sul dr. Dream, in cui l'artista britannico duetta con Nico. Nel disco appare anche Simon Jeffes della Penguin Cafe Orchestra. Il 1\u00ba giugno del 1974 Ayers fu l'attrazione principale di un concerto poi pubblicato con il titolo \"June 1, 1974\" (conosciuto anche con l'acronimo ACNE, le iniziali dei nomi di Ayers, John Cale, Nico e Brian Eno). Erano presenti anche Wyatt e Oldfield, che, nel frattempo, aveva raggiunto una certa fama con la pubblicazione di \"Tubular Bells\" e \"Hergest Ridge\". Dello stesso anno fu la collaborazione di Ayers con Lady June (June Campbell Cramer) in \"Lady June's Linguistic Leprosy\", inciso in casa della Cramer a Vale Court, Maida Vale. Il disco consiste nell'incontro tra la poesia di Lady June e la musica e il canto di Ayers, con qualche contributo da parte di Brian Eno e di Pip Pyle. Fu originariamente pubblicato dall'etichetta Banana Productions (di propriet\u00e0 dello stesso Ayers), per poi essere riedito in CD nel 1992. Nel 1975, dopo che l'operazione promozionale di \"June 1, 1974\" non era andata in porto, la fama del cantante inizi\u00f2 a declinare. \u00c8 di questo periodo la collaborazione con Ollie Halsall, importante chitarrista della scena inglese, che aveva gi\u00e0 avuto modo di mostrare le proprie capacit\u00e0 tecniche con gruppi quali i Timebox (successivamente evolutisi nei Patto). Assieme formano i Soporifics, band dall'organico assai instabile, cui partecip\u00f2 Zoot Money. Usc\u00ec \"Sweet deceiver\", in cui appare Elton John. L'album fu un insuccesso commerciale, tanto che l'etichetta decise di lanciare un singolo in cui l'artista ripropone \"Falling in Love Again\" di Frederick Hollander e Sammy Lerner, canzone gi\u00e0 interpretata da Marlene Dietrich e da Doris Day accompagnata da Andr\u00e9 Previn.\nIl ritorno alla Harvest (1976-1978).\nNel febbraio del 1976, usc\u00ec una raccolta della EMI-Harvest intitolata \"Odd Ditties\", contenente alcuni singoli e diversi inediti. L'album ottenne una certa visibilit\u00e0, tanto da permettere ad Ayers di firmare un contratto per la Harvest. Usc\u00ec \"Yes We Have No Ma\u00f1anas (So Get Your Ma\u00f1anas Today)\", album contenente alcune collaborazioni, tra cui quella con il batterista Rob Townsend (gi\u00e0 membro dei Family), B. J. Cole (che, in passato, aveva prestato i suoi servizi a Marc Bolan), Zoot Money, Halsall e Bedford. Il risultato fu un album pi\u00f9 \"easy listening\" dei precedenti. Per chiudere gli anni settanta, Ayers pubblic\u00f2 un altro album per la Harvest (il penultimo), \"Rainbow Takeaway\", che ripete la formula di \"Yes We Have No Ma\u00f1anas\". Si registra la presenza di Anthony Moore, membro degli Slapp Happy, qui anche in veste di produttore insieme allo stesso Ayers, di Rob Townsend e di Halsall.\nGli anni ottanta.\nNel 1980 realizz\u00f2 l'ultimo album per la Harvest, \"That's What You Get, Babe\", accolto da giudizi contrastanti: per alcuni fu un apprezzato tentativo di adeguarsi alle nuove tendenze musicali mentre deluse chi voleva un album che si attenesse alle sonorit\u00e0 pi\u00f9 tipiche dell'artista. Negli anni ottanta, l'attivit\u00e0 discografica di Ayers si dirad\u00f2: ritiratosi nel 1980 a Dei\u00e0, incise brani (pubblicati poi nel 1984 in \"Dei\u00e0... Vu\"), e nel 1983 \"Diamond Jack and the Queen of Pain\" sulla falsariga di \"That's What You Get, Babe\" seguito da \"As Close as You Think\" del 1986. Apparve, nel 1987, in un album di Oldfield (\"Islands\"), per cantare \"Flying Start\". I due successivi lavori, \"Falling Up\" del 1988 e \"Still Life with Guitar\" del 1992, realizzati con la collaborazione di Oldfield e Halsall, e i concerti ebbero un discreto successo. A causa della morte dell'amico Halsall nel maggio del 1992, Ayers decise di interrompere l'attivit\u00e0 musicale per quindici anni dopo alcune esibizioni dal vivo.\nL'ultimo periodo.\nNel 2007 pubblic\u00f2 l'atteso \"The Unfairground\" a cui collaborarono gli amici Wyatt, Manzanera e Hugh Hopper. Alcuni brani hanno richiami caraibici, altri sono fedeli allo stile dei suoi primi lavori. L'album fu accolto con entusiasmo dalla critica che lo giudic\u00f2 uno tra i suoi pi\u00f9 belli. Mor\u00ec nel febbraio 2013 a 68 anni, nella sua abitazione di Montolieu, nel dipartimento francese dell'Aude.\nStile musicale.\nPersonificazione dello spirito dandy dell'epoca progressiva inglese, Ayers si \u00e8 caratterizzato con un pop progressivo e sperimentale che risente anche la lezione della scena di Canterbury. Le sue canzoni eccentriche, malinconiche, romantiche e infantili, lasciano a volte spazio a interventi sperimentali e di difficile ascolto quali \"Pisser dans un violon\" e \"Song from the Bottom of a Well\". Mantengono queste generalit\u00e0 il primo album \"Joy of a Toy\" (1969), l'altrettanto celebre \"Shooting at the Moon\" (1970), pi\u00f9 folk ed elettrico del predecessore, e il pi\u00f9 dimesso \"Whatevershebringswesing\" (1972). L'ambizioso \"The Confessions of Dr. Dream &amp; Other Stories\" (1974) precede quella che molti considerano la fase di decadenza dell'artista, che avrebbe mantenuto inalterato il suo raffinato pop d'autore rinunciando per\u00f2 al piglio prog e sperimentale dei primi dischi. Spesso inserito fra i rappresentanti e i pionieri della psichedelia, Ayers \u00e8 stato anche considerato uno dei pi\u00f9 importanti artisti del rock progressivo britannico, mentre altri lo citano fra i musicisti art rock."}
{"id": "1111252", "revid": "226458", "url": "https://it.wikipedia.org/wiki?curid=1111252", "title": "Evento a tre jet", "text": "In fisica delle particelle, un evento a tre jet \u00e8 un evento con molte particelle nello stato finale che appaiono raggruppate in tre jet. Un singolo jet \u00e8 composto da particelle che si muovono circa nella stessa direzione. Si pu\u00f2 immaginare tre coni che provengono dal punto di interazione, corrispondenti ai jet, e la maggior parte delle particelle che sono generate all'interno di questi coni. Questi eventi sono al giorno d'oggi la prova pi\u00f9 diretta dell'esistenza dei gluoni, e sono stati osservati per primi nell'esperimento TASSO all'acceleratore PETRA ai laboratori DESY.\nPoich\u00e9 i jet sono di solito prodotti quando i quark adronizzano, e i quark sono prodotti solo in coppie, una particella addizionale \u00e8 richiesta per spiegare gli eventi contenenti un numero dispari di jet. La cromodinamica quantistica indica queste particelle essere dei gluoni energetici, irraggiati da uno dei quark."}
{"id": "1111254", "revid": "120728", "url": "https://it.wikipedia.org/wiki?curid=1111254", "title": "Giro d'italia", "text": ""}
{"id": "1111255", "revid": "1123126", "url": "https://it.wikipedia.org/wiki?curid=1111255", "title": "Cletus Chandrasiri Perera", "text": "Biografia.\nHa compiuto gli studi primari e secondari presso la scuola cattolica di Seeduwa ed ha frequentato i corsi filosofici e teologici nel National Seminary of Our Lady of Lanka, Kandy. Appartiene alla Congregazione Religiosa Benedettina Silvestrina, nella quale ha emesso la prima professione il 28 febbraio 1965 e quella solenne il 17 febbraio 1971. \u00c8 stato ordinato sacerdote il 4 agosto 1973 per la medesima Congregazione.\nDopo l'ordinazione sacerdotale ha svolto i seguenti carichi: 1973-1975: Cappellano dell'Ospedale e delle carceri di Kandy e Vicario parrocchiale a Padiwatte (Kandy); 1975-1978: Vicario parrocchiale a Wahakotte (Kandy); 1981-1982: Parroco a Katugastota (Kandy); 1982-1985: Vicario parrocchiale a Rajagiryia (Colombo); 1985-1993: Parroco a Wahakotte (Kandy) e Superiore della Comunit\u00e0 Benedettina Silvestrina presso il Santuario di S. Antonio; 1993-2002: Vicario Generale di Kandy; Parroco della Cattedrale (1993-2000); Direttore del Centro pastorale diocesano; Coordinatore della giovent\u00f9 diocesana; Responsabile delle Scuole Cattoliche; Parroco a Katugastota (2000-2002).\nDal 2002 \u00e8 Priore Conventuale (Superiore Maggiore ad instar Provincialis secondo le costituzioni Benedettine) del Monastero S. Silvestro (Kandy); Visiting professor presso il Seminario Maggiore Nazionale di Kandy e Direttore spirituale nel Seminario minore di Kandy.\nL'11 luglio 2007 nella Basilica dei Santi XII Apostoli in Roma, \u00e8 stato ordinato vescovo di Ratnapura (Sri Lanka). La messa dell'ordinazione episcopale \u00e8 stata presieduta da monsignor Joseph Vianney Fernando, vescovo di Kandy e Presidente della Conferenza Episcopale dello Sri Lanka, co-consacranti: monsignor Albert Malcolm Ranjith, segretario della Congregazione per il Culto Divino e per la Disciplina dei Sacramenti, e monsignor Harold Anthony Perera, vescovo di Galle e amministratore apostolico di Ratnapura. Ha preso possesso della diocesi il 28 luglio successivo.\nGenealogia episcopale.\nLa genealogia episcopale \u00e8:"}
{"id": "1111259", "revid": "60592", "url": "https://it.wikipedia.org/wiki?curid=1111259", "title": "Razzia", "text": ""}
{"id": "1111260", "revid": "62004", "url": "https://it.wikipedia.org/wiki?curid=1111260", "title": "Mark Van Bommel", "text": ""}
{"id": "1111263", "revid": "62004", "url": "https://it.wikipedia.org/wiki?curid=1111263", "title": "Tim De Cler", "text": ""}
{"id": "1111266", "revid": "1305772", "url": "https://it.wikipedia.org/wiki?curid=1111266", "title": "Jamba", "text": ""}
{"id": "1111267", "revid": "5456", "url": "https://it.wikipedia.org/wiki?curid=1111267", "title": "Libellus Islandorum", "text": ""}
{"id": "1111270", "revid": "767487", "url": "https://it.wikipedia.org/wiki?curid=1111270", "title": "Jack Mapanje", "text": "Nei suoi scritti manifesta la denuncia dei mali che affliggono il suo popolo. Proprio per questo nel 1987 \u00e8 stato arrestato."}
{"id": "1111281", "revid": "5456", "url": "https://it.wikipedia.org/wiki?curid=1111281", "title": "Libro degli Islandesi", "text": ""}
{"id": "1111282", "revid": "131358", "url": "https://it.wikipedia.org/wiki?curid=1111282", "title": "MTK Hung\u00e1ria Budapest", "text": ""}
{"id": "1111283", "revid": "122818318", "url": "https://it.wikipedia.org/wiki?curid=1111283", "title": "Turismo sessuale", "text": "Il turismo sessuale \u00e8 un fenomeno che comprende viaggi volti a ottenere prestazioni sessuali da prostitute o \"gigol\u00f2\". Il viaggio \u00e8 tipicamente intrapreso da turisti o turiste dei paesi benestanti verso i paesi in via di sviluppo e pu\u00f2 implicare pagamenti in contanti o in natura.\nL'Organizzazione mondiale del turismo definisce il turismo sessuale come \u00abviaggi organizzati dagli operatori del settore turistico, o da esterni che usano le proprie strutture e reti, con l'intento primario di far intraprendere ai turisti una relazione sessuale a sfondo commerciale con i residenti del luogo di destinazione\u00bb.\nQuesto tipo di turismo ha, secondo l'ONU, conseguenze sociali e culturali sia per i paesi d'origine sia per quelli di destinazione, particolarmente in quelle situazioni ove si sfruttano le diseguaglianze di sesso, et\u00e0, condizione sociale ed economica delle popolazioni delle mete turistiche.\nMotivo di ulteriore attrazione per chi pratica turismo sessuale possono essere anche ridotti costi dei servizi nei paesi di destinazione e (cosa tendente a favorire un incremento potenziale della criminalit\u00e0):\nDestinazioni.\nIl fenomeno, secondo una ricerca di Ecpat e dell'Universit\u00e0 di Parma, \u00e8 presente a livello planetario:\nTali mete sono in continua evoluzione a seguito della spinta che anche l'informatica ha contribuito a dare nell'organizzazione dei viaggi e dei servizi. Questo aspetto, unito alla diminuzione del prezzo delle tecnologie digitali, ha dato l'opportunit\u00e0 ai turisti sessuali di veicolare con pi\u00f9 velocit\u00e0 immagini o filmati delle loro vacanze, contribuendo in tal modo ad alimentare anche la diffusione del fenomeno pedopornografia, il che ha fatto s\u00ec che anche il legislatore italiano si adeguasse, prevedendo delle norme ad hoc\nUna singola citt\u00e0 o regione pu\u00f2 avere una particolare reputazione come meta del turismo sessuale. Molte di queste coincidono con i maggiori distretti a luci rosse, e ne fanno parte Amsterdam nei Paesi Bassi; Bangkok, Pattaya e Phuket in Thailandia; e Angeles, l'area della prima base militare delle Forze armate degli Stati Uniti nella provincia di Pampanga, Filippine.\nNegli Stati Uniti la prostituzione \u00e8 quasi dappertutto illegale, con l'eccezione delle aree rurali dello Stato del Nevada; queste sono diventate una destinazione di turismo sessuale per alcuni americani. Su un confine pi\u00f9 stretto, anche molte altre grandi citt\u00e0 degli USA sono destinazione per turisti sessuali domestici, nonostante siano previste multe per chi si prostituisce.\nAl contrario, la prostituzione \u00e8 un'attivit\u00e0 legale in un numero crescente di altri stati del mondo, in molti dei quali sono comprese le destinazioni.\nDestinazioni del turismo sessuale femminile.\nLe principali destinazioni del turismo sessuale femminile sono: la parte occidentale dell'Europa meridionale (Italia e Spagna), gran parte dei Caraibi (Giamaica, Barbados e Repubblica Dominicana) e Kenya. Tra le destinazioni minori ci sono Nepal, Figi e Costa Rica.\nDiffusione.\nNel 2016-2017 l'Italia \u00e8 risultata il sesto Paese per numero di pedofili in cerca di prostituzione minorile e adulta all'estero, preceduta da Francia, Germania, Regno Unito, Cina e Giappone.\nIl 16 gennaio 2016 \u00e8 stata lanciata la campagna \"Stop Sexual Tourism\", che ha previsto l'affissione di manifesti informativi in 57 aeroporti italiani., malgrado una delle prime leggi al mondo a perseguire penalmente un reato anche al di fuori dei confini della giurisdizione territoriale dello Stato.\nNel 2016-2017, l'Italia \u00e8 stata il Paese al mondo con il maggior numero di pedofili in cerca di minori\nSecondo l'ONG \"End Child Prostitution in Asian Tourism\" (ECPAT), riconosciuta dalla Commissione Europea e ricevuta da Karol Wojty\u0142a nella Sala del trono vaticano nel marzo 1997, fra il 2015 e il 2016 il fenomeno avrebbe riguardato 3 milioni di turisti e almeno 250.000 vittime per un giro d'affari stimato superiore ai 20 miliardi di dollari. I turisti sessuali italiani sarebbero stati circa 80.000, al 90% maschi in cerca di sesso con minori fra i 12 e i 14 anni di et\u00e0.\nL'Asia \u00e8 una delle mete pi\u00f9 frequenti del turismo sessuale minorile mondiale. In Thailandia, \u00e8 nota da anni l'attivit\u00e0 del bar-massaggio, con la presenza di dipendenti, per la maggioranza oggetto di stupro e di sfruttamento della prostituzione.\nTurismo sessuale gay.\nL'industria del turismo sessuale offre un fiorente sotto-mercato per i turisti gay e bisessuali. Studi esistenti suggeriscono che il turismo sessuale gay ha motivazioni simili al turismo sessuale etero, con l'ulteriore elemento di essere in grado di connettersi alla propria identit\u00e0 sessuale gay. Come presentano questi studi, \"le attivit\u00e0 ricreative e le vacanze hanno un significato particolare per gli uomini gay in quanto offrono l'opportunit\u00e0 pi\u00f9 significativa di costruire, confermare o cambiare la loro identit\u00e0 sessuale\". I gay potrebbero trovare le loro comunit\u00e0 di origine non amichevoli come quelle di altre destinazioni di viaggio, consentendo quindi loro di trovare altre persone che identificano i gay per esplorare la loro identit\u00e0.\nI mercati popolari del turismo sessuale gay in \"Gran Canaria, Ibiza, Sardegna, Sicilia e Fire Island sono stati descritti come vacanze in cui l'attivit\u00e0 sessuale gay \u00e8 ampiamente possibile\". Proprio come nei mercati del turismo sessuale eterosessuale, alcuni accordi possono essere monetari, a seconda dei luoghi. Ad esempio a Rio de Janeiro, in Brasile, il turismo sessuale gay \u00e8 diventato una nicchia popolare che ospita un mercato razzialmente diversificato. I lavoratori si chiamano \"Mich\u00eas\" si distinguono indossando asciugamani blu brillante e spesso lavorano nelle saune.\nEventi come il Pride Parades, le crociere LGBT e festival come il Circuit Festival e il A Magical Weekend a Walt Disney World, offrono ai gay l'opportunit\u00e0 di connettersi in gran numero. Il turismo sessuale gay \u00e8 stato oggetto di proteste da parte di gruppi religiosi e anti-gay.\nResort per soli adulti.\nI resort per soli adulti adatti al sesso sono diventati pi\u00f9 popolari poich\u00e9 i viaggiatori pi\u00f9 giovani vogliono sperimentare il sesso consensuale all'estero evitando problemi etici di prostituzione. In gran parte in Messico e ai Caraibi, possono includere opzioni per l'abbigliamento con spazi in cui i viaggiatori possono incontrare gli altri e fare uso di \"sale giochi\". I resort per nudisti non sono intesi come luoghi per attivit\u00e0 sessuali palesi.\nTurismo sessuale infantile.\nAlcune persone viaggiano per fare sesso con prostitute minorenni. Questa pratica \u00e8 chiamata turismo sessuale minorile. Sebbene sia illegale nella maggior parte dei paesi, si ritiene che questa pratica renda miliardi di dollari e coinvolga ben 2 milioni di bambini in tutto il mondo.\nNel tentativo di sradicare questo tipo di turismo, alcuni paesi hanno promulgato leggi che consentono di perseguire i cittadini per abusi sui minori che si verificano al di fuori del loro paese di origine, anche se non \u00e8 contro la legge del paese in cui si sono verificati gli abusi. Il codice di condotta per lo sfruttamento sessuale dei minori nei viaggi e nel turismo \u00e8 un'organizzazione internazionale composta da membri dell'industria del turismo ed esperti in diritti dei bambini con lo scopo di sradicare la pratica del turismo sessuale minorile.\nSi ritiene che il Brasile abbia il peggior record di traffico di minori, dopo la Thailandia.\nL'UNICEF osserva che l'attivit\u00e0 sessuale \u00e8 spesso vista come una questione privata, rendendo le comunit\u00e0 riluttanti ad agire e intervenire in caso di sfruttamento sessuale. Questi atteggiamenti rendono i bambini molto pi\u00f9 vulnerabili allo sfruttamento sessuale. La maggior parte dello sfruttamento dei bambini avviene a seguito del loro assorbimento nel commercio sessuale degli adulti, dove vengono sfruttati dalla popolazione locale e dai turisti del sesso. Internet fornisce uno strumento di networking globale efficace per le persone a condividere informazioni sulle destinazioni e gli appalti.\nNei casi che coinvolgono bambini, gli Stati Uniti hanno leggi nazionali relativamente rigide che tengono conto di qualsiasi cittadino americano o residente permanente degli Stati Uniti che viaggia all'estero allo scopo di impegnarsi in comportamenti illeciti con un minore. A partire dal 2009, il turismo sessuale e la tratta di esseri umani continuano a crescere rapidamente."}
{"id": "1111284", "revid": "371529", "url": "https://it.wikipedia.org/wiki?curid=1111284", "title": "Impulse! Records", "text": "La Impulse! Records \u00e8 un'etichetta discografica statunitense specializzata in musica jazz, lanciata nel 1960 da Creed Taylor come consociata della ABC-Paramount Records a New York. La maggior parte dei dischi Impulse! furono prodotti da Bob Thiele, che fu assunto dopo che Taylor se ne and\u00f2 per dirigere la Verve Records, con l'assistenza, come tecnico del suono, del famoso Rudy Van Gelder. John Coltrane fu il primo artista importante a sottoscrivere un contratto con la Impulse!, che venne per questo chiamata anche \"the house that Trane built\" (\"La casa costruita da Coltrane\"). Sembra sia stato proprio Coltrane a convincere Taylor a reclutare Van Gelder.\nPrincipalmente nota come editrice di album appartenenti alla corrente free jazz, oltre che degli ultimi album di Coltrane prima e dopo la sua scomparsa, la Impulse! pubblic\u00f2 lavori di Albert Ayler, Charles Mingus, Pharoah Sanders, Sun Ra, Archie Shepp, Marion Brown e altri pionieri di questo genere: ebbe per\u00f2 occasione di pubblicare album di musicisti pi\u00f9 vicini al mainstream, ad esempio Freda Payne. Nel corso degli anni sessanta un gran numero di jazzisti (Coleman Hawkins, Ben Webster, Paul Gonsalves, Milt Jackson, Max Roach, Duke Ellington, Freddie Hubbard, Sonny Stitt, Yusef Lateef, Chico Hamilton, Clark Terry, Kai Winding, J.J. Johnson, Oliver Nelson, Lionel Hampton, Sonny Rollins, Quincy Jones, Gabor Szabo, Ray Charles e Shirley Scott) fece almeno una comparsa sugli album Impulse!. Alla met\u00e0 degli anni settanta, il \"quartetto americano\" di Keith Jarrett (con Dewey Redman, Charlie Haden, Paul Motian e Gato Barbieri) registr\u00f2 per questa etichetta una serie di album. La pubblicazione di album nuovi con l'etichetta Impulse! cess\u00f2 appunto negli anni settanta, ma la ABC-Paramount Records continu\u00f2 la ripubblicazione degli album pi\u00f9 famosi sotto questo marchio fino al 1979. Nel 1979 la Paramount vendette tutto il suo catalogo musicale alla MCA Records per 30 milioni di dollari, cifra che gi\u00e0 allora fu considerata sotto costo per il patrimonio di musica e di cultura che veniva ceduto.\nStoria.\nNascita.\nLa compagnia madre della Impulse!, l'ABC-Paramount Records, venne fondata nel 1955 come divisione musicale della American Broadcasting Company (ABC). La ABC aveva tratto beneficio dalle leggi emanate dal governo statunitense in materia di antitrust negli anni quaranta e cinquanta, che stabilirono la necessit\u00e0 obbligatoria per le maggiori aziende di comunicazione e per gli studi cinematografici di suddividere i loro diversi rami di occupazione in diverse compagnie distinte. Agli inizi degli anni cinquanta, la ABC acquis\u00ec la Blue Network dalla NBC e la trasform\u00f2 nell'indipendente Paramount Theaters, precedentemente di propriet\u00e0 della Paramount Pictures.\nLa nuova divisione musicale ebbe inizialmente sede all'indirizzo 1501 Broadway, sopra il famoso Paramount Theatre a Times Square. Sotto la guida degli ex dirigenti della Paramount Pictures Leonard Goldenson, la ABC \"riusc\u00ec a diventare una forza predominante in campo televisivo, teatrale e musicale\" (Kahn, pag. 16) ottenendo successi in TV con lo spettacolo \"The Mickey Mouse Club\", in collaborazione con la Disney.\nPer pubblicare su album la musica contenuta nello show di successo, all'inizio del 1955 l'ABC-Paramount form\u00f2 la Am-Par Record Corporation e l'etichetta ABC-Paramount, con a capo Sam Clark. Il produttore e arrangiatore Sid Feller, il primo impiegato della neonata compagnia, inizi\u00f2 a lavorare il 14 luglio 1955. Nel 1956 venne assunto il giovane produttore Creed Taylor, che in precedenza aveva lavorato per la Bethlehem Records di New York. L'etichetta ebbe qualche successo degno di nota nel campo della musica pop grazie ad artisti come Paul Anka e il duo ancora sconosciuto Simon &amp; Garfunkel, che allora si faceva chiamare \"Tom &amp; Jerry\". A completare l'assortimento, venivano pubblicati anche titoli di musica folk, country e canzoni goliardiche dei college americani. Nel 1958 venne pubblicato il primo disco del trio Lambert, Hendricks &amp; Ross che introdusse la moda del \"vocalese\" ed ebbe un buon riscontro commerciale.\nNel 1959 Creed Taylor ebbe l'intuizione di reclutare per l'ABC Ray Charles, giovane cantante nero che, all'epoca sotto contratto con l'Atlantic dei fratelli Ertegun, era emerso in classifica con un successo clamoroso: \"What'd I Say\". Il passaggio all'ABC di Ray Charles fu sancito da un contratto che prevedeva, oltre a un cospicuo anticipo, anche il mantenimento dei diritti delle canzoni incise da parte dell'autore e la condivisione dei guadagni al 50% con la casa discografica.\nFu nel 1960 che Taylor ebbe l'idea di fondare un'etichetta sussidiaria, specificamente dedicata alla musica jazz. Inizialmente aveva deciso di chiamare la compagnia \"Pulse\", ma poco dopo scopr\u00ec che esisteva gi\u00e0 un'altra etichetta con lo stesso nome, e cos\u00ec lo modific\u00f2 in \"Impulse\". Taylor si mise al lavoro con la grafica Fran Attaway, allora moglie di Tony Scott per progettare le copertine della nuova etichetta, e furono allora scelti i colori arancione e nero, perch\u00e9 facilmente visibili e riconoscibili. Fin dall'inizio, pertanto, le edizioni Impulse! furono caratterizzate da un aspetto grafico di grande impatto visivo, con copertine dominate dal contrasto tra nero e arancione, album con custodie apribili a libro, con le note inserite nelle pagine interne e pochi dati sul retro, dove talvolta campeggiava solo lo slogan \"The New Wave of Jazz is on IMPULSE!\" (la nuova ondata del jazz \u00e8 su IMPULSE!). Il punto esclamativo alla fine del logo riprende la forma della \"i\" iniziale rovesciata.\nCreed Taylor e i successi iniziali.\nIl debutto di Charles per la Impulse!, l'album \"Genius + Soul = Jazz\" diede all'etichetta il suo primo grande successo commerciale. La canzone \"One Mint Julep\" di Ray Charles, estratta come singolo dall'album, arriv\u00f2 addirittura al primo posto nella classifica Top 40 statunitense. Altri successi iniziali furono gli album \"Out of the Cool\" di Gil Evans, e \"The Blues and the Abstract Truth\" di Oliver Nelson.\nIl successo di questi primi lavori permise a Taylor di realizzare la partnership pi\u00f9 importante per il successivo sviluppo della Impulse!, quella con il sassofonista e compositore John Coltrane. Anch'egli proveniente dalla Atlantic, per la quale aveva pubblicato due pietre miliari della sua carriera artistica, \"Giant Steps\" e \"My Favorite Things\", venne reclutato dalla Impulse! con il primo contratto \"in esclusiva\": mentre ai precedenti artisti l'etichetta aveva sempre fatto sottoscrivere contratti per singole produzioni, con Coltrane si raggiunse un accordo che prevedeva la pubblicazione di una serie di lavori distribuiti in pi\u00f9 anni. Il primo era un progetto ambizioso e prevedeva l'utilizzo di ben 16 musicisti oltre al quintetto di Coltrane, ma proprio durante le prime sedute di incisione Creed Taylor fu contattato dalla MGM e accett\u00f2 di lasciare la Impulse! per andare a dirigere la Verve Records. Il disco di Coltrane venne comunque terminato e pubblicato con il titolo di \"Africa/Brass\".\nIl periodo di Bob Thiele: 1961-69.\nIl successore di Taylor alla guida dell'etichetta fu Bob Thiele, il produttore che avrebbe in seguito curato la realizzazione di praticamente quasi tutti gli album pubblicati dalla Impulse! negli anni sessanta. Thiele aveva lavorato in precedenza per la Decca Records e le sue consociate Coral Records e Brunswick Records, dove aveva prodotto dischi di Alan Dale, The McGuire Sisters, Pearl Bailey e numerose hit per la cantante Theresa Brewer, che poi spos\u00f2. A dispetto delle perplessit\u00e0 che la dirigenza dell'ABC-Paramount nutriva per l'emergente rock 'n' roll, Thiele era riuscito a far firmare Buddy Holly per la Brunswick nel 1957, mettendo a segno un grosso colpo di mercato.\nAnche se non era inizialmente un esperto della corrente del \"nuovo jazz\", Thiele diede prova di essere un produttore competente, appassionato e dalla mentalit\u00e0 aperta; cerc\u00f2 sempre di assecondare le scelte musicali dei propri artisti, dava loro una libert\u00e0 assoluta senza precedenti in sala di incisione e nella scelta del repertorio. Durante il periodo nel quale Taylor e Thiele diressero l'etichetta, molti album della Impulse! furono registrati a Englewood Cliffs, in New Jersey nello studio dell'ingegnere del suono Rudy Van Gelder, e la sua collaborazione con la casa discografica dur\u00f2 fino alla dipartita di Thiele dalla Impulse! a fine anni sessanta.\nJohn Coltrane e il free jazz.\nLa prima produzione di Thiele per la Impulse! fu l'album di John Coltrane \"\u201eLive\u201c at the Village Vanguard\", pubblicato nel marzo 1962. In termini di produzione, la Impulse! durante gli anni in cui venne guidata da Thiele, viene riconosciuta come una delle etichette chiave nello sviluppo e diffusione del genere free jazz (chiamato talvolta anche \"The New Thing\") i cui artisti di punta furono John Coltrane e la moglie Alice, Albert Ayler, Marion Brown, Sun Ra, Roswell Rudd, Pharoah Sanders, Archie Shepp e Charles Mingus. Oltre alle numerose uscite di musica d'avanguardia, Thiele produsse anche due classiche collaborazioni che coinvolsero Coltrane e due suoi vecchi eroi, Duke Ellington e Coleman Hawkins. Altri artisti che incisero per la Impulse! in questo periodo includono il contrabbassista compositore Charles Mingus, che per la Impulse! diede alle stampe nel 1963 l'album ritenuto il suo capolavoro \"The Black Saint and the Sinner Lady\".\nGrazie alla buona promozione fattagli dalla ben rodata catena distributiva della ABC-Paramount, John Coltrane acquis\u00ec in questo periodo il pi\u00f9 alto profilo commerciale in carriera diventando l'artista di punta della compagnia. Oltre alla grande influenza artistica, il classico album di Coltrane del 1965 intitolato \"A Love Supreme\" divenne uno dei maggiori successi nella storia del jazz vendendo pi\u00f9 di 100.000 copie all'uscita, raggiungendo nel 1970 le 500.000 copie vendute. Inoltre la musica che Coltrane registr\u00f2 per la Impulse! negli anni tra il 1961 e il 1967 ebbe in seguito un'enorme influenza sul jazz e sulla musica popolare in generale. Roger McGuinn dei The Byrds afferm\u00f2 che l'ascolto ripetuto della musica di Coltrane in quel periodo fu una delle ispirazioni principali nella composizione della loro hit del 1965 \"Eight Miles High\". Nel 1967, l'ABC-Paramount Records cambi\u00f2 nome in ABC Records.\nLa prematura morte di Coltrane avvenuta nel 1967 priv\u00f2 la Impulse! Records del suo artista pi\u00f9 prestigioso e di successo, ma l'attivit\u00e0 in studio di Coltrane nell'ultimo periodo di carriera era stata cos\u00ec frenetica che l'etichetta si ritrov\u00f2 abbastanza materiale inedito gi\u00e0 inciso da poter compilare una dozzina di album postumi. Molte di queste registrazioni furono co-prodotte dalla vedova di Coltrane, Alice, e pubblicate dalla Impulse! sotto la supervisione di Thiele.\nDurante il 1969, Bob Thiele inizi\u00f2 gradualmente a diradare le sue attivit\u00e0 per la Impulse!, lasciando poi definitivamente la compagnia. La dipartita di Thiele fu provocata dal precipitare dei suoi rapporti di lavoro con il manager Larry Newton, insediatosi alla direzione della ABC Records nel 1965. Una delle ultime produzioni di Thiele prima di lasciare la Impulse! fu la celebre canzone di Louis Armstrong \"What a Wonderful World\", di cui lo stesso Thiele era coautore. Newton stesso raccont\u00f2 che avrebbe voluto che Armstrong incidesse un album di dixieland, per ripetere il successo commerciale di tre anni prima grazie alla colonna sonora di \"Hello, Dolly!\", ma che Thiele lo chiuse letteralmente fuori dalla sala di incisione affinch\u00e9 \"Satchmo\" potesse terminare la registrazione del suo pezzo. Il pezzo usc\u00ec poco tempo prima della morte del grande trombettista, ma ricevette pochissima promozione e riusc\u00ec a entrare in classifica solo vent'anni dopo, quando fu incluso nella colonna sonora di \"Good Morning, Vietnam\".\nAnni settanta e vendita alla MCA Records.\nSotto la guida del successore di Thiele, Ed Michel, la Impulse! continu\u00f2 la sua specializzazione nel jazz d'avanguardia pubblicando un album della Liberation Music Orchestra, la prima delle quattro celebrate collaborazioni tra il bassista Charlie Haden e la compositrice-arrangiatrice Carla Bley; gli album di jazz etnico di Gato Barbieri, e acquisendo come nuova star della compagnia il giovane pianista jazz Keith Jarrett (gi\u00e0 ex collaboratore del Miles Davis del \"periodo elettrico\"). La compagnia acquis\u00ec anche alcuni LP che il musicista jazz d'avanguardia Sun Ra aveva inciso per la sua etichetta privata, la El Saturn Records, distribuendoli sul mercato in maniera pi\u00f9 massiva. Durante questo periodo di attivit\u00e0 gli artisti di punta dell'Impulse! erano Archie Shepp, Albert Ayler (nei quali album si not\u00f2 una certa svolta commerciale R&amp;B), Pharoah Sanders (che aveva riscosso un discreto successo con l'LP \"Karma\" nel 1969), e Keith Jarrett.\nAgli inizi degli anni settanta, la ABC ristruttur\u00f2 la sua divisione musicale, dando vita alla propria sottodivisione pop-rock, la Dunhill Records, la cui scuderia di artisti includeva i The Mamas &amp; the Papas, gli Steppenwolf, i Three Dog Night e gli Steely Dan e la Impulse! spost\u00f2 il proprio quartier generale a Los Angeles dividendolo con la ABC-Dunhill. Fu durante questo periodo che la Impulse! divenne la prima casa discografica specializzata in jazz a pubblicare un album rock con l'uscita di \"Trespass\", il secondo album dei Genesis, che venne pubblicato negli Stati Uniti nel 1970 (e ristampato dalla ABC nel 1974).\nNel 1974, la ABC acquis\u00ec la Famous Music e il catalogo Gulf+Western, successivamente, la compagnia venne assorbita dalla Impulse!.\nLa pubblicazione di album nuovi sotto etichetta Impulse! cess\u00f2 negli anni 70, ma la ABC-Paramount Records continu\u00f2 la ristampa degli album pi\u00f9 famosi sotto questo marchio fino alla sua vendita alla MCA Records, nel 1979.\nLa Impulse! fa ora parte del ramo jazz della Universal Music Group, il Verve Music Group e normalmente si limita alle riedizioni dei propri classici. Occasionalmente, e di recente, la Impulse! ha pubblicato album per artisti storicamente legati all'etichetta, (specialmente McCoy Tyner e la vedova di John Coltrane, Alice), ma anche per artisti moderni e pi\u00f9 commerciali come Diana Krall."}
{"id": "1111290", "revid": "1700", "url": "https://it.wikipedia.org/wiki?curid=1111290", "title": "Impulse Records", "text": ""}
{"id": "1111298", "revid": "1100311", "url": "https://it.wikipedia.org/wiki?curid=1111298", "title": "Goi\u00e1s Esporte Clube", "text": "Il Goi\u00e1s Esporte Clube, noto anche semplicemente come Goi\u00e1s, \u00e8 una societ\u00e0 calcistica brasiliana con sede nella citt\u00e0 di Goi\u00e2nia, capitale dello stato del Goi\u00e1s.\nStoria.\nIl 6 aprile 1943, in un incontro tra amici nella casa di Lino Barsi, fu fondato il Goi\u00e1s Esporte Clube. Nel 1973, la squadra fu promossa per la prima volta nella massima divisione del Campeonato Brasileiro.\nNel 1998, la squadra si \u00e8 unita al Clube dos 13 (il Clube dos 13 \u00e8 un'organizzazione composta dalle pi\u00f9 grandi squadre del Brasile). Ha vinto il Campeonato Brasileiro S\u00e9rie B nel 1999 e nel 2012."}
{"id": "1111305", "revid": "106908", "url": "https://it.wikipedia.org/wiki?curid=1111305", "title": "UEFA Futsal Championship 1999", "text": "Il primo UEFA Futsal Championship, disputato nel 1999 in Spagna, \u00e8 considerato il secondo campionato europeo per formazioni nazionali di calcio a 5.\nAi nastri di partenza delle qualificazioni si presentarono ventiquattro formazioni per sette posti disponibili, l'ottavo \u00e8 destinato alla Spagna detentrice ed organizzatrice. Le formazioni vennero divise in quattro gironi da tre squadre e tre da quattro squadre, si qualificarono Croazia, Paesi Bassi, Jugoslavia, Italia, Belgio, Portogallo e Russia.\nIn Spagna le otto squadre vennero divise in due gironi da cui uscirono le quattro semifinaliste; la finale tra i padroni di casa e la Russia fu ad appannaggio degli ospiti, che si imposero ai calci di rigore, dopo che i tempi regolamentari si erano chiusi sul 3-3 con ben 4 gol nell'arco di 88 secondi. La finale per il 3\u00ba posto fu ad appannaggio della squadra nazionale italiana, per la prima volta sul podio nella manifestazione continentale.\nCampione.\nCampione d'Europa 1999\nRUSSIA(1\u00ba titolo)"}
{"id": "1111306", "revid": "765341", "url": "https://it.wikipedia.org/wiki?curid=1111306", "title": "Irene di Tessalonica", "text": "Agiografia.\nDa Aquileia a Tessalonica.\nNon \u00e8 possibile ricostruire l'intera vita di santa Irene; tuttavia, dalla documentazione originale, si possono dedurre alcuni elementi che ci indicano alcune caratteristiche di questo personaggio e alcune vicende della sua vita.\nIrene era la pi\u00f9 giovane di tre sorelle; le altre due erano Agape e Chionia. Secondo la tradizione, questi non erano i loro nomi originali: divenute cristiane, furono battezzate e furono loro attribuiti i nomi di Agape, nome con il quale i Greci chiamavano la Carit\u00e0, la stessa predicata da Paolo di Tarso durante i suoi viaggi; Chionia, che in greco significa neve, a ricordo della purezza; e Irene, che simboleggia la pace. Esse vivevano ad Aquileia ed erano figlie di genitori pagani.\nOltre che ornate di virt\u00f9, le tre sorelle dovevano essere anche molto ricche e di nobili origini.\nAgape, Chionia e Irene furono sempre additate come modello di santit\u00e0, da parte degli altri fedeli; alla giovanissima Irene furono addirittura affidati i Libri Sacri contenenti la parola di Dio, ed ella fu sempre una custode affezionata e scrupolosa: li depose dentro delle cassette e li pos\u00f2 insieme ai tanti scrigni che racchiudevano i suoi innumerevoli gioielli.\nNel febbraio del 303 l'imperatore, con il primo editto di Nicomedia, ordin\u00f2 la distruzione di tutti i libri sacri. Le tre sorelle non tradirono la loro fede: abbandonarono la loro casa e le loro famiglie e si rifugiarono in montagna, dove trascorsero un breve periodo pregando e soffrendo per i mali che il Cristianesimo stava patendo. \nPoco tempo dopo quando il pericolo sembrava ormai scampato, ritornarono in citt\u00e0.\nNon sono chiare le motivazioni che spinsero le sante a trasferirsi a Tessalonica e le circostanze entro le quali esse furono catturate; esistono molte versioni dei fatti, nessuna delle quali \u00e8 da ritenersi attendibile, dato che non sono documentate in alcun modo. Il bollandista Henschenius riport\u00f2 una pia leggenda: una notte san Crisogono, (martire morto poco tempo prima) apparve in sogno al presbitero di Aquileia, Zoilio, e gli annunci\u00f2 che entro nove giorni le tre sorelle sarebbero state catturate. Di l\u00ec a poco anche Zoilio sarebbe stato arrestato e condannato a morte; preoccupato per la sorte delle tre sante, le fece trasferire a Tessalonica, dove possedevano un'altra casa, e le affid\u00f2 a santa Anastasia. In questa citt\u00e0, in cui si contavano migliaia di fedeli, avrebbero certamente trovato un rifugio migliore, in quanto, essendo meno conosciute, si sarebbero certamente mischiate tra la grande folla dei Cristiani. Le cure scrupolose di Zoilio e l'affetto di santa Anastasia furono per\u00f2 del tutto inutili: Irene, Agape e Chionia furono scoperte in poco tempo e rinchiuse in carcere.\nTutti questi aneddoti sono ovviamente stati introdotti a causa dell'impossibilit\u00e0, da parte dell'autore, di giustificare lo spostamento che le tre martiri avevano compiuto da Aquileia alla lontana Grecia; in ogni caso sta di fatto che nel 304 Agape, Chionia e Irene si trovavano a Tessalonica, e qui furono imprigionate in seguito al quarto editto imperiale. Sicuramente le tre sorelle possedevano effettivamente una casa in quella citt\u00e0: questo \u00e8 deducibile direttamente dal dialogo tra Dulcezio (governatore e presidente del tribunale) e Irene.\n\u00c8 inoltre certo che le tre martiri siano state catturate nella citt\u00e0 di Tessalonica, al contrario di quanto sostengono altre versioni dei fatti, e che questa volta non abbiano tentato (o forse non abbiano fatto in tempo) di rifugiarsi in collina. Per qualche tempo dopo la loro morte, infatti, vi fu tra il popolo tessalonicese la credenza che esse siano invece state trovate su un'altura vicino alla citt\u00e0, presso la quale si erano nascoste; del resto molti altri cristiani, in quel periodo furono catturati nei loro rifugi montani ed imprigionati. A distanza di poche decine di anni, in Tessalonica, vi era ancora un colle, il Monte dei Martiri, sul quale, secondo la tradizione, Agape, Chionia ed Irene avevano sofferto, e dove Irene, cantando e lodando Dio, era salita sulla catasta; ma i documenti autentici dimostrano la non veridicit\u00e0 di questa credenza popolare.\nIl martirio.\nEra la prima met\u00e0 di marzo del 304; le tre sante sorelle furono presentate davanti a Dulcezio, governatore di Tessalonica e presidente del tribunale, insieme ad altri cristiani: Agatone, Eutichia, Cassia e Filippa. L'accusa mossa contro di loro era di non aver rispettato l'editto di Nicomedia, sottoscritto dall'imperatore Diocleziano; esso ordinava a tutti i cittadini romani di cibarsi delle carni che erano state offerte in sacrificio agli dei. Tutti gli accusatori furono allora spinti a compiere il loro atto di devozione verso gli dei romani e invitati dal presidente a mangiare le carni delle bestie immolate agli dei, ma essi persistettero nel loro rifiuto.\nAllora Dulcezio, visto l'ostinato rifiuto da parte degli accusati di rinunciare alla loro fede cristiana, scrisse e pronunci\u00f2 la sua prima terribile sentenza:\nSecondo alcuni testi, mentre le sorelle erano in prigione Dulcezio and\u00f2 a visitarle nottetempo per \"cibarsi dei loro amplessi\"; tuttavia, per grazia divina, la sua mente fu ottenebrata e invece di entrare nella loro cella egli si introdusse nelle vicine cucine, e inizi\u00f2 ad amoreggiare con pentole e pignatte come se fossero ragazze.\nAlcuni panegirici riportano che le due sante, salite sulla pira, affidarono le loro anime al Signore; Dio, commosso dalle loro estreme e disperate invocazioni, non volle far patire loro ulteriori pene rispetto a quelle che avevano gi\u00e0 sofferto: questo era il desiderio che esse avevano espresso durante la loro ultima preghiera. Le fiamme avrebbero dunque ucciso Chionia e Agape, ma lasciarono miracolosamente intatti i loro corpi e le loro vesti.\nPassati alcuni giorni, furono rinvenuti gli scrigni appartenenti ad Irene contenenti i Testi Sacri, i quali, sempre secondo il quarto editto imperiale, dovevano essere stati distrutti; la santa fu allora nuovamente condotta di fronte a Dulcezio, il quale la sottopose ad un lungo ed estenuante interrogatorio.\nIrene non ebbe alcun timore ad affrontare la durezza del presidente, che la invit\u00f2 nuovamente ad obbedire all'editto imperiale. Irene, nonostante avesse assistito alla condanna delle sue sorelle maggiori, fu risoluta \nDulcezio emise allora una seconda sentenza contro di lei:\n\u00abLe tue sorelle, conformemente all'ordine impartito, furono bruciate vive secondo la sentenza. Quanto a te, perch\u00e9 sei stata colpevole anche in precedenza, sia per la fuga, sia per aver nascosto questi scritti e queste pergamene, io ordino che tu non sia affatto privata della vita alla stessa maniera, ma ordino che, mediante la costrizione degli agoranomoi di questa citt\u00e0 e dello schiavo pubblico Zosimo, tu sia esposta nuda in un bordello, ricevendo dal palazzo del governatore un unico pane al giorno; e gli agoranomoi non permetteranno che tu ti allontani.\u00bb\nIl presidente fece allora requisire tutti i cofanetti di gioielli di Irene, e bruciare gli scritti. Sempre secondo la Lanata, pi\u00f9 che una condanna definitiva, questa voleva essere una sorta di violenta intimidazione, forse a farle rispettare l'editto di Diocleziano, o forse a confessare i nomi dei suoi complici.\nIrene rimase nel lupanare per qualche giorno, ma, evento straordinario e che ha dell'incredibile, nonostante la sua giovane et\u00e0 e la sua avvenenza: \u00abper la grazia dello Spirito Santo che la proteggeva e la conservava pura per il Dio Signore di tutte le cose, nessuno os\u00f2 avvicinarla, o anche arrivare a rivolgerle una parola ingiuriosa\u00bb.\nAllora Dulcezio fece richiamare di nuovo la santa al suo cospetto e disse:\n\u00abPersisti sempre nella tua follia?\u00bb Irene disse: \u00abNon \u00e8 follia, ma piet\u00e0.\u00bb\nIl governatore, emise, quindi la sua ultima e definitiva sentenza contro Irene:\n\u00abPoich\u00e9 Irene non ha voluto ubbidire all'ordine degli imperatori e sacrificare, e per di pi\u00f9 venera una setta detta cristiana, per questo motivo, come anche in precedenza le sue sorelle, ho ordinato che anch'essa sia bruciata viva\u00bb.\nEra il primo aprile del 304: Irene arriv\u00f2 sul luogo del supplizio pregando: sal\u00ec da sola sulla catasta di legname ardente e, mentre cantava salmi ed inni al Signore, consum\u00f2 il proprio atroce martirio.\nI documenti: gli \"hypomnemata\" di Tessalonica.\nA Pio Franchi de' Cavalieri spetta il merito di aver scoperto la redazione autentica dei documenti processuali di Agape, Chionia ed Irene, e di averne preparato un'edizione nel 1902, corredandola di preziose note critiche; ancora oggi questo \u00e8 il solo ed unico documento primitivo ed autentico che ci testimonia la vita delle tre sorelle. Tale rinvenimento ha permesso di correggere diversi errori e di colmare molte lacune negli scritti custoditi dalla Chiesa che narrano la vita delle sante martiri.\nI cristiani che, durante il periodo delle persecuzioni di Diocleziano, erano imprigionati, prima di essere condannati al martirio dovevano subire un processo. Durante il suo svolgimento, un compilatore prendeva nota di tutto ci\u00f2 che avveniva durante le varie sedute, riportando fedelmente i gesti e i dialoghi che avvenivano tra i vari personaggi; tutti questi verbali (quelli tessalonicesi erano detti \"ypomnemata\") erano conservati negli archivi proconsolari della citt\u00e0 in cui il processo si svolgeva.\nIl compilatore che ha redatto questi verbali doveva certamente essere tessalonicese: si capisce dalle parole di elogio per la citt\u00e0 e dallo stile della narrazione. Egli \u00e8 stato molto scrupoloso nella compilazione degli atti: da un'attenta analisi del testo \u00e8 possibile comprendere quanto egli sia stato fedele alle vicende che si svolsero durante il processo e la sua intenzione di non voler assolutamente falsare la realt\u00e0 agli occhi del lettore. \u00c8 tuttavia noto che gli \"ypomnemata\" in alcuni casi fossero accessibili al pubblico: cos\u00ec dovette essere di quelli di Agape, Chionia ed Irene; alcuni abitanti di Tessalonica poterono averli, forse in cambio di denaro.\nQuest'ipotesi trova conferma analizzando lo stile della parte finale del documento: essa, infatti, narra in modo semplice, ed allo stesso tempo e ricco di enfasi, tutti i patimenti che l'ultima delle tre martiri dovette subire e gli ultimi istanti della sua vita. Tutto ci\u00f2 contrasta nettamente con il linguaggio schematico e procedurale della parte iniziale: sicuramente, quindi, questi documenti sono stati modificati nel tempo, non per quel che riguarda il loro contenuto, che dovrebbe essere autentico (dato che lo svolgimento dei fatti \u00e8 simile a quello narrato in molti altri documenti processuali dell'epoca), ma per quanto concerne lo \"stile\" della narrazione.\nTale supposizione \u00e8 confermata dall'analisi di Giuliana Lanata; nelle sue note, ella afferma che il processo contro le sorelle Agape, Irene e Chionia occup\u00f2 diverse sedute. I verbali riguardanti questi interrogatori furono successivamente collegati tra loro, in modo da costituire un unico racconto, da un agiografo che inoltre ha premesso agli atti un prologo generale, ha inserito in un ambiente narrativo di dubbia attendibilit\u00e0 il verbale (o parte di esso) dell'ultima seduta riguardante Irene, ed ha raccontato in un breve epilogo la fine di Irene, e comunicato la data della sentenza e della sua esecuzione: il 1\u00ba aprile del 304.\nLe note della Lanata confermano inoltre l'autenticit\u00e0 dei fatti narrati in questi documenti, alla luce di quelle che erano le leggi in vigore in quel periodo, dello svolgimento di molti altri processi simili, di quanto prescritto dall'editto imperiale; ella manifesta soltanto alcune perplessit\u00e0 per quanto riguarda l'ultima parte del documento, non tanto dal punto di vista del contenuto, quanto per quel che riguarda lo stile narrativo che gli \u00e8 stato impresso in seguito.\nAi tessalonicesi doveva interessare molto il ricordo delle tre sorelle, e di queste custodirono gelosamente gli atti; negli archivi proconsolari della citt\u00e0 si trovavano forse anche le memorie della condanna di Eutichia, Filippa, Cassia ed Agatone, nominati soltanto nel primo interrogatorio: ma questi, forse perch\u00e9 non erano di condizione agiata (al contrario delle tre sorelle) o forse non essendo ancora neppure di Tessalonica, non destarono altrettanta attenzione.\nCulto.\nLa santa \u00e8 venerata sia dalle Chiese ortodosse orientali che dalla Chiesa cattolica, che la ricordano il 5 aprile.\nDal Martirologio Romano: \"A Salonicco nella Macedonia, ora in Grecia, santa Irene, vergine e martire, che per aver disatteso l'editto di Diocleziano conservando nascosti i libri sacri fu portata in un pubblico lupanare e poi messa al rogo per ordine del governatore Dulcezio, sotto il quale anche le sue sorelle Agape e Chiona avevano precedentemente subito il martirio\"."}
{"id": "1111307", "revid": "174925", "url": "https://it.wikipedia.org/wiki?curid=1111307", "title": "Conte zio", "text": "Conte zio \u00e8 un personaggio dei \"Promessi Sposi\" e, nel romanzo, compare come lo zio di don Rodrigo e del conte Attilio. \nDescrizione.\nLo incontriamo per la prima volta nel capitolo XI, ma entra nell'azione della vicenda nel capitolo XVIII, proprio a met\u00e0 libro, ed \u00e8 presentato con metodo ribaltato rispetto al solito: prima vi \u00e8 la sua descrizione diretta da parte del narratore onnisciente, poi la verifica di tali caratteristiche \"sul campo\", grazie al colloquio con il padre provinciale.\nScrisse Manzoni:\nSi capisce che il conte zio era un uomo di estremo prestigio, e questo era aumentato soprattutto dopo un viaggio a Madrid, nel palazzo reale, dal Re di Spagna; il suo volere era difficilmente contrastabile ed aveva in mano un grande potere. Nella storia, il conte Attilio gli chiede aiuto riguardo a Fra Cristoforo.\nIl conte invita dunque il padre provinciale ad un incontro ben preparato, per far capire al religioso chi comanda (si \u00e8 circondato, per l'occasione, delle pi\u00f9 alte cariche politiche: parenti altolocati e sprezzanti, clienti ossequiosi o fidati ecc. che si comportavano con \"sprezzatura signorile\"). Il padre provinciale capisce e infatti, dopo mille tentennamenti, viene convinto ad allontanare da Pescarenico il Padre Cristoforo. Negli ultimi capitoli del romanzo il conte zio muore, ucciso dalla peste.\nEugenio Donadoni scrive che quella del conte Zio \u00e8 un'autorit\u00e0 \"d'influenza\", esercitata a fine malefico. \u00c8 un anonimo, che ha la forza della sua nullit\u00e0, la consapevolezza del suo niente divenuto una potenza, \u00e8 ombroso del suo credito, del suo sangue, del suo nome, che son tutto per lui; la sua vanit\u00e0 si trasforma in ingiustizia e l'uomo ridicolo diventa cattivo. Nel colloquio con il padre provinciale appare esperto diplomatico; la sua prudenza (che \u00e8 spesso vilt\u00e0 ed egoismo) \u00e8 la sua virt\u00f9. \u00c8 vacuo non men che cattivo, irriducibilmente testardo e puntiglioso. Punta alla carriera, avveduto e scaltro, ambiguo nei comportamenti ma vuoto dietro l'apparenza, \"come quelle scatole [...] con su certe parole arabe: e dentro non c'\u00e8 nulla.\""}
{"id": "1111313", "revid": "1543377", "url": "https://it.wikipedia.org/wiki?curid=1111313", "title": "Gioco reale di Ur", "text": "Con gioco reale di Ur (o anche gioco delle venti caselle) ci si riferisce ad alcune tavole da gioco trovate nelle tombe reali di Ur da Leonard Woolley negli anni venti del XX secolo e datate ad un periodo compreso tra il 2400 a.C. e il 2600 a.C.. \u00c8 considerato tra i pi\u00f9 antichi reperti completi di un gioco da tavolo che sia mai stato scoperto. Una tavola da gioco simile, realizzata in legno \u00e8 stata ritrovata negli scavi di Shahr-i Sokhta nell'Iran meridionale.\nInsieme al senet \u00e8 considerato da alcuni uno dei predecessori del moderno \"backgammon\".\nReperti ritrovati.\nLa tavola da gioco consiste di un rettangolo di 8x3 caselle a cui mancano due caselle esterne da ciascuno dei due lati lunghi, anche se le decorazioni delle caselle varia da tavola a tavola e possono andare da motivi geometrici (reperto U 10478 e U 9000) a scene che ritraggono animali selvaggi (reperto U 11162) o anche un misto di entrambe (reperto 10557). Comunque tutte hanno in comune la presenza di 5 caselle decorate con una rosetta nelle stessa posizione. Le tavole da gioco sono cave e all'interno sono conservati i componenti del gioco, costituiti da quattordici pedine (sette per ogni giocatore) e da sei dadi tetraedrici con le punte arrotondate in pietra o lapislazzuli con due delle quattro punte marcate con inserti (pertanto ogni dado poteva dare due risultati possibili, a seconda se a puntare verso l'alto fosse una punta intarsiata).\nLe qualit\u00e0 delle tavole da gioco ritrovate a Ur \u00e8 molto differente: la pi\u00f9 semplice \u00e8 in ardesia decorata con motivi geometrici in madreperla, mentre altre sono decorate anche con inserti in lapislazzuli e corniola. Solo due tavole da gioco sono state ritrovate complete, le rimanenti erano troppo rovinate per poter essere completamente restaurate e i loro componenti sono stati ritrovati nelle vicinanze.\nLa tavoletta ritrovata a Shahr-i Sokhta \u00e8 invece in legno con inciso un serpente le cui spire formano i quadretti della tavola.\nDiffusione.\nIl Gioco reale di Ur si diffuse, evolvendosi, in Iran, Siria, Egitto, Libano, Sri Lanka, Cipro e Creta. Per esempio sono state ritrovate tavole simili a quelle di Ur nelle tombe dell'Antico Egitto risalenti al 1580 a.C. e un'altra risalente alla stessa epoca \u00e8 stata ritrovata a Ekomi sull'isola di Cipro, il gruppo di caselle pi\u00f9 piccolo che si trovava a una delle estremit\u00e0 si \u00e8 trasformato in una fila, ma le rosette sono state conservate e il regolamento doveva essere simile. Il gioco veniva chiamato Tau dagli egizi.\nRicostruzione del regolamento.\nLa mancanza di descrizioni del regolamento sollev\u00f2 l'interesse di diversi studiosi che avanzarono varie ipotesi proponendo regole per il gioco sulla sola base dei componenti ritrovati.\nUna ricostruzione pi\u00f9 dettagliata \u00e8 stata avanzata da Irving Finkel (curatore del British Museum ed esperto di incisioni cuneiformi) all'inizio degli anni ottanta, sulla base dell'analisi di due tavolette cuneiformi. La prima di queste, identificata come BM 33333B, risale al 177-176 a.C. ed \u00e8 stata incisa dallo scriba babilonese Itti-Marduk-bal\u0101lu, copiando una tavoletta appartenente a Iddin-B\u0113l, uno studioso di un'altra famiglia. \u00c8 stata ritrovata nel 1880 nelle rovine di Babilonia e ceduta al British Museum. La seconda tavoletta facente parte della collezione privata del conte Aymar de Liedekerke-Beaufort, and\u00f2 distrutta nella prima guerra mondiale, ma si salvarono le foto dettagliate che ne erano state fatte. Questa tavoletta non \u00e8 datata, ma \u00e8 stata valutata risalente a qualche secolo prima della tavoletta babilonese e probabilmente proveniente dalla citt\u00e0 di Uruk.\nEntrambe le tavolette su una faccia riportano una griglia di linee orizzontali, verticali e diagonali che la dividono in dodici caselle a loro volta contenenti un rombo affiancato da sei triangoli. Ogni zona \u00e8 inscritta con uno o pi\u00f9 caratteri cuneiformi e il rombo centrale contiene uno dei simboli dello zodiaco e questi forniscono l'ordine di lettura delle caselle. Un'iscrizione sul lato della seconda tavoletta indica che il contenuto della tavoletta riguarda un gioco il cui nome si pu\u00f2 tradurre come \"branco di cani\" Il retro della prima tavoletta contiene due colonne di testo che contengono un elenco dei componenti del gioco, il risultato dei dadi necessari per l'ingresso di ogni pezzo e il risultato se un pezzo atterra o meno su uno delle caselle marcati sulla tavola da gioco.\nSecondo la ricostruzione di Finkel si trattava di un gioco di percorso e d'azzardo in cui i giocatori devono entrare da una casella della tabella e percorrerla fino all'uscita. Il numero di caselle percorse viene determinato dal lancio dei dadi e atterrando su un pezzo avversario lo si costringe a dover ripartire dall'inizio. Se un pezzo salta una delle caselle con la rosetta il giocatore deve pagare una posta alla cassa, mentre se vi atterra ritira una posta. Se un pezzo si trova su una casella con una rosetta \u00e8 immune dall'essere obbligato a ricominciare il percorso.\nAlcuni dei componenti descritti nella tavoletta sono comunque lievemente diversi rispetto a quello delle tavole da gioco ritrovate (al posto dei dadi tetraedrici vengono usati dadi ottenuti da astragali di bue o pecora e ogni giocatore dispone di cinque pedine invece di sette."}
{"id": "1111315", "revid": "86599", "url": "https://it.wikipedia.org/wiki?curid=1111315", "title": "Lista di asteroidi (25001-26000)", "text": "Di seguito una lista di asteroidi dal numero 25001 al 26000 con data di scoperta e scopritore."}
{"id": "1111317", "revid": "654403", "url": "https://it.wikipedia.org/wiki?curid=1111317", "title": "Esporte Clube Juventude", "text": "LEsporte Clube Juventude, noto anche semplicemente come Juventude, \u00e8 una societ\u00e0 calcistica brasiliana con sede nella citt\u00e0 di Caxias do Sul, nello stato del Rio Grande do Sul.\nStoria.\nLa Juventude \u00e8 stata fondata il 29 giugno 1913, da 35 ragazzi di Caxias do Sul, discendenti di immigrati italiani. Ant\u00f4nio Chiaradia Neto fu scelto come primo presidente del club.\nIl 20 luglio 1913, la Juventude ha giocato la sua prima partita, contro il Serrano di Carlos Barbosa, Rio Grande do Sul. La partita \u00e8 terminata 4-0 a favore della Juventude.\nL'8 marzo 1915, la Juventude perse la sua prima partita. Il Fu\u00dfball, della vicina citt\u00e0 di Montenegro, sconfisse la Juventude 4-1, interrompendo una serie di 23 vittorie di fila.\nIl 10 ottobre 1919, la Juventude \u00e8 entrata a far parte Federa\u00e7\u00e3o Ga\u00facha de Futebol, l'organo che governa il calcio nello stato del Rio Grande do Sul.\nNel 1920, il club \u00e8 diventato professionistico, dopo aver preso alcuni giocatori uruguaiani.\nL'11 marzo 1975, ha giocato la sua prima partita contro il Caxias, la partita \u00e8 terminata 1-0 a favore della Juventude. Il gol \u00e8 stato siglato da Da Silva. Le partite tra questi due club sono note come Ca-Ju.\nIl 25 maggio 1993, la Juventude ha siglato una partnership con la Parmalat, portando maggiori investimenti al club.\nIl 4 dicembre 1994, la Juventude vince il\nCampeonato Brasileiro S\u00e9rie B, che \u00e8 stato il primo titolo nazionale conquistato dal club, ottenendo cos\u00ec la promozione in Serie A.\nIl 7 giugno 1998, la Juventude ha vinto il Campionato Ga\u00facho, senza perdere nessuna partita.\nIl 27 giugno 1999, la Juventude ha vinto il suo pi\u00f9 importante titolo nazionale, la Coppa del Brasile, ottenendo cos\u00ec il diritto a partecipare alla Coppa Libertadores dell'anno successivo.\nNel 2000, la Juventude ha partecipato alla Coppa Libertadores per la prima volta, ma il club \u00e8 stato eliminato alla fase a gironi.\nNel 2013, la Juventude \u00e8 arrivata al secondo posto nel campionato di S\u00e9rie D, ottenendo cos\u00ec la promozione in S\u00e9rie C per la stagione 2014.\nNel 2020, la Juventude \u00e8 arrivata al terzo posto nel campionato di S\u00e9rie B, ottenendo cos\u00ec la promozione in S\u00e9rie A per la stagione 2021. Parteciper\u00e0 il massimo campionato brasiliano di calcio per la prima volta in 13 anni.\nAltri sport.\nIl club ha al suo interno anche una squadra di football americano, chiamata Juventude F.A.."}
{"id": "1111326", "revid": "154893", "url": "https://it.wikipedia.org/wiki?curid=1111326", "title": "Cardamine enneaphyllos", "text": "La dentaria a 9 foglie (Cardamine enneaphyllos ) \u00e8 una pianta erbacea, perenne appartenente alla famiglia delle Brassicaceae.\nSistematica.\nLa famiglia delle Brassicaceae (assieme alle Asteraceae) \u00e8 una delle pi\u00f9 numerose delle Angiosperme, diffusa principalmente nella fascia temperata e fredda del nostro globo. Il genere \"Cardamine\" comprende fino a 150 specie, una trentina delle quali sono presenti spontaneamente sul territorio italiano. \nIl Sistema Cronquist assegna la famiglia delle Brassicaceae all'ordine Capparales mentre la moderna classificazione APG la colloca nell'ordine delle Brassicales. Sempre in base alla classificazione APG sono cambiati anche i livelli superiori (vedi tabella a destra).\nNelle classificazioni pi\u00f9 vecchie la famiglia del genere \"Cardamine\" era chiamata anche Crociferae e a volte Cruciferae.\nIl genere \"Cardamine\" appartiene alla trib\u00f9 delle \"Arabideae\" le cui specie sono caratterizzate dall'avere una radichetta \u201caccombente\u201d, ossia che rimane ancorata ai cotiledoni e quindi si sviluppa lungo la linea di separazione degli stessi, mentre all'interno del genere \"Cardamine ennaphyllos\" fa parte del \u201csub-genere\u201d (o sezione) \"Dentaria\".\nQuesto genere non ha sempre avuto l'attuale struttura tassonomica. Inizialmente, con Linneo, furono formati due generi distinti chiamati \"Dentaria\" e \"Cardamine\" poi in seguito riuniti in un unico genere (\"Cardamine\") considerandolo comunque abbastanza polimorfo. Le due sezioni (\"Cardamine\" e \"Dentaria\") differiscono in quanto le seconde hanno i semi provvisti di una largo ed alato funicolo o peduncolo (cotiledoni peduncolati); si distinguono inoltre per l'habitat abbastanza caratteristico (frequentano i boschi di latifoglie \u2013 soprattutto faggete su un substrato abbastanza ricco di sostanze nutrienti) e per la precoce fioritura. In realt\u00e0 solo nelle specie europee, le due sezioni, presentano dei caratteri morfologici abbastanza riconoscibili, mentre non altrettanto avviene per le specie del Nuovo Mondo dove presentano una notevole convergenza strutturale. In effetti la spinta ad unificare i due generi \u00e8 venuta proprio dagli Autori americani. \u00c8 da aggiungere inoltre che anche attualmente le specie spontanee della flora americana sono pressoch\u00e9 ignote all'Europa, questo significa che nonostante i grandi traffici commerciali non \u00e8 avvenuto un gran scambio di semi o piantine fra i due continenti.\nSinonimi.\nLa specie di questa scheda ha avuto nel tempo diverse nomenclature. L'elenco che segue indica il sinonimo pi\u00f9 frequentemente usato per questa specie:\nSpecie simili.\nAlcune specie dello stesso genere (o meglio sub-genere \"Dentaria\") sono abbastanza simili ad un primo sguardo distratto, in realt\u00e0 ognuna ha una sua caratteristica ben distinguibile:\nLa specie di questa scheda, nell'oscurit\u00e0 del sottobosco, pu\u00f2 facilmente essere confusa con l'Anemone trifolia; in effetti l'apparato fogliare \u00e8 molto simile, mentre invece i fiori hanno una struttura completamente diversa. \nInvece molto simile \u00e8 la \"Cardamine waldsteinii\" Dyer (sinonimi = \"Dentaria trifolia\" W. &amp; F.; = \"Dentaria alternifolia\" D. Torre), ma non \u00e8 presente in Italia in quanto ha una diffusione \u201cillirica\"; al massimo si pu\u00f2 trovare al confine con la Slovenia. Comunque un buon elemento di distinzione \u00e8 la disposizione delle tre foglie che \u00e8 alterna e non verticillata (vedi disegno).\nEtimologia.\nIl nome del genere (\"Cardamine\") potrebbe derivare da due parole greche: \"Kardia\" (cuore) e \"Dam\u00e0o\" (addomesticare), questo in riferimento ad alcune propriet\u00e0 medicinali (cardiotoniche) che anticamente si credevano possedere le piante di questo genere. In effetti nella Grecia antica con \"Kardamine\" si indicavano diverse piante che noi oggi possiamo identificarle con il crescione (probabilmente si tratta del \"Cardamine pratensis\" \u2013 Billeri dei prati) comune in tutta Europa e anche nel nord della Grecia.\nIl nome di \"Dentaria\" (la prima denominazione in senso cronologico del genere di queste piante) venne definito dal botanico francese Joseph Pitton de Tournefort (5 giugno 1656 - 28 dicembre 1708). Questo nome venne scelto per la somiglianza di certe protuberanze del rizoma simili a \"denti\". Ma altre dizioni fanno pensare ad una derivazione dal latino (Dens=dente) con riferimento alle sue presunte capacit\u00e0 di cura dal mal di denti, ma anche alla fitta dentatura del margine fogliare.\nIl nome sia specifico che comune (\u201c\"enneaphyllos\"\u201d e \u201cDentaria a 9 foglie\u201d) deriva dal numero complessivo dei segmenti dell'apparato fogliare, per l'appunto 9.\nL'attuale binomio scientifico (\"Cardamine ennephyllos\") \u00e8 stato definito dai botanici Linneo e dal botanico e fisico Heinrich Johann Nepomuk von Crantz in un lavoro pubblicato nel 1769.\nIn lingua tedesca questa pianta si chiama \"Quirlbl\u00e4ttrige Zahnwurz\"; in francese si chiama \"Dentaire \u00e0 neuf folioles\"; in inglese si chiama \"Drooping Bittercress\".\nMorfologia.\n\u00c8 una pianta dall'aspetto eretto di altezza media dai 20 ai 40\u00a0cm. La forma biologica \u00e8 geofita rizomatosa (G rhiz): ossia \u00e8 una pianta perenne erbacea che porta le gemme in posizione sotterranea. Durante la stagione avversa non presenta organi aerei e le gemme si trovano in un organo sotterraneo chiamato rizoma, un fusto sotterraneo dal quale, ogni anno, si dipartono nuove radici e nuovi fusti aerei.\nRadici.\nRadici secondarie da rizoma.\nFoglie.\nFacilmente questa pianta possiede un unico verticillo formato da tre foglie palmato-composte ognuna con tre lobi, per un totale di 9 lobi seghettati irregolarmente sui bordi. Le foglie sono unicamente cauline e senza bulbilli e il colore \u00e8 verde scuro. La forma \u00e8 ellittica per il lobo centrale (lungo fino a 5\u00a0cm) e lanceolato-asimmetrica per quelli laterali.\nInfiorescenza.\nL'infiorescenza si compone di alcuni fiori raggruppati a racemo pendulo (o in modo corimboso) e portati da un peduncolo di 15\u00a0mm che parte dal centro del verticillo fogliare. Alla base del peduncolo pu\u00f2 essere presente una singola foglia ascellante.\nFiore.\nI fiori sono ermafroditi, dialipetali, attinomorfi e tetrameri (calice e corolla composti da 4 parti). Il colore dei fiori \u00e8 giallo pallido. Dimensione del fiore: 12 \u2013 20\u00a0mm.\nFrutti.\nIl frutto \u00e8 una siliqua (molto pi\u00f9 lunga che larga) eretta, semplice (non \u00e8 articolata) a due valve piane. Queste (le valve) sono disposte longitudinalmente, sono strette e senza nervature (\u00e8 presente un nervo ma quasi indistinto). In fase di deiscenza si aprono di scatto, a volte attorcigliandosi su se stesse. All'interno del frutto si trovano, disposti linearmente, alcuni piccoli semi. Dimensione della siliqua: larghezza 3 \u20134\u00a0mm; lunghezza 40 \u2013 60\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nGiardinaggio.\nL'unico uso che viene fatto di queste piante \u00e8 nel giardinaggio. \u00c8 una pianta a sviluppo tappezzante (si allarga molto nel corso delle varie stagioni) per cui \u00e8 adatta a ricoprire ampie zone."}
{"id": "1111329", "revid": "486946", "url": "https://it.wikipedia.org/wiki?curid=1111329", "title": "Compagnia olandese delle Indie Orientali", "text": ""}
{"id": "1111330", "revid": "486946", "url": "https://it.wikipedia.org/wiki?curid=1111330", "title": "Compagnia olandese delle Indie Occidentali", "text": ""}
{"id": "1111333", "revid": "198277", "url": "https://it.wikipedia.org/wiki?curid=1111333", "title": "Buona la prima!", "text": "Buona la prima! \u00e8 un programma televisivo di Fatma Ruffini, prodotto da Grundy Italia e trasmesso da Italia 1 dal 2007 al 2017. I due attori principali sono il duo comico Ale e Franz. Il programma ha avuto nel 2019 un rifacimento su Rai 2 con i medesimi attori, dal titolo \"Improvviserai\".\nFormat.\nBasato sul \"format\" tedesco \"Schillerstra\u00dfe\" trasmesso da Sat.1, che ha poi avuto successo anche in Francia col titolo \"Totale Impro\", \"Buona la prima!\" \u00e8 un programma abbastanza \"sui generis\" mescolando il teatro, lo show televisivo e il genere sitcom.\nGli attori in scena non hanno copione, conoscono il punto di partenza della storia ma ne devono poi improvvisare il seguito. A determinare il corso della trama vi \u00e8 un \"suggeritore\" che comunica con gli attori in scena tramite auricolari: solo il personaggio interessato e gli spettatori a casa sentono il suggerimento, mentre il pubblico in sala lo pu\u00f2 leggere su un maxischermo; gli altri attori devono invece essere bravi ad assecondare chi ha ricevuto il suggerimento, creando continuamente nuove gag comiche.\nOgni puntata ha una trama a s\u00e9 stante, e solo quella principale resta la stessa: Franz \u00e8 andato ad abitare nel \"loft\" di Ale, e i due sono cos\u00ec costretti a vivere insieme. Le puntate prevedono la partecipazione di un \"ospite a sorpresa\" che arriva all'improvviso in scena e interagisce con gli attori, guidato anche lui dai suggerimenti attraverso gli auricolari.\nNel corso degli anni, sono state apportate cicliche novit\u00e0 al format: nella seconda edizione viene introdotta la cosiddetta \"stanza del mistero\", dove i protagonisti entrano e si ritrovano ogni volta in una situazione completamente estranea alla trama della puntata, mentre nella quarta le vicende sono ulteriormente movimentate da prove in esterna che i protagonisti devono superare, onde poter rientrare in teatro.\nIl pezzo strumentale utilizzato come sigla di apertura e chiusura \u00e8 ispirato al brano \"La Grange\" degli ZZ Top.\nEdizioni.\nLe prime tre edizioni di \"Buona la prima!\" vennero prodotte dal 2007 al 2009. Nel 2017, a otto anni di distanza, viene prodotta una quarta edizione.\nPersonaggi e interpreti.\nPersonaggi secondari.\nI due protagonisti sono affiancati in ogni puntata da altri attori comprimari con cui interagiscono, anche loro guidati dai suggerimenti via auricolari.\nNella prima edizione \u00e8 anche presente l'attore Nicola Stravalaci a cui \u00e8 assegnato il particolare compito di interpretare un personaggio diverso per ogni puntata in cui appare: in \"L'equivoco\" \u00e8 un notaio, in \"La caviglia slogata\" \u00e8 un massaggiatore, in \"Quiz Show\" \u00e8 un venditore porta a porta e in \"Debucisondeteibol\" \u00e8 un mitomane convinto di essere un inglese.\nIl suggeritore.\nLo svolgimento della trama di ogni puntata \u00e8 affidato ogni volta a un \"suggeritore\", un vip dello spettacolo italiano, che ha il compito di guidare le azioni degli attori in scena. Il suggeritore, seduto in mezzo al pubblico, si limita soltanto a spiegare ai protagonisti l'inizio della puntata, per poi comunicare con loro esclusivamente tramite auricolari, fornendo strambi e bizzarri suggerimenti a cui i protagonisti devono assolutamente attenersi.\nFra questi ci sono stati cantanti (Enrico Ruggeri, Giuliano Sangiorgi), giornalisti (Emilio Fede, Marco Mazzocchi, Pierluigi Pardo, Cristina Parodi, Sandro Piccinini, Lamberto Sposini), attori (Ambra Angiolini, Asia Argento, Diego Abatantuono, Massimo Boldi, Geppi Cucciari, Ricky Memphis, Francesco Pannofino), personaggi televisivi (Paola Barale, Silvia Toffanin, Cristina Chiabotto, Nicola Savino), disc jockey (Albertino, Linus, Paola Maugeri) e sportivi (Graziano Cesari).\nL'ospite a sorpresa.\nNella maggior parte delle puntate partecipa anche un altro personaggio famoso, il cosiddetto \"ospite a sorpresa\", che all'insaputa del cast si presenta improvvisamente in scena, guidato dai consigli del suggeritore, e interagisce con gli altri attori.\nFra questi ci sono stati sportivi (Marco Belinelli, i fratelli Mauro e Mirco Bergamasco, Mart\u00edn Castrogiovanni, Jury Chechi, Giorgio Chiellini, Danilo Gallinari, Marco Materazzi, Antonio Rossi, Marco Simoncelli, Javier Zanetti), comici (Claudio Bisio, Leonardo Manera), showgirl (Elisabetta Canalis, Lorella Cuccarini, Magda Gomes, Michelle Hunziker, Juliana Moreira, Bel\u00e9n Rodr\u00edguez, Alena \u0160eredov\u00e1, Ambra Angiolini)."}
{"id": "1111338", "revid": "125800676", "url": "https://it.wikipedia.org/wiki?curid=1111338", "title": "Clube N\u00e1utico Capibaribe", "text": "Il Clube N\u00e1utico Capibaribe \u00e8 un club sportivo fondato nel 1901, a Recife, capitale dello Stato del Pernambuco nel Brasile. Prima la principale attivit\u00e0 sportiva del sodalizio era il canottaggio.\nTitoli.\nNel calcio, sport nel quale \u00e8 pi\u00f9 attivo, il N\u00e1utico pu\u00f2 vantare 21 titoli di campione statali, il primo nel 1934 e il pi\u00f9 recente conquistato nel 2004. \u00c8 tri-campione del Nord-Nordest (tra il 1963 e il 1965) e vicecampione della Ta\u00e7a Brasil (nel 1967, che gli permise di partecipare alla Coppa Libertadores - nel quale fu eliminato a causa di un errore della CONMEBOL, che non aveva autorizzato due sostituzioni per partita, regola gi\u00e0 attuata dalla FIFA e gi\u00e0 usata dalla CBD. L'allenatore del N\u00e1utico, per perdere tempo, sostitu\u00ec un giocatore quando la squadra gi\u00e0 aveva la vittoria garantita e questo caus\u00f2 la squalifica, con la perdita dei punti ottenuti nella partita). \u00c8 l'unica squadra exacampione pernambucano, oltre ad aver conquistato, nel 2001, il titolo di campione nell'anno del centenario, l'unica nel suo Stato.\nStrutture sportive.\nIl N\u00e1utico \u00e8 proprietario dello stadio El\u00e1dio de Barros Carvalho, pi\u00f9 conosciuto come Aflitos, la cui capacit\u00e0 \u00e8 di 30\u00a0000 spettatori seduti. \u00c8 anche proprietario del centro sportivo CT Senator Wilson Campos, situato nel quartiere Guabiraba, 49 ettari dove vi sono 4 campi ufficiali, l'area amministrativa del club, spogliatoi, ecc. Ed \u00e8 anche proprietario di un centro per canottaggio, situato nella Rua da Aurora, nel centro di Recife.\nMascotte.\nLa mascotte della squadra \u00e8 il timbu, nome locale dell'opossum \"Didelphis albiventris\".\nLa scelta di tale animale \u00e8 legata a una partita del 19 gennaio 1934. Alla fine del primo tempo, sull'1-1, i giocatori del N\u00e1utico erano fradici per la pioggia e un dirigente della squadra port\u00f2 una bottiglia di una bevanda alcolica esortando i calciatori a berne un sorso per scaldarsi. La scena scaten\u00f2 i tifosi avversari che, per deridere i giocatori del N\u00e1utico, si misero a gridare \"timbu!\" (nella cultura popolare si dice che l'animale abbia una passione per l'alcool). La partita si concluse con la vittoria per 3-1 del N\u00e1utico e i giocatori si presero la rivincita gridando ai tifosi \"timbu 3 a 1!\"\nAllenatori.\nAlcuni ex allenatori sono:"}
{"id": "1111341", "revid": "135224", "url": "https://it.wikipedia.org/wiki?curid=1111341", "title": "Dialetto bonifacino", "text": "Il bonifacino (in ligure \"bonifassin\") \u00e8 una variante c\u00f2rsa del ligure della Riviera di Ponente.\nDiffusione del bonifacino.\nIl bonifacino fino a met\u00e0 Ottocento era parlato praticamente da tutta la popolazione di Bonifacio, mentre oggi \u00e8 parlato da una ristrettissima minoranza compresa tra 600 e 800 persone sui circa 2.700 abitanti del paese. Non ha alcun riconoscimento ufficiale, ma l'associazione bonifacina \"Di ghi di sc\u00e9\" (Digli di s\u00ec) cerca di mantenerne l'uso vivo all'interno del paese. Gli altri abitanti del paese parlano il c\u00f2rso nella sua variante meridionale e il francese.\nStoria del ligure a Bonifacio.\nA partire dal 1195 e, specialmente, dopo la battaglia della Meloria, del 1284, in cui sconfisse la rivale Pisa, la Repubblica di Genova insedi\u00f2 a Bonifacio coloni della Riviera di Ponente, soprattutto della zona di Savona, Varazze e Albenga. Nonostante diverse occupazioni o tentativi di occupazione, il dialetto venne conservato. Dopo il passaggio della Corsica alla Francia nel 1768, per quasi un secolo, fino al 1860, le lingue pi\u00f9 parlate nella cittadina furono il dialetto ligure bonifacino e l'italiano; dopo il 1860 cominci\u00f2 un lento decadimento della lingua, con l'uso sempre maggiore del c\u00f2rso e, soprattutto negli ultimi cinquant'anni, del francese. Il bonifacino ha mantenuto degli arcaismi ed \u00e8 inoltre stato influenzato molto dal c\u00f2rso e, negli ultimi anni, anche dal francese (ad esempio \"greva\" che vuol dire sciopero che deriva dal francese \"gr\u00e8ve\")."}
{"id": "1111344", "revid": "2153076", "url": "https://it.wikipedia.org/wiki?curid=1111344", "title": "Tourist", "text": "Tourist \u00e8 il secondo album del gruppo musicale britannico Athlete. Esso \u00e8 stato pubblicato il 31 gennaio 2005.\nIl disco.\nPer questo secondo album, Athlete dimostrano uno stile pi\u00f9 maturo musicale, la creazione di un album pi\u00f9 essenziale di quella sopra, cupo e riflessivo del loro primo album \"Vehicles and Animals\". L'album \u00e8 anche pi\u00f9 ricco musicalmente (probabilmente simile allo stile dei Coldplay).\nIl primo singolo dell'album, \"Wires\", \u00e8 diventato il pi\u00f9 grande successo per la band con l'ingresso nel Official Singles Chart al #4. L'album \u00e8 anche arrivato ad una buona classifica, raggiungendo la cima della Official Albums Chart e alla settimana durante la quale \u00e8 uscito. Nonostante questo successo, l'album \"Tourist\" aveva un misto di ricezione critica, con qualche affermazione che gli Athlete non erano riusciti a mantenere lo stile unico del loro album precedente, mentre altri hanno visto il nuovo album come una progressione logica dal loro vecchio sound.\nAlla fine del 2005, \" Tourist\" \u00e8 diventato il 32\u00ba album pi\u00f9 venduto dell'anno nel Regno Unito, e \"Wires\" \u00e8 stato l'89\u00b0 singolo pi\u00f9 venduto.\n\"Chances\" \u00e8 stata usata nel decimo episodio della quinta serie di Doctor Who, quando il Dottore ed Amy Pond portano Vincent van Gogh al Museo d'Orsay e gli mostrano quanto importante sarebbe diventato in futuro."}
{"id": "1111356", "revid": "81297257", "url": "https://it.wikipedia.org/wiki?curid=1111356", "title": "Metaboliti", "text": ""}
{"id": "1111357", "revid": "1590006", "url": "https://it.wikipedia.org/wiki?curid=1111357", "title": "Produttore artistico", "text": "Viene definito produttore artistico in campo discografico colui che segue e dirige l'intera realizzazione di un album (o di un singolo) curandone diversi aspetti. Innanzitutto il produttore artistico decide, solitamente insieme all'interprete, una linea artistica da seguire, di conseguenza si assume la responsabilit\u00e0 della scelta sugli arrangiamenti, sugli strumenti utilizzati nei vari brani, su eventuali partecipazioni di altri interpreti. Inoltre il produttore artistico coordina le sessioni di lavoro in studio, solitamente sceglie e fornisce i musicisti necessari alle registrazioni, ed \u00e8 il referente per ogni tipo di operazione necessaria al completamento del lavoro. Il produttore artistico si occupa soprattutto di curare nel modo giusto la produzione dei brani o del disco, e l'aspetto comunicativo sonoro e autorale, in funzione del target a cui il prodotto musicale vuole rivolgersi.\nIl produttore artistico pu\u00f2 essere una singola persona oppure un \"team\" di lavoro formato da un gruppo di persone piuttosto che dal vero e proprio produttore pi\u00f9 l'artista che interpreta i brani.\nQuesto lavoro \u00e8 retribuito economicamente sia per mezzo economico che con royalties e/o edizioni. \nSi differenzia quindi sostanzialmente dal produttore esecutivo, cio\u00e8 colui che finanza l'operazione, che \u00e8 una figura generalmente interpretata dalle case discografiche o dagli editori musicali (che possono essere definiti nell'operazione artistica appunto produttori discografici) per il fatto che il produttore artistico non impiega risorse proprie.\nIn Italia.\nFamosi produttori artistici in Italia sono quelli usciti dalla scuola dell'RCA Italiana negli anni a cavallo tra i '60 e i '90: Lilli Greco (Francesco De Gregori, Paolo Conte, Patty Pravo), Antonio Coggio (Claudio Baglioni, Mariella Nava), Nanni Ricordi (Gino Paoli, Endrigo, Jannacci), tanto per citarne alcuni."}
{"id": "1111360", "revid": "1543377", "url": "https://it.wikipedia.org/wiki?curid=1111360", "title": "Doppia predestinazione", "text": "La doppia predestinazione \u00e8 un concetto centrale della soteriologia calvinista.\nQuesta dottrina rimanda ai concetti di elezione e riprovazione cos\u00ec come sono espressi dal calvinismo classico: Dio avrebbe stabilito sovranamente, fin dall'eternit\u00e0, di concedere la grazia della salvezza ad un numero scelto di creature umane, lasciando che il resto dell'umanit\u00e0 scontasse la condanna prevista e dovuta per i propri peccati.\nPolemica intorno alla dottrina della doppia predestinazione.\nL'espressione \"doppia predestinazione\" suscita talvolta una certa indignazione verso la teologia calvinista classica, che ammetterebbe, da una parte, l'arbitraria ed immotivata destinazione - da parte di Dio - di alcuni esseri umani al paradiso, cio\u00e8 alla salvezza eterna, e dall'altra, l'altrettanto arbitraria e immotivata destinazione degli altri alle pene eterne dell'inferno. In questa versione ipersemplificata, il calvinista sarebbe un cristiano che crede in un Dio fondamentalmente ingiusto, irragionevole e discriminatorio, autore egli stesso del peccato.\nL'espressione \"doppia predestinazione\" viene cos\u00ec intesa secondo una concezione \"simmetrica\" della predestinazione che vedrebbe l'elezione e la riprovazione realizzate, da parte di Dio, secondo modalit\u00e0 appunto parallele: Dio, in modo esplicito ed attivo, interverrebbe nella vita degli eletti per condurli a salvezza, ma allo stesso modo interverrebbe esplicitamente e direttamente nella vita dei reprobi per portarli a peccare e quindi ad essere per questo condannati. Dio prima porterebbe qualcuno a peccare, per poi punirlo per aver fatto ci\u00f2 che egli, in modo irresistibile, ha spinto a fare.\nQuesta forma radicale e \"ipercalvinista\" di supralapsarianesimo, tuttavia, non coincide con la concezione della predestinazione sostenuta da Giovanni Calvino e dalle Chiese riformate, e anzi \u00e8 stata respinta unanimemente \nLa posizione classica della teologia riformata vede piuttosto la predestinazione come \"doppia\" in quanto \u00e8 pur vero che essa implica sia l'elezione sia la riprovazione, ma non in modo simmetrico per quanto concerne la modalit\u00e0 dell'intervento divino. La doppia predestinazione, dunque, \u00e8 vista nei termini di un rapporto \"positivo-negativo\": \nIn questa prospettiva, la modalit\u00e0 operativa di Dio nella vita degli eletti non sarebbe parallela a quella nella vita dei reprobi: Dio opererebbe monergisticamente la rigenerazione, ma mai il peccato."}
{"id": "1111362", "revid": "110320705", "url": "https://it.wikipedia.org/wiki?curid=1111362", "title": "Luigi Romersa", "text": "Biografia.\nGli inizi della carriera.\nLaureatosi in giurisprudenza presso l'Universit\u00e0 di Parma, inizi\u00f2 la sua attivit\u00e0 di giornalista nel 1937 con la \"Gazzetta di Parma\".\nFedele al regime fascista, durante il periodo bellico fu corrispondente di guerra per diversi giornali di cui i pi\u00f9 importanti furono \"Il Corriere della Sera\" ed \"il Messaggero\".\n\u00c8 stato uno dei pochi corrispondenti italiani ad essere entrato nelle basi missilistiche USA durante la Guerra Fredda, ed \u00e8 tra i pochi giornalisti italiani - forse l'unico - a vantare un'amicizia diretta con lo scienziato Wernher von Braun, grazie al quale ha scritto molto sul viaggio lunare.\n\u00c8 stato corrispondente di guerra sul fronte africano fino al momento della caduta di Tripoli dopo la quale \u00e8 stato rimandato in Italia latore di un rapporto militare che gli ha permesso di conoscere personalmente Benito Mussolini.\nAl capo del fascismo forn\u00ec un rapporto personale sullo stato dell'andamento della guerra d'Africa, non affetto dalle logiche della convenienza politica e della propaganda che viziavano persino i resoconti interni al regime.\nDa Mussolini il giovane Romersa fu incaricato di svolgere un'indagine volta a stabilire la reale consistenza delle \"armi segrete\" sulle quali Adolf Hitler riponeva tanta fiducia in un possibile ribaltamento delle sorti della guerra.\nGli anni di maggiore attivit\u00e0.\nDopo la guerra il giornalista riprese l'attivit\u00e0 come inviato speciale del settimanale \"Tempo\" di Milano per il quale per oltre tre decenni realizz\u00f2 servizi dall'estero di ogni genere.\nMolti potenti furono da lui intervistati, soprattutto stranieri, ma anche la gente semplice trovava spazio in lui. Conobbe personalmente moltissimi personaggi storici di importanza primaria.\nVero giramondo, nel dopoguerra \u00e8 stato anche ai Poli, in Congo per i tragici eventi di Kindu, e in vari Paesi durante la crisi del petrolio, da ricordare il Bahrein.\nNel 1956 a Porto Said assistette all'attacco anglo-francese mentre pochi anni dopo era in Israele, al seguito delle truppe di Moshe Dayan, durante la Guerra dei Sei Giorni.\nAnche nella vecchiaia Romersa ha continuato a scrivere le proprie memorie sino all'et\u00e0 di 90 anni, spegnendosi a Roma nel 2007."}
{"id": "1111363", "revid": "1862310", "url": "https://it.wikipedia.org/wiki?curid=1111363", "title": "Vasalemma", "text": "Vasalemma era un comune rurale dell'Estonia settentrionale, nella contea di Harjumaa. Dal 2017 Vasalemma fa parte del nuovo comune rurale L\u00e4\u00e4ne-Harju. Il centro amministrativo era il borgo (in estone \"alevik\") di Aruk\u00fcla, con una popolazione di circa 1.900 abitanti\nGeografia antropica.\nOltre al capoluogo, il comune comprende altri due borghi, \u00c4mari e Rummu, e due localit\u00e0 (in estone \"k\u00fcla\"): Lemmaru e Veskik\u00fcla."}
{"id": "1111364", "revid": "1149807", "url": "https://it.wikipedia.org/wiki?curid=1111364", "title": "King of the Hill", "text": "King of the Hill \u00e8 una sitcom animata statunitense del 1997, creata da Mike Judge e Greg Daniels.\nLa serie si concentra sulla vita degli Hill, una famiglia borghese che vive nell'immaginaria citt\u00e0 di Arlen, in Texas. Le abitudini e i modi di fare del Texas sono stati mantenuti sempre con un approccio piuttosto realistico, cercando sempre di trasmettere dell'umorismo negli aspetti banali e convenzionali della vita quotidiana.\nLa serie \u00e8 stata trasmessa per la prima volta negli Stati Uniti su Fox dal 12 gennaio 1997 al 6 maggio 2010, per un totale di 259 episodi ripartiti su tredici stagioni. In Italia la serie \u00e8 stata trasmessa su Fox dall'agosto 2003 e su Fox Animation dal 9 marzo 2017.\nLa popolarit\u00e0 di \"King of the Hill\" ha portato la serie a diffondersi in tutto il mondo e a trasmettere, in syndication, anche sul blocco Adult Swim, di Cartoon Network. \u00c8 diventata la terza serie pi\u00f9 longeva di Fox (solo dietro \"I Simpson\" e \"I Griffin\"), ed \u00e8 stata per breve tempo la seconda sitcom animata pi\u00f9 lunga mai trasmessa. Nel 2007, \"King of the Hill\" \u00e8 stato nominato dalla rivista \"Time\" come uno dei \"100 migliori programmi televisivi\" di tutti i tempi.\nTrama.\nLa serie si basa sulla vita degli Hill, una famiglia texana di stampo conservatore.\nDiversamente dai cartoni animati di questo genere, che solitamente tendono a raccontare eventi fantasiosi ed inverosimili, \"King of the Hill\" ha un approccio pi\u00f9 realistico in quanto le vicende vertono unicamente sulla vita quotidiana della famiglia e dei loro vicini.\nSpesso si fa riferimento alle citt\u00e0 di Austin e Houston in quanto vicine ad Arlen, la cittadina fittizia in cui abitano gli Hill.\nSviluppo.\nIdeazione e sviluppo.\nAll'inizio del 1995, dopo la fortunata serie animata \"Beavis and Butt-head\" di MTV, Mike Judge decise di creare un'altra serie animata, questa volta ambientata in una piccola citt\u00e0 del Texas e basata su una fusione dei sobborghi di Dallas, Garland e Richardson. Dopo aver concepito l'idea della serie animata, Judge ha disegnato i personaggi principali e ha scritto lo script dell'episodio pilota.\nLa Fox era indecisa sulla fattibilit\u00e0 del concetto di Judge riguardo ad una sitcom animata basata sulla realt\u00e0 e ambientata nell'America del Sud, quindi il network ha indirizzato Judge a Greg Daniels, sceneggiatore che aveva gi\u00e0 lavorato nella sitcom de \"I Simpson\". Daniels ha riscritto la sceneggiatura pilota e ha creato diversi personaggi importanti che non erano apparsi nel primo script di Judge, tra i quali i personaggi Luanne e Cotton. Daniels ha anche rielaborato alcuni personaggi (che i due creatori avevano caratterizzato come semplici \"hillbilly sdentati\"). Mentre la scrittura di Judge tendeva a enfatizzare sull'umorismo politico, in particolare lo scontro tra il conservatorismo sociale di Hank Hill e il liberalismo degli interlocutori, Daniels si concentrava pi\u00f9 sullo sviluppo dei personaggi, per fornire un contesto emotivo e pieno di numerosi conflitti culturali. Alla fine, Judge fu cos\u00ec soddisfatto dei contributi di Daniels che scelse di accreditarlo come co-creatore, piuttosto che accreditarlo come sviluppatore.\nDopo il debutto, la serie \u00e8 diventata subito uno dei grandi successi della Fox, tanto da essere stata nominata una delle migliori serie televisive dell'anno secondo Entertainment Weekly, Time e TV Guide. Dalla seconda stagione, \"King of the Hill\" \u00e8 diventato uno dei programmi pi\u00f9 votati di Fox e ha persino sorpassato, per breve tempo, le valutazioni de \"I Simpson\". Durante la quinta e la sesta stagione, Mike Judge e Greg Daniels sono stati meno coinvolti nello sviluppo della serie, per via di altri progetti. Questo ha portato Judge e Daniels a dare alla serie un formato pi\u00f9 episodico e ripetitivo. A partire dalla settima stagione, John Altschuler e Dave Krinsky, che avevano lavorato alla serie dalla seconda stagione, hanno cercato di enfatizzare pi\u00f9 sul concetto di Judge, secondo cui la serie era basata sull'umorismo sociopolitico, che su quello di Daniels, basato sull'umorismo dei personaggi. Sebbene Fox abbia insistito sul fatto che le serie mancava di sviluppo dei personaggi e di archi narrativi, Judge e Daniels erano riusciti a sviluppare diversi archi minori durante i primi anni della serie.\nDoppiaggio.\nIl doppiaggio italiano \u00e8 stato eseguito presso lo studio E.T.S. European Television Service sotto la direzione di Massimo Corizza per le prime sette stagioni, Anna Rita Pasanisi e Isabella Pasanisi per l'ottava e di Elio Zamuto per la nona. Gli assistenti al doppiaggio sono Daniela Inserra e Veronica De Biase. I dialoghi invece sono stati curati da: Leonardo Piferi, Susanna Piferi, Paola Giannetti, Daniela Altomonte, Antonella Giannini, Marina D'Aversa, Federico Nobili, Daniela Papa, Emanuela Amato, Orietta Regina, Maurizio Fiorentini, Francesca Romana Raffi, Nadia Capponi, Evita Zappadu, Margherita Sestito e Sara Musacchio."}
{"id": "1111378", "revid": "92719", "url": "https://it.wikipedia.org/wiki?curid=1111378", "title": "Lagopus mutus", "text": ""}
{"id": "1111381", "revid": "767487", "url": "https://it.wikipedia.org/wiki?curid=1111381", "title": "Viimsi", "text": "Viimsi \u00e8 un comune rurale dell'Estonia settentrionale, nella contea di Harjumaa. Il centro amministrativo del comune \u00e8 l'omonimo borgo (in estone \"alevik\").\nGeografia fisica.\nIl comune, parte dell'area metropolitana di Tallinn, comprende la penisola di Viimsi e alcune piccole isole del Golfo di Finlandia: Naissaare, Prangli, Aksi, Tiirloodi, Keri, Kr\u00e4suli, Seinakari, Kumbli e Pandju.\nLocalit\u00e0.\nOltre al capoluogo, il comune comprende un altro borgo, Haabneeme, e 15 localit\u00e0 (in estone \"k\u00fcla\"):"}
{"id": "1111385", "revid": "1610933", "url": "https://it.wikipedia.org/wiki?curid=1111385", "title": "Pernice bianca comune", "text": ""}
{"id": "1111388", "revid": "124708182", "url": "https://it.wikipedia.org/wiki?curid=1111388", "title": "Conte Attilio", "text": "Il conte Attilio \u00e8 uno dei personaggi del romanzo di Alessandro Manzoni \"I Promessi Sposi\"; cugino di don Rodrigo, aiuta questo nel suo infame obiettivo, ovvero quello di catturare Lucia Mondella.\nNobilastro ozioso che, al pari del cugino, vive di rendita e passa le giornate tra sciocche dispute cavalleresche e comportamenti frivoli, si pu\u00f2 dire che sia lui a mettere in moto le vicende narrate nel libro: il \"capriccio\" di don Rodrigo di far sua la giovane Lucia nasce da una scommessa partita proprio dal conte Attilio.\nNel corso delle vicende del romanzo si attiver\u00e0 per portare a compimento il malvagio piano, andando, ad esempio, a Milano a chiedere aiuto al potente conte zio perch\u00e9 impedisca a padre Cristoforo di interferire con la scommessa. Nelle fasi finali del romanzo, il conte Attilio morir\u00e0 di peste; in occasione del suo funerale, don Rodrigo contrarr\u00e0 lo stesso fatale morbo.\nLuigi Russo lo definisce \"un virtuoso della malizia e un manesco senza rimorsi\" che non brilla per scaltrezza e diplomazia: durante il banchetto nel palazzotto di don Rodrigo (cap. V), egli rischia di compromettere, con il fervore della sua discussione, i rapporti con il podest\u00e0, asserendo, contro ogni regola, che \u00e8 possibile bastonare il portatore di una sfida (celebri le sue espressioni \"violabile, violabilissimo, bastonabile, bastonabilissimo\") o che la carestia che imperversa a Milano sarebbe risolvibile impiccando alcuni fornai.\n\u00c8 anche vile giacch\u00e9, essendo scoppiato il tumulto popolare di San Martino per la scarsit\u00e0 del pane, rinvia il suo ritorno in citt\u00e0 per evitare che qualcuno gli faccia del male:\n\"Questo [il conte Attilio], secondo i suoi primi disegni, avrebbe dovuto a quell'ora trovarsi gi\u00e0 in Milano; ma, alle prime notizie del tumulto, e della canaglia che girava per le strade, in tutt'altra attitudine che di ricever bastonate, aveva creduto bene di trattenersi in campagna, fino a cose quiete. Tanto pi\u00f9 che, avendo offeso molti, aveva qualche ragion di temere che alcuno de' tanti, che solo per impotenza stavano cheti, non prendesse animo dalle circostanze, e giudicasse il momento buono da far le vendette di tutti.\" (cap. XVIII)"}
{"id": "1111404", "revid": "2036687", "url": "https://it.wikipedia.org/wiki?curid=1111404", "title": "Arthur Freed", "text": "La produzione.\nLavor\u00f2 come produttore cinematografico per conto della MGM, soprattutto nella realizzazione di musical e commedie musicali."}
{"id": "1111409", "revid": "110157", "url": "https://it.wikipedia.org/wiki?curid=1111409", "title": "Here Come the Brides", "text": "Here Come the Brides \u00e8 l'album di debutto del gruppo Brides of Destruction, uscito nel 2004 per l'etichetta discografica Sanctuary Records."}
{"id": "1111411", "revid": "122665476", "url": "https://it.wikipedia.org/wiki?curid=1111411", "title": "Luciano Laurana", "text": "Fu uno degli architetti pi\u00f9 importanti a met\u00e0 del XV secolo e contribu\u00ec, sull'esempio di Leon Battista Alberti, allo sviluppo del linguaggio architettonico rinascimentale. La carenza di documentazione sulla sua vita e sulla sua attivit\u00e0 hanno determinato anche un lungo periodo di oblio. Ebbe un ruolo centrale nell'affermarsi di Urbino come centro culturale e artistico, da cui prese il via quello che \u00e8 considerato suo continuatore Bramante.\nNon ci sono elementi per affermare rapporti di parentela con lo scultore Francesco Laurana.\nBiografia.\nNacque ad Aurana (\"Vrana\") in Dalmazia, nelle vicinanze di Zara, allora territorio della Repubblica di Venezia. Scarsissime le notizie biografiche, anche se la sua origine dalmata sembra certa; a Urbino dove oper\u00f2 pi\u00f9 a lungo veniva definito \"schiavone\" appellativo spesso usato per indicare i dalmati in quell'epoca.\nSi sa poco sui suoi primi anni di formazione. Il padre Marino era scalpellino a Zara e nella sua bottega Luciano mosse probabilmente i primi passi. Si pensa che abbia appreso le basi dell'artigianato da suo padre e le conoscenze architettoniche da Giorgio Orsini, con il quale il padre Marino collabor\u00f2 per un breve periodo nella costruzione della Cattedrale di Sebenico. La sua formazione artistica dovette proseguire probabilmente a Zara, a Sebenico e forse anche a Venezia.\n\u00c8 documentata la sua presenza a Mantova nel 1465, ove prese contatto con l'architettura di Leon Battista Alberti e forse partecip\u00f2, con Luca Fancelli, ai lavori di sistemazione del porticato del cortile del Castello di San Giorgio, costruzione interna al Palazzo Ducale della citt\u00e0.\nTra le sue prime opere figurano \"L'arco di trionfo\" a Napoli e il \"Portale dell'Arsenale\" a Venezia.\nComunque dal 1465 intraprende il grande cantiere della costruzione del Palazzo Ducale dei Montefeltro a Urbino, dove realizza i suoi capolavori, fra cui la tipica facciata a \"Torricini\" e il Cortile d'onore.\nA Luciano Laurana si attribuiscono i disegni de \"La Citt\u00e0 ideale\", concepita come una \"scacchiera\", dove i pavimenti delle strade, con l'intersecarsi di marmi di diversi colori, riflettono e amplificano la struttura della citt\u00e0, in cui gli edifici, proprio come i pezzi di una scacchiera, sono ordinati e collocati a intervalli di spazio regolari e prestabiliti, secondo canoni di assoluta perfezione. Inoltre gli edifici (che non devono mai superare i 3 piani di altezza) sono disposti in maniera simmetrica e trasversale rispetto al centro della rappresentazione, che culmina con una Rotonda, una particolare tipologia di edificio classico che, in quanto strutturalmente di forma circolare, vuole rappresentare (appunto con il cerchio, figura da sempre ritenuta \"perfetta\", perch\u00e9 in s\u00e9 chiusa e conchiusa) il coronamento di un'opera che tutto racchiude all'interno di s\u00e9, lasciando un vuoto ideale e universale al di fuori di s\u00e9."}
