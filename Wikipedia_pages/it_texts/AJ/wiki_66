{"id": "1182288", "revid": "1671947", "url": "https://it.wikipedia.org/wiki?curid=1182288", "title": "Killer dello Zodiaco", "text": "Killer dello Zodiaco \u00e8 la traduzione italiana di Zodiac Killer (noto anche come Zodiac), nomignolo con cui \u00e8 noto un serial killer statunitense, attivo nella California settentrionale alla fine degli anni sessanta del XX secolo. L'appellativo venne coniato dallo stesso assassino in una serie di lettere inviate alla stampa fino al 1974, che contenevano anche quattro crittogrammi o messaggi cifrati, due dei quali rimangono ancora senza soluzione.\n\"Zodiac\" uccise cinque persone a Benicia, a Vallejo, al Lago Berryessa e a San Francisco tra il dicembre 1968 e l'ottobre 1969: furono colpiti quattro uomini e tre donne di et\u00e0 comprese fra i 16 e i 29 anni, e due di loro sopravvissero alle aggressioni. Gli sono state attribuite anche numerose altre vittime, senza tuttavia sufficienti prove per confermarle.\nLa polizia di San Francisco aveva catalogato il caso come \"inattivo\" nell'aprile del 2004, ma lo riapr\u00ec nel marzo 2007.\nL'identit\u00e0 dell'assassino rimane sconosciuta. Nell'ottobre del 2021 un gruppo di 40 investigatori suppone di averlo identificato dopo ben 50 anni. Si tratterebbe di Gary Francis Poste, un ex membro dell'aeronautica statunitense morto nel 2018, tuttavia non \u00e8 stato confermato dall'FBI e dalla polizia della citt\u00e0 di Vallejo e San Francisco.\nLe vittime.\nAccertate.\nSebbene Zodiac abbia affermato nelle sue lettere ai giornali di aver ucciso almeno 37 persone, gli inquirenti gli hanno attribuito solo sette vittime, due delle quali sopravvissute:\nPresunte.\nGli sono state attribuite molte altre potenziali vittime per le quali mancano per\u00f2 prove certe. Alcune di queste sono:\nStoria.\nLake Herman Road.\nIl primo omicidio attribuito a Zodiac fu quello di Betty Lou Jensen e David Faraday, commesso il 20 dicembre 1968, a Benicia, in California. La coppia era al primo appuntamento e aveva intenzione di andare a un concerto natalizio a Hogan High, a pochi isolati dalla casa di Jensen, ma alla fine decise di andare a trovare un amico e di fermarsi quindi in un ristorante. Verso le 23:15, i due parcheggiarono l'auto in una piazzola in Lake Herman Road. Poco dopo le 23, Zodiac parcheggi\u00f2 accanto a loro. Almeno un testimone pass\u00f2 l\u00ec accanto in automobile e vide entrambe le macchine, ma non vide nessuno all'interno. Pochi istanti dopo sent\u00ec un rumore che pareva uno sparo, ma non ne fu sicuro poich\u00e9 aveva l'autoradio accesa. Zodiac spar\u00f2 a Faraday una volta alla testa e a Jensen cinque volte alla schiena mentre la ragazza cercava di scappare. I loro corpi furono trovati pochi minuti dopo da Stella Borges, che abitava nelle vicinanze; la donna avvis\u00f2 il capitano Daniel Pitta e l'ufficiale di polizia William T. Warner. Al caso lavor\u00f2 il detective Les Lundblad del dipartimento dello sceriffo della contea di Solano, ma le indagini non portarono a nulla.\nBlue Rock Springs.\nDarlene Ferrin e Michael Mageau vennero aggrediti verso la mezzanotte del 4 luglio 1969, nel parcheggio del Blue Rock Springs Golf Course di Vallejo, in California, a circa 6 km dal luogo del delitto precedente. Mentre sedevano nell'auto della Farrin, un'altra auto si avvicin\u00f2 e parcheggi\u00f2 accanto alla loro, poi si allontan\u00f2 quasi subito, quindi torn\u00f2 dopo circa dieci minuti. Zodiac parcheggi\u00f2 dietro di loro per impedire loro la fuga, scese dall'auto e si accost\u00f2 alla macchina delle vittime dalla parte del passeggero, usando una torcia per accecare i due ragazzi, quindi spar\u00f2 loro con una Luger da 9 mm. La Ferrin venne dichiarata morta all'arrivo in ospedale, Mageau sopravvisse, sebbene il killer gli avesse sparato al volto, al collo e al torace. Alle 00:40 del 5 luglio un uomo fece una telefonata anonima al Dipartimento di Polizia di Vallejo per riferire l'accaduto, rivendicando la responsabilit\u00e0 dell'aggressione, nonch\u00e9 quella degli omicidi di Jensen e Faraday. La polizia rintracci\u00f2 la chiamata da una cabina telefonica in una stazione di servizio a Springs and Tuolumne, a circa mezzo chilometro dalla casa della Ferrin e solo a pochi isolati di distanza dal Dipartimento dello sceriffo di Vallejo. \nDarlene Ferrin faceva la cameriera al Terry's Waffle House di Vallejo. In un libro di successo sul caso, \"Zodiac\", pubblicato diciassette anni dopo il delitto, venne riportata una voce, non suffragata da prove, che Zodiac fosse un ammiratore della Ferrin e frequentasse regolarmente il locale. Il libro afferma che ella fosse al corrente che egli era l'autore dell'omicidio di Lake Herman Road (e forse di altri) e che egli l'abbia uccisa per impedirle di denunciarlo o perch\u00e9 lo stava ricattando in cambio del suo silenzio. Queste supposizioni non sono supportate da alcuna prova e possono essere fatte risalire al film \"The Zodiac Killer\" del 1971, al romanzo \"The Zodiac Killer\" di Jerry Weissman del 1979 e a un articolo di Bill Wallace apparso sul \"Chronicle\" del 4 maggio 1981.\nInizialmente del caso vennero incaricati i detective John Lynch ed Ed Rust del Dipartimento di Polizia di Vallejo, sostituiti in seguito da Jack Mulanax negli anni settanta.\nLe prime lettere.\nIl 1\u00ba agosto 1969 tre lettere quasi identiche vennero recapitate a tre quotidiani: \"Vallejo Times-Herald\", \"San Francisco Chronicle\" e \"San Francisco Examiner\". In esse \"Zodiac\", come si firmava l'autore, rivendicava la responsabilit\u00e0 dei tre omicidi e inoltre allegava per ciascuna di esse una terza parte di un crittogramma, per un totale di 408 caratteri (24 righe e 17 colonne), che a suo dire nascondeva la sua identit\u00e0. L'autore chiese che ciascuna parte fosse stampata sulla prima pagina del rispettivo quotidiano, altrimenti si sarebbe infuriato e avrebbe ucciso una dozzina di persone quel weekend. Tutte e tre le parti del crittogramma furono pubblicate e le minacce non ebbero seguito.\nIl 4 agosto 1969 un'altra missiva venne recapitata al \"San Francisco Examiner\", con il saluto \u00abDear Editor This is the Zodiac speaking\u00bb (\"Caro Direttore Qui \u00e8 Zodiac che parla\"); essa era una risposta alla richiesta del commissario Stiltz di Vallejo di fornire ulteriori dettagli sugli omicidi per verificarne l'autenticit\u00e0. L'8 agosto 1969 due lettori del quotidiano, Donald e Bettye Harden di Salinas, riuscirono a risolvere il crittogramma, che non conteneva il nome di Zodiac, il messaggio recita (compresi gli errori presenti nel testo originale in inglese):\nIl significato degli ultimi diciotto simboli non \u00e8 stato chiarito. \nLa seconda lettera criptata ricevuta dal San Francisco Chronicle nel 1969, composta da 340 lettere, \u00e8 stata decriptata il 3 dicembre 2020, dopo circa 51 anni, da un trio di persone formato da uno sviluppatore di software della Virginia David Oranchak, da Jarl Van Eycke, un magazziniere belga e da Sam Blake, un matematico australiano.. La notizia \u00e8 stata confermata dall'account Twitter ufficiale dell'FBI il 12 dicembre 2020.\nUn'inchiesta del giornalista Francesco Amicone pubblicata tra il 2018 e il 2021 da varie testate, dal sito della rivista \"Tempi\" ai quotidiani \"Libero\" e \"Il Giornale\" (che in seguito alla pubblicazione del primo articolo di Amicone su \"Libero\", nel 2021, ha fatto marcia indietro), ha portato alla luce la possibile identit\u00e0 di Zodiac. Secondo Amicone, i 18 simboli potrebbero corrispondere a \"Giuseppe Bevilacqua\", identificato dal giornalista in \"Ulisse\", il cittadino americano al quale il postino Mario Vanni, presunto complice del Mostro di Firenze, attribu\u00ec i delitti del serial killer fiorentino. Ci\u00f2 sarebbe confermato, riporta il blog Ostellovolante, dalla \"teoria dell'acqua\" e dal fatto che anche i 13 caratteri del \"My name is\" cipher della lettera di Zodiac del 20 aprile 1970 siano compatibili alla medesima identit\u00e0 e significherebbero \"Joe Bevilacqua\".\nNel programma televisivo \"Unsolved Mysteries\" \u00e8 stato ipotizzato che in essi Zodiac si sia firmato con il nome Theodore Kaczynski. Tony Polito, professore associato della East Caroline University, sostiene in un documento reso pubblico su internet di aver decriptato il codice, che corrisponderebbe a \"Mr. Arthur Leigh Allen\", e avvalora l'ipotesi che questa fosse la firma finale di quello che risult\u00f2 essere, all'epoca, il principale sospettato della catena di omicidi.\nLago Berryessa.\nIl 27 settembre 1969 Bryan Hartnell e Cecelia Shepard stavano facendo un picnic sulle rive del lago Berryessa, su una piccola isola nei pressi di Twin Oak Ridge. Si avvicin\u00f2 a loro un uomo con un costume da boia, con occhiali scuri a coprire i buchi per gli occhi e sul petto un simbolo bianco, lo stesso usato per firmare le lettere di Zodiac, con una pistola Hartnell .45 ACP. L'uomo dichiar\u00f2 di essere evaso dal carcere di Deer Lodge, nel Montana, dopo aver ucciso una guardia e rubato un'auto, e spieg\u00f2 che aveva bisogno della loro auto e dei loro soldi per fuggire in Messico. Aveva portato delle corde con cui ordin\u00f2 alla Shepard di legare Hartnell, prima di legarla a sua volta di persona. Zodiac controll\u00f2 anche i nodi fatti a Hartnell e li strinse dopo essersi accorto che la ragazza li aveva lasciati allentati. Hartnell credeva a quel punto che si trattasse solo di una rapina alquanto bizzarra, ma Zodiac estrasse un coltello e pugnal\u00f2 entrambi, quindi torn\u00f2 su Knoxville Road, tracci\u00f2 sullo sportello dell'auto di Hartnell il simbolo del cerchio attraversato dalla croce e vi scrisse sotto: \u00abVallejo 12-20-68, 7-4-69, Sept 27-69-6:30 by knife\u00bb, ovvero le date degli omicidi e l'indicazione relativa all'ultimo \"con il coltello\" alla fine.\nAlle 19:40 l'assassino telefon\u00f2 all'ufficio dello sceriffo della contea di Napa da una cabina per riferire l'accaduto; la chiamata fu rintracciata dalla Napa Car Wash sulla Main Street di Napa, la cornetta ancora sollevata, dal cronista Pat Stanley, della stazione radio KVON, a pochi isolati di distanza dall'ufficio dello sceriffo e a 43\u00a0km dalla scena del crimine. Gli investigatori rilevarono delle impronte digitali recenti dall'apparecchio, ma non riuscirono a farle corrispondere a quelle di alcun sospetto.\nUn uomo e suo figlio, a pesca al lago l\u00ec vicino, trovarono le vittime attirati dalle loro grida di aiuto e chiamarono i ranger del parco. Dave Collins e Ray Land, del Dipartimento dello sceriffo della contea di Napa, furono i primi agenti delle forze dell'ordine ad arrivare sul luogo dell'aggressione. Cecelia Shepard era ancora cosciente quando Collins arriv\u00f2 e pot\u00e9 fornirle una descrizione dettagliata dell'aggressore. Hartnell e Shepard furono portati al Queen of the Valley Hospital di Napa in ambulanza. La Shepard cadde in stato di coma durante il trasporto in ospedale e mor\u00ec senza riprendere coscienza due giorni dopo, mentre Hartnell sopravvisse e pot\u00e9 riferire la sua testimonianza alla stampa. Il detective Ken Narlow, lavor\u00f2 al caso fino alla pensione nel 1987.\nPresidio Heights.\nL'11 ottobre 1969 un uomo entr\u00f2 nel taxi guidato da Paul Stine all'incrocio fra Mason Street e Geary Street, a San Francisco, e chiese di essere portato in Washington and Maple Street, nel quartiere di Presidio Heights. Per ragioni sconosciute, il tassista si ferm\u00f2 all'isolato successivo, sulla Cherry Street, dove l'uomo gli spar\u00f2 un colpo alla testa con una pistola 9 mm, poi gli rub\u00f2 il portafogli e le chiavi dell'auto e gli strapp\u00f2 un pezzo di camicia. Venne visto da tre ragazzini dalle finestre della loro casa dall'altro lato della strada alle 21:55, che poi chiamarono la polizia, mentre il crimine era ancora in atto. Assistettero l'uomo pulire l'auto e quindi allontanarsi a piedi verso Presidio Heights, a nord. La polizia arriv\u00f2 qualche minuto dopo e i tre testimoni oculari riferirono che il killer doveva essere ancora vicino. A due isolati di distanza dalla scena del crimine, l'agente Don Fouke, che stava rispondendo alla chiamata, not\u00f2 un uomo bianco camminare sul marciapiede e quindi sparire per delle scale che portavano al retro di una delle case; l'incontro dur\u00f2 solo 5-10 secondi. Il suo collega Eric Zelms non vide l'uomo. La comunicazione alla radio li aveva avvisati di cercare un sospetto di pelle nera e non un bianco, quindi non avevano motivo per fermare l'uomo e passarono in auto senza accostare; questo equivoco nella descrizione del sospettato rimase senza spiegazione. Quando raggiunsero Cherry Street, Fouke venne a sapere che in realt\u00e0 avrebbero dovuto cercare un sospettato bianco e cap\u00ec che erano passati a pochi metri dal killer. Fouke concluse che Zodiac stava tornando alla sua destinazione originaria verso Presidio Heights, perci\u00f2 tornarono indietro per cercarlo, ma senza trovarlo. I tre ragazzini fornirono un identikit dell'assassino del tassista dove venne descritto di circa 25-35 anni. I detective Bill Armstrong e Dave Toschi furono assegnati al caso; il Dipartimento di Polizia di San Francisco si ritrov\u00f2 alla fine ad avere circa 2.500 sospettati nel corso degli anni. Il 14 ottobre 1969 il \"Chronicle\" ricevette un'altra lettera da Zodiac, che stavolta conteneva un lembo della camicia di Paul Stine come prova di essere effettivamente l'assassino; nella stessa missiva minacciava di sparare ai ragazzini testimoni. Fu solo allora che la polizia colleg\u00f2 Zodiac all'omicidio di Presidio Heights.\nAlle 2 di notte del 22 ottobre 1969 qualcuno che afferm\u00f2 di essere Zodiac chiam\u00f2 il Dipartimento di Polizia di Oakland, chiedendo che uno dei due celebri avvocati, F. Lee Bailey o Melvin Belli, apparisse nel talk show della mattina condotto da Jim Dunbar. Bailey non era disponibile, ma Belli accett\u00f2. Il conduttore chiese agli spettatori di lasciare le linee telefoniche dello studio libere, affinch\u00e9 Zodiac potesse mettersi in contatto con loro: alla fine qualcuno che afferm\u00f2 di essere Zodiac telefon\u00f2 diverse volte per parlare con Belli e dichiar\u00f2 di chiamarsi Sam. Belli accett\u00f2 di incontrarlo a Daly City, ma l'uomo non si present\u00f2. Gli agenti di polizia che avevano gi\u00e0 sentito la voce di Zodiac, perch\u00e9 avevano risposto alle sue precedenti telefonate, ascoltarono la voce di \"Sam\" e furono concordi nel dire che non fosse Zodiac. Ulteriori telefonate che Belli ricevette dal sospettato furono rintracciate e si scopr\u00ec che provenivano dal Napa State Hospital, dove si scopr\u00ec che \"Sam\" era un paziente affetto da malattia mentale.\nL'8 novembre 1969 Zodiac sped\u00ec un biglietto con un altro crittogramma di 340 caratteri, rimasto indecifrato fino al 2020. Il 9 novembre 1969 sped\u00ec una lettera di sette pagine, in cui affermava che due poliziotti lo avevano fermato e persino parlato con lui tre minuti dopo aver ucciso Stine. Estratti della missiva vennero pubblicati sul \"Chronicle\" il 12 novembre, inclusa questa affermazione di Zodiac; quello stesso giorno, Don Fouke scrisse un memorandum in cui spiegava ci\u00f2 che era successo quella notte.\nIl 20 dicembre 1969 Zodiac sped\u00ec una lettera all'avvocato Belli, in cui gli chiedeva aiuto, allegando anche un altro pezzo della camicia di Stine.\nModesto.\nNella notte del 22 marzo 1970, Kathleen Johns stava guidando da San Bernardino a Petaluma per andare a trovare la madre; era incinta di sette mesi e aveva con s\u00e9 la figlia di dieci mesi. Mentre si dirigeva verso ovest sulla Highway 132 vicino a Modesto, un'auto dietro cominci\u00f2 a lampeggiare e a suonare il clacson. La Johns accost\u00f2 e si ferm\u00f2, l'uomo nell'auto parcheggi\u00f2 dietro di lei, disse che aveva notato che la gomma posteriore destra della macchina della donna si stava allentando e si offr\u00ec di aggiustarla e la donna accett\u00f2. Dopo che ebbe finito il lavoro, l'uomo rientr\u00f2 nella sua macchina e si allontan\u00f2; quando la Johns rimise in moto l'auto e ripart\u00ec, la gomma si stacc\u00f2 del tutto. L'uomo, che non si era allontanato di molto, si ferm\u00f2, fece marcia indietro e si offr\u00ec di portarla alla stazione di servizio pi\u00f9 vicina per chiedere aiuto. La Johns sal\u00ec nell'auto dell'uomo con la bambina. Oltrepassarono senza fermarsi parecchie stazioni di servizio: proseguirono per circa tre ore, girando nei pressi di Tracy, e quando la donna chiedeva all'uomo perch\u00e9 non si fermasse, egli cambiava argomento. Quando il guidatore si ferm\u00f2 a un incrocio, la Johns salt\u00f2 via dall'auto stringendo fra le braccia la figlia e si nascose in un campo. L'uomo scese per cercarle, ma quando vide che si stava avvicinando un camion fugg\u00ec via. Kathleen Johns raggiunse in autostop la stazione di polizia di Patterson dove, mentre narrava l'accaduto all'agente di servizio, vide il manifesto con l'identikit dell'assassino del tassista e riconobbe in esso l'uomo che aveva rapito lei e sua figlia. L'auto della donna venne ritrovata incendiata.\nEsistono versioni differenti del rapimento della Johns: la maggior parte afferma che l'uomo avesse minacciato di uccidere lei e la bambina, mentre le portava in giro in auto, ma almeno un referto della polizia lo nega. Il resoconto della Johns al reporter Paul Avery del \"Chronicle\" indica che il suo rapitore scese dall'auto e si mise a cercarla al buio con una torcia; tuttavia, nelle due denunce sporte alla polizia, afferm\u00f2 che egli non lasci\u00f2 il veicolo. Alcuni resoconti affermano che l'auto della Johns venne spostata e poi le venne dato fuoco, mentre altri al contrario affermano che si trovasse nel punto in cui la donna l'aveva lasciata. Le discrepanze tra i racconti della Johns negli anni hanno portato molti studiosi a chiedersi se ella sia stata effettivamente una tentata vittima di Zodiac.\nAltre lettere.\nZodiac continu\u00f2 a comunicare con le autorit\u00e0 attraverso lettere e biglietti di auguri inviati alla stampa per il resto del 1970. In una lettera imbucata il 20 aprile 1970 Zodiac scrisse: \u00abIl mio nome \u00e8 [spazio vuoto]\u00bb, seguito da un messaggio cifrato di 13 caratteri. Quindi afferm\u00f2 di non essere responsabile per il recente attentato con una bomba in una stazione di polizia di San Francisco, costato la vita al sergente Brian McDonnell il 18 febbraio 1970, ma aggiunse: \u00abthere is more glory to killing a cop than a cid [\"sic\"] because a cop can shoot back\u00bb (\"c'\u00e8 pi\u00f9 gloria a uccidere un poliziotto che un cittadino perch\u00e9 un poliziotto pu\u00f2 rispondere al fuoco\"). La lettera conteneva lo schema di una bomba che Zodiac dichiar\u00f2 di voler usare per far esplodere uno scuolabus. In calce, aveva scritto: \" = 10, SFPD = 0\".\nZodiac invi\u00f2 un biglietto di saluti timbrato 28 aprile 1970 al \"Chronicle\": \u00abI hope you enjoy yourselves when I have my BLAST\u00bb (\"Spero che vi divertirete quando avr\u00f2 la mia ESPLOSIONE\"), seguito dal consueto simbolo. Sul retro del biglietto, Zodiac minacciava di usare presto la sua bomba su uno scuolabus se il giornale non avesse pubblicato tutti i dettagli che scriveva. Inoltre avrebbe voluto cominciare a vedere la gente portare \"qualche bella spilletta di Zodiac\", e in una lettera successiva datata 26 giugno 1970 scrisse che era arrabbiato perch\u00e9 non vedeva ancora nessuno con queste spillette. Disse: \u00abHo sparato a un uomo seduto in una macchina parcheggiata con una .38.\u00bb. \u00c8 stata avanzata l'ipotesi che qui egli si riferisse all'omicidio dell'agente Richard Radetich di una settimana prima, il 19 giugno. Alle 5:25 di mattina questi stava scrivendo una multa per divieto di sosta nella sua auto, quando qualcuno gli spar\u00f2 alla testa con una pistola calibro .38; il poiliziotto mor\u00ec quindici ore dopo. La polizia di San Francisco nega che il serial killer Zodiac abbia avuto a che fare con questo delitto, che rimane ancora oggi senza colpevole.\nAssieme alla lettera c'era una mappa della San Francisco Bay Area: in corrispondenza del Monte Diablo, Zodiac aveva tracciato un cerchio attraversato da una croce, simile al simbolo comparso nelle precedenti lettere. In cima al cerchio aveva tracciato uno zero, quindi un 3, un 6 e un 9, a formare il quadrante di un orologio. Una scritta indicava che lo zero \"era fissato a Mag. N\". Nella lettera vi era inoltre un messaggio cifrato di 32 lettere che, afferm\u00f2 il killer, assieme al codice, avrebbe condotto al luogo in cui si trovava una bomba che aveva seppellito e programmato perch\u00e9 scoppiasse in autunno (la bomba non fu mai trovata). Il tutto firmato \" = 12, SFPD = 0\".\nIn un'altra missiva al \"Chronicle\" (24 luglio 1970) Zodiac rivendic\u00f2 il rapimento di Kathleen Johns, quattro mesi dopo l'accaduto.\nNella lettera del 26 luglio 1970 Zodiac parafras\u00f2 una canzone dall'opera comica \"The Mikado\", aggiungendo strofe di sua invenzione nelle quali parlava di fare una \"piccola lista\" dei modi in cui pensava di torturare i suoi \"schiavi\" in \"paradiso\". Si firmava con un simbolo molto pi\u00f9 grande del solito e un nuovo punteggio: \" = 13, SFPD = 0\". Un'ultima annotazione in fondo alla lettera diceva: \u00abP.S. Il codice del M. Diablo riguarda radiante + # pollici lungo il radiante\u00bb. Nel 1981 Gareth Penn, uno studioso del caso Zodiac, scopr\u00ec che un angolo radiante, tracciato sulla mappa secondo le istruzioni del killer, puntava esattamente ai luoghi di due attacchi di Zodiac.\nRiverside.\nIl 27 ottobre 1970 il giornalista del \"Chronicle\" Paul Avery, che si stava occupando del caso Zodiac, ricevette una cartolina di Halloween firmata con una lettera \"Z\" e con il simbolo di Zodiac gi\u00e0 usato in precedenza, contenente il messaggio scritto a mano: \u00abPeek-a-boo, you are doomed\u00bb (\"Bubu-settete, sei spacciato\"). La minaccia venne presa sul serio e fin\u00ec in prima pagina sul quotidiano. Poco dopo egli ricevette una lettera anonima che lo metteva in guardia dalle somiglianze tra le attivit\u00e0 di Zodiac e l'omicidio irrisolto di Cheri Jo Bates, avvenuto quattro anni prima al college di Riverside (California), nell'area di Los Angeles, pi\u00f9 di 640\u00a0km a sud di San Francisco. Avery riport\u00f2 le sue scoperte sul \"Chronicle\" del 16 novembre 1970.\nIl 30 ottobre 1966 la Bates trascorse la serata nella biblioteca del campus fino alla chiusura alle 21. I vicini riportarono di aver udito un grido intorno alle 22:30. La ragazza fu trovata morta la mattina seguente a poca distanza dalla biblioteca, tra due case abbandonate, in lista per essere demolite per ristrutturazione del campus. I fili della calotta dello spinterogeno della sua Volkswagen erano stati strappati. Era stata brutalmente picchiata e pugnalata a morte. Un orologio da uomo della Timex con il cinturino strappato fu ritrovato nelle vicinanze. L'orologio aveva le lancette ferme alle 00:24, ma \u00e8 probabile che l'attacco fosse avvenuto molto prima; furono inoltre scoperte orme di una scarpa simile a quelle militari.\nUn mese dopo, il 29 novembre 1966, delle lettere quasi identiche battute a macchina furono spedite alla polizia di Riverside e alla redazione del giornale \"Riverside Press-Enterprise\". Intitolando la lettera \"The Confession\" (\"La confessione\"), l'autore rivendic\u00f2 l'omicidio della Bates, fornendo dettagli del crimine non diffusi al pubblico, e avvis\u00f2 che ella \"non \u00e8 la prima e non sar\u00e0 l'ultima\".\nNel dicembre del 1966 venne ritrovata una poesia intagliata sul lato inferiore di una scrivania nella biblioteca del Riverside City College. Il linguaggio e la grafia della poesia, intitolata \"Sick of living/unwilling to die\" (\"Disgustato dalla vita/non disposto a morire\"), assomigliavano a quelli delle precedenti lettere di Zodiac: essa fu firmata con ci\u00f2 che si presumono essere le iniziali \"rh\". Sherwood Morrill, il principale esaminatore di documenti della California, consultato in seguito, afferm\u00f2 che la poesia era stata scritta da Zodiac.\nIl 30 aprile 1967 \u2014 a sei mesi esatti dall'omicidio della Bates \u2014 il padre della ragazza, Joseph, il \"Press-Enterprise\" e la polizia di Riverside ricevettero tutti lettere quasi identiche: con una scrittura scarabocchiata, le copie inviate al \"Press-Enterprise\" e alla polizia recitavano: \u00abBates had to die there will be more\u00bb (\"Bates doveva morire ce ne saranno ancora\"), con un piccolo scarabocchio sul fondo che assomigliava alla lettera \"Z\". La copia inviata a Joseph Bates recitava: \u00abShe had to die there will be more\u00bb (\"Lei doveva morire ce ne saranno ancora\"), senza la \"firma\" con la \"Z\".\nIl 13 marzo 1971, quasi quattro mesi dopo il primo articolo di Paul Avery sul caso Bates, Zodiac invi\u00f2 una lettera al \"Los Angeles Times\": in essa attribu\u00ec alla polizia, invece che ad Avery, la scoperta delle sue \"attivit\u00e0\" di Riverside, ma aggiunse: \u00abthey are only finding the easy ones, there are a hell of a lot more down there\u00bb (\"hanno trovato solo le pi\u00f9 facili, ce ne sono maledettamente di pi\u00f9 laggi\u00f9\").\nIl collegamento tra Cheri Jo Bates, Riverside e Zodiac rimane incerto. Il Dipartimento di Polizia di Riverside sostiene che l'omicidio di Bates non \u00e8 stato commesso da Zodiac, ma ammette che alcune delle lettere su di lei possono essere state scritte da lui per farsi attribuire, a torto, il \"merito\".\nLake Tahoe.\nIl 22 marzo 1971 in una cartolina ricevuta dal \"Chronicle\" e indirizzata a \"Paul Averly\" [\"sic\"] (Paul Avery) e attribuita a Zodiac, questi sembr\u00f2 prendersi la responsabilit\u00e0 della scomparsa di Donna Lass da South Lake Tahoe il 26 settembre 1970. Composta da un collage di lettere dell'alfabeto ritagliate da pubblicit\u00e0 e pagine di riviste, vi era anche un'immagine pubblicitaria di Forest Pines e il testo: \"Sierra Club\", \"trovata vittima 12\", \"guardate tra i pini\", \"perlustrate l'area di Lake Tahoe\" e \"in giro nella neve\". Il simbolo di Zodiac del cerchio attraversato da una croce era al posto dell'indirizzo del mittente.\nDonna Lass era un'infermiera presso l'hotel e casin\u00f2 Sahara Tahoe. Il 26 settembre smise di lavorare verso le 2 di notte, dopo aver assistito l'ultimo paziente verso le 1:40: non fu vista lasciare il suo ufficio. La mattina seguente, la sua divisa e le sue scarpe da lavoro vennero trovate in un sacchetto di carta nel suo ufficio, coperte di sporcizia, senza che si potesse spiegarne il motivo. La sua auto venne trovata nel complesso abitativo dove viveva e il suo appartamento era perfettamente in ordine. Pi\u00f9 tardi, quello stesso giorno, sia il suo datore di lavoro sia il suo padrone di casa ricevettero telefonate da uno sconosciuto di sesso maschile che affermava, falsamente, che la Lass aveva dovuto lasciare la citt\u00e0 per un'emergenza familiare. La polizia e l'ufficio dello sceriffo trattarono inizialmente il caso della Lass come un semplice caso di scomparsa, ritenendo che fosse semplicemente partita di sua volont\u00e0. Ella non venne mai pi\u00f9 ritrovata. Venne scoperto un sito che a un primo esame sembr\u00f2 essere il luogo di sepoltura, vicino a Claire Tappan Lodge, a Norden (California), nel terreno del Sierra Club, ma gli scavi portarono alla luce solo un paio di occhiali da sole.\nSanta Barbara.\nIn un articolo sul \"Vallejo Times-Herald\" del 13 novembre 1972, il detective di Santa Barbara Bill Baker sosteneva che l'omicidio di una giovane coppia nella contea omonima poteva essere stato opera di Zodiac.\nIl 4 giugno 1963 (cinque anni e mezzo prima del primo omicidio accertato di Zodiac, a Lake Herman Road) il liceale all'ultimo anno Robert Domingos e la sua ragazza Linda Edwards, che avevano saltato le lezioni per il cosiddetto \"Senior Ditch Day\" (giorno in cui tradizionalmente tutti gli studenti dell'ultimo anno non si presentano alle lezioni) furono uccisi con arma da fuoco su una spiaggia vicino a Lompoc (California). La polizia ipotizz\u00f2 che l'aggressore avesse cercato di legare le vittime, ma quando esse riuscirono a liberarsi e tentarono di scappare, avesse loro sparato ripetutamente alla schiena e al torace con un'arma calibro .22, quindi avesse trascinato i corpi in una capanna nei pressi e cercato, senza riuscirci, di bruciarla.\nAlcuni ritengono che l'omicidio di Domingos e della Edwards sia opera di Zodiac a causa delle somiglianze tra questo caso e l'attacco a Lake Berryessa.\nLe ultime lettere.\nDopo la cartolina di Forest Pines, Zodiac rimase in silenzio per quasi tre anni, dopodich\u00e9 il \"Chronicle\" ricevette un'altra sua lettera, timbrata 29 gennaio 1974, che lodava il film \"L'esorcista\", definendolo \u00abthe best saterical [\"sic\"] comidy [\"sic\"]\u00bb (\"la miglior commedia satirica\") che avesse mai visto. La lettera includeva anche un frammento di verso da \"The Mikado\", nel quale si descrive il suicidio per annegamento di un uccello, e un simbolo in fondo, diverso da quello solito, il cui significato non \u00e8 mai stato spiegato dagli esperti. Zodiac concludeva con un nuovo punteggio: \"Io = 37, SFPD = 0\".\nIl \"Chronicle\" ricevette ancora un'altra lettera, timbrata 14 febbraio 1974, che informava il direttore che le iniziali del Symbionese Liberation Army, gruppo di guerriglia urbana che proprio in quei giorni aveva attirato l'attenzione del mondo intero rapendo l'ereditiera Patricia Campbell Hearst, formavano una parola che in norreno significa \"uccidere\". Tuttavia, la calligrafia non venne ritenuta autentica di Zodiac.\nIn un'altra lettera ricevuta dal quotidiano, timbrata 8 maggio 1974, lament\u00f2 che il recente film \"La rabbia giovane\" era una \"glorificazione dell'omicidio\" e chiedeva al giornale di non pubblicizzarlo. Firmata semplicemente \"Un cittadino\", la scrittura, il tono e l'ironia che la caratterizzavano erano molto simili a quelli di precedenti comunicazioni di Zodiac.\nIl \"Chronicle\" ricevette poi una lettera anonima timbrata 8 luglio 1974, firmata \"il Fantasma Rosso (rosso di rabbia)\", che si lamentava dell'editorialista Marco Spinelli. La paternit\u00e0 di Zodiac di questa lettera \u00e8 ancora controversa.\nPassarono altri quattro anni senza comunicazioni \u2014 presunte o verificate \u2014 da parte di Zodiac. Una lettera del 24 aprile 1978 venne inizialmente ritenuta autentica, ma fu dichiarata un falso da tre altri esperti calligrafi meno di tre mesi dopo; in anni recenti, tuttavia, il giudizio sulla stessa lettera \u00e8 stato da qualcuno ancora rovesciato e c'\u00e8 chi la ritiene autentica. Toschi, il detective della Omicidi di San Francisco cui era affidato il caso Zodiac sin dai tempi dell'omicidio di Stine, venne sospettato di averla scritta, poich\u00e9 lo scrittore Armistead Maupin la ritenne simile a certe lettere di \"ammiratori\" che aveva ricevuto nel 1976 e che credeva fossero state scritte da Toschi. Pur ammettendo di aver scritto le lettere a Maupin, Toschi neg\u00f2 di aver falsificato la lettera di Zodiac e venne infine prosciolto da ogni accusa. L'autenticit\u00e0 della lettera rimane quindi incerta. Il 4 maggio 1978 fu la volta di un'altra \"presunta\" lettera del killer dello Zodiaco; in essa l'autore minacciava di morte vari personaggi, tra i quali Eldridge Cleaver, Pat Boone e Susan Atkins, definita \"il giuda della famiglia Manson\".\nIl 3 marzo 2007 venne reso noto che un biglietto di auguri natalizi inviato al \"Chronicle\" e timbrato 1990 a Eureka, California, era stato recentemente scoperto negli archivi del giornale da un assistente di redazione, Daniel King. Dentro la busta, assieme al biglietto, c'era la fotocopia di due chiavi del Servizio Postale statunitense con un portachiavi magnetico. La calligrafia sulla busta somiglia a quella di Zodiac, ma la lettera venne dichiarata un falso dall'esaminatore di documenti forensi Lloyd Cunningham: non tutti gli studiosi del caso Zodiac, tuttavia, concordano con il suo giudizio. Sulla busta non c'\u00e8 indirizzo del mittente e non compare da nessuna parte il simbolo del cerchio con la croce. Il biglietto di auguri non presenta scritte. Il \"Chronicle\" pass\u00f2 tutto il materiale al Dipartimento di Polizia di Vallejo per le indagini del caso.\nStato attuale delle indagini.\nGli ultimi investigatori della SFPD sul caso Zodiac furono gli ispettori della Omicidi Michael N. Maloney e Kelly Carroll. Essi furono i primi a effettuare test del DNA sulle lettere di Zodiac, che portarono a un profilo genetico parziale. I test sembrano aver definitivamente scagionato il principale sospettato, Arthur Leigh Allen, e anche il sospettato di Mike Rodelli, un investigatore dilettante, cio\u00e8 un noto uomo d'affari di San Francisco che viveva vicino al luogo del delitto di Paul Stine.\nLa SFPD dichiar\u00f2 il caso \"inattivo\" nell'aprile 2004, adducendo il gran numero di casi e la mancanza di risorse. Il caso fu riaperto all'incirca a marzo 2007 e le prove vennero inviate alla polizia di Vallejo per effettuare altri test del DNA. L'indagine su Zodiac rimane tutt'ora in corso anche in altre giurisdizioni.\nL'11 dicembre 2020, \u00e8 stato rilasciata la notizia, confermata dall'FBI, che lo statunitense David Oranchak, il programmatore belga Jarl Van Eycke e l\u2019australiano Sam Blake hanno decriptato il testo cifrato di 340 caratteri inviato da Zodiac al \"San Francisco Chronicle\" l'8 novembre 1969. Il messaggio recita:\nSospettati.\nArthur Leigh Allen.\nSebbene molte persone, nel corso degli anni, siano state sospettate di essere Zodiac, solo su una, Arthur Leigh Allen (18 dicembre 1933 - 26 agosto 1992), la polizia indag\u00f2 seriamente. Nel luglio 1971 un amico di Allen rifer\u00ec i suoi sospetti su di lui al Dipartimento di Polizia di Manhattan Beach, California, e il rapporto venne immediatamente inoltrato al San Francisco Police Department. Interrogato, Allen afferm\u00f2, senza esserne stato sollecitato, che i coltelli insanguinati collocati nella sua auto il giorno dell'attacco di Zodiac al lago Berryessa gli erano serviti per uccidere dei polli; quando gli fu chiesto se avesse letto \"La partita pi\u00f9 pericolosa\", da cui era stata ripresa l'idea dell'uomo come \"animale pi\u00f9 pericoloso da cacciare\", rispose di s\u00ec e che gli aveva fatto una grande impressione.\nAllen fu l'unico sospettato contro cui la polizia ebbe abbastanza prove a carico per eseguire non uno ma tre mandati di perquisizione: il 14 settembre 1972, il 14 febbraio 1991 e il 28 agosto 1992, due giorni dopo la sua morte. Allen neg\u00f2 sempre tutto, ma contro di lui c'erano un gran numero di prove circostanziali.\nLa polizia per\u00f2 non trov\u00f2 mai prove certe del fatto che Allen fosse il Killer dello Zodiaco, e il Dipartimento di Polizia di Vallejo decise di non incriminarlo, sebbene egli fosse gi\u00e0 stato condannato per reati sessuali e nella sua casa, nella perquisizione del 1991, fossero stati trovati armi ed esplosivo. Infine, la calligrafia di Allen non corrispondeva a quella in cui erano vergati i messaggi di Zodiac, le sue impronte non corrispondevano a quelle sospettate di essere di Zodiac e nessuna prova concreta di un suo coinvolgimento negli omicidi fu mai trovata: recenti test del DNA, nel 2002, su sospette lettere di Zodiac non diedero risultati positivi. Tuttavia, n\u00e9 Vallejo n\u00e9 San Francisco esclusero mai Allen dalla lista dei sospetti anche dopo i risultati dei test.\nGuy Ward Hendrickson.\nIn un'intervista, riportata dal settimanale \"Gente\", Deborah Perez, agente immobiliare americana, ha rivelato di aver scoperto di essere la figlia di Zodiac e di averlo seguito in un paio dei suoi delitti, all'epoca ancora bambina. Ella sostiene di aver sentito degli spari, ma suo padre le disse che erano solo dei petardi. Il presunto Zodiac sarebbe secondo questa versione Guy Ward Hendrickson, un insospettabile falegname dal carattere burbero ma premuroso, che mor\u00ec nel 1983 a 68 anni. Le prove che lo potrebbero inchiodare sono gli occhiali del tassista, ultima vittima di Zodiac, che avrebbe rubato dopo il delitto; la sua descrizione, infatti, potrebbe corrispondere all'identikit disegnato nel 1970 per la sua taglia di ricercato. Deborah Perez sarebbe in grado anche di decifrare i messaggi in codice che Zodiac inviava alla polizia. Tuttavia in seguito la Perez ha dichiarato di essere la figlia illegittima di John Fitzgerald Kennedy, quindi la sua dichiarazione non \u00e8 pi\u00f9 considerata credibile.\nGiuseppe Joe Bevilacqua, detto \"Ulisse\".\nIn un'inchiesta condotta in proprio dal giornalista Francesco Amicone nel 2017 e pubblicata a partire dal 19 maggio 2018 dalla rivista italiana \"Tempi\" e proseguita sui quotidiani \"Libero\" e \"Il Giornale\" (che nel 2021 ha fatto marcia indietro), si sostiene che il Killer dello Zodiaco e il Mostro di Firenze siano la stessa persona. Si tratterebbe di Giuseppe \"Joe\" Bevilacqua, ex agente del CID dell'esercito degli Stati Uniti e funzionario del cimitero americano di Firenze dal 1974 al 1988. Stando al giornalista, l'uomo che si celava dietro a Zodiac si trasfer\u00ec definitivamente in Italia nell'estate del 1974 e per questa ragione cess\u00f2 la sua corrispondenza con il \"San Francisco Chronicle\".\nSulla base della \"teoria dell'acqua\" ipotizzata dallo psichiatra Leonti Thompson, ripresa nel libro \"Zodiac\" di Robert Graysmith e approfondita da Amicone su varie testate, Zodiac fece numerosi riferimenti all'acqua sia nella scelta delle scene del crimine sia nelle sue lettere. Secondo il giornalista, i riferimenti all'acqua del serial killer sono una \"firma\" collegata al nome dell'assassino. \nZodiac, stando all'inchiesta di Amicone, sarebbe l'americano \"Ulisse\" citato dal postino Mario Vanni in un colloquio intercettato dalla polizia nel 2003. \nDopo i primi articoli su tempi.it, il 29 maggio 2018, venne pubblicato un resoconto dei colloqui fra Amicone e Bevilacqua sul quotidiano \"Il Giornale\", in cui il giornalista raccontava le ammissioni di \"Ulisse\", il quale avrebbe ammesso di essere sia il Mostro di Firenze che il Killer dello Zodiaco. Amicone affermava che il vero nome di \"Ulisse\" fosse contenuto in uno dei messaggi cifrati di Zodiac e rispondesse a quello di \"Joe Bevilacqua\", cio\u00e8 Giuseppe Bevilacqua, direttore italo-americano del cimitero americano di Firenze gi\u00e0 testimone dell'Accusa nel processo sui delitti del Mostro a carico di Pietro Pacciani. \nIl 6 aprile 2021, su richiesta del titolare delle indagini sul Mostro, il Pm Luca Turco, le indagini su Bevilacqua scaturite dall'inchiesta di Amicone sono state archiviate. Turco, nel motivare la sua richiesta, afferma che \"tale inchiesta giornalista (sic) \u00e8 caratterizzata da suggestioni, supposizioni, asserite intuizioni, e non contiene alcun elemento fattuale suscettibile ad assurgere a dignit\u00e0 d'indizio\". Il Pm ha proceduto inoltre contro Amicone per l'ipotesi di diffamazione a carico di Bevilacqua. \nIl 23 aprile 2021, il quotidiano \"Libero\" ha pubblicato un nuovo articolo di Amicone sul caso Zodiac-Mostro in cui il giornalista dettaglia i particolari della presunta conversazione telefonica avvenuta con Bevilacqua, l'11 settembre 2017. Dopo le ammissioni, l'ex direttore del cimitero americano di Firenze sarebbe stato in procinto di costituirsi e di portare la pistola utilizzata nei delitti del Mostro di Firenze, prima di cambiare idea dopo aver sentito un avvocato. L'articolo fornisce ulteriori ragguagli sul passato di Bevilacqua, come i suoi trascorsi militari ventennali nell'esercito degli Stati Uniti e la sua partecipazione come agente del CID nelle indagini sulla Khaki Mafia, a cavallo degli anni '60, motivo per cui si sarebbe trovato a San Francisco nel periodo di attivit\u00e0 di Zodiac. Nello stesso articolo, \u00e8 stata divulgata la notizia che la Procura della Repubblica di Siena avrebbe acquisito il DNA di Bevilacqua per l'omicidio della taxista Alessandra Vanni e che, in seguito, sia stato trasmesso agli inquirenti di Firenze che indagano sul caso Mostro.\nGary Francis Poste.\nIl 6 ottobre 2021, The Case Breakers, un team indipendente di 40 ex investigatori delle forze dell'ordine, ufficiali dell'intelligence militare e giornalisti, ha affermato di aver identificato lo Zodiac Killer come Gary Francis Poste, un assassino che agiva nella regione di Riverside nello stesso periodo di attivit\u00e0 di Zodiac, ma questa informazione non \u00e8 stata confermata dal dipartimento di polizia di Vallejo. I Case Breakers hanno chiesto alla polizia di testare le prove del DNA di Zodiac per confermare che corrispondano al DNA di Gary Francis Poste \nInfluenza culturale.\nVideogiochi.\nNel videogioco \"Grand Theft Auto V\" \u00e8 presente un easter egg che ha come protagonista un certo \"Infinite 8 Killer\" (Killer dell'8 Infinito). \u00c8 chiamato cos\u00ec dalla community poich\u00e9 egli, nei messaggi che lascia in giro (simili a quelli di Zodiac) si firma con il numero 8. Il Killer dell'8 Infinito uccise 8 persone e non fu mai trovato; si pensa sia stato un ex carcerato, dato che \u00e8 possibile trovare uno dei suoi messaggi anche nel penitenziario Bolingbroke, situato vicino alla Route 68 di Los Santos.\nIn \"Watch Dogs 2\", in un DLC chiamato \u201cZodiac Killer\u201d, bisogna indagare sul \u201cKiller dello Zodiaco\u201d.\nEgli viene inoltre citato anche nel videogioco \"Heavy Rain\", in cui l'ispettore a capo delle indagini dichiara che i crimini dell'assassino dell'origami non resteranno impuniti come quelli di Zodiac."}
{"id": "1182293", "revid": "372624", "url": "https://it.wikipedia.org/wiki?curid=1182293", "title": "RT Rotocalco Televisivo", "text": "RT Rotocalco Televisivo \u00e8 stato il primo rotocalco televisivo (come dice il titolo stesso) italiano.\nStoria.\nDalla fondazione al 1968.\n\u00abRT - Rotocalco Televisivo\u00bb fu lanciato da Enzo Biagi nel 1962. Infatti era la prima trasmissione basata sull'inchiesta giornalistica della televisione italiana. \"RT\" era trasmesso nel Secondo Programma (oggi Rai 2). Per la prima volta, Biagi fu anche conduttore in studio.\n\u00abRotocalco Televisivo\u00bb fu uno dei primi programmi televisivi ad occuparsi di mafia: un servizio fu infatti registrato a Corleone da Gianni Bisiach e per la prima volta furono fatti i nomi dei feroci boss della Sicilia quali Salvatore Riina e Bernardo Provenzano. \u00abRotocalco Televisivo\u00bb diede nuovo impulso e coraggio, per i temi affrontati, a nuove trasmissioni di approfondimento giornalistico. Sul Programma Nazionale (oggi Rai 1) dal 20 gennaio 1963 and\u00f2 in onda \"TvSette\", in seconda serata alle ore 22.10. \u00abRotocalco Televisivo\u00bb, nella sua prima serie (tra il 1962 e il 1968), fu invece trasmesso in prima serata al sabato e replicato il giorno dopo, la domenica pomeriggio. RT termin\u00f2 nel 1968 con un'inchiesta \"I ragazzi di Arese\" (cittadina lombarda alle porte di Milano) per la regia di Gianni Serra in collaborazione con Giuseppe Gadda Conti.\n\u201cI ragazzi di Arese\u201d si ispirava ad un racconto di Anna Maria Ortese, pubblicato nel libro \"Silenzio a Milano\". Come fu scritto, la Ortese \u201cd\u00e0 voce a chi, in quegli anni, era costretto al silenzio\u2026\u201d.\nI \u201cragazzi\u201d nominati nel titolo del documentario erano i circa 200 \u201cospiti\u201d di un grande casermone, con un ampio cortile, prati, un campo di calcio, mensa, sala riunioni, spazi di assistenza e di lavoro. Questa struttura era un \u201criformatorio\u201d gestito dai Salesiani, uno dei tanti sparsi in tutta Italia. Quelle che un tempo erano \u201ccelle\u201d, nel seminterrato, erano diventate luoghi di lavoro, per esempio studi fotografici, di disegno. Il documentario documenta tutto questo, ma soprattutto la profonda tristezza e la malinconica infelicit\u00e0 di questi ragazzi senza famiglia: soprattutto meridionali, orfani, o abbandonati dalla madre, o responsabili di piccoli reati, dovuti, secondo le loro scarne parole, alla solitudine e alle conseguenti \u201ccattive compagnie\u201d. Il rimpianto di una \u201cmadre\u201d \u00e8 ricorrente. Il loro pessimismo per il futuro \u00e8 totale. Senza una luce di speranza.\nIl luned\u00ec successivo alla messa in onda di questo documentario, la Rai ricevette la protesta dei Salesiani di tutta Italia. I Salesiani sostenevano che \u201cI ragazzi di Arese\u201d aveva diffamato un Centro Rieducativo modernissimo, perfettamente efficiente, da loro creato e organizzato per preparare al lavoro molti giovani bisognosi di aiuto, motivati e sereni. Fu premura della Rai preparare immediatamente e subito trasmettere un lungo documentario che tesseva le lodi del Centro di Arese e delle molteplici attivit\u00e0 dei Salesiani.\nLa riapparizione nel 2007.\nNel 2007 \"RT\" \u00e8 riapparso e trasmesso in prima serata su Rai 3. La prima puntata \u00e8 andata in onda il 22 aprile 2007 e l'ultima l'11 giugno 2007 per un totale di 7 puntate. Questo \u00e8 stato l'ultimo programma condotto in televisione da Biagi, rientrato in RAI dopo cinque anni di assenza. Non \u00e8 infatti da dimenticare l'editto bulgaro di Silvio Berlusconi del 2002 contro Biagi, nonch\u00e9 contro Michele Santoro e l'autore satirico Daniele Luttazzi. I tre dopo poco sono stati estromessi dal palinsesto Rai, per molti anni. Biagi e Santoro, dopo sentenze giudiziarie a loro favore, potevano riprendere a lavorare in Rai. Le puntate \"RT\" dell'edizione 2007 sono state registrate nella casa milanese di Biagi; inizialmente il programma doveva tornare nell'autunno successivo, ma a causa del peggioramento dello stato di salute del conduttore (che poi \u00e8 morto il 6 novembre dello stesso anno) non era tornato in onda.\nLa redazione dell'edizione del 2007 di \"RT Rotocalco Televisivo\" \u00e8 stata composta dagli stessi elementi della redazione de \"Il Fatto\", altra storica trasmissione televisiva dello stesso Biagi, con in pi\u00f9 delle new entry."}
{"id": "1182298", "revid": "9306260", "url": "https://it.wikipedia.org/wiki?curid=1182298", "title": "RT - Rotocalco Televisivo", "text": ""}
{"id": "1182302", "revid": "1442080", "url": "https://it.wikipedia.org/wiki?curid=1182302", "title": "Ludovica di Baviera", "text": "Biografia.\nInfanzia.\nMembro del ramo \"Birkenfeld-Zweibr\u00fccken\" del Casato di Wittelsbach, la Principessa Maria Ludovica Guglielmina, (chiamata \"Louise\") era la quinta figlia del re Massimiliano I di Baviera e della seconda moglie, la principessa Carolina di Baden, figlia di Carlo Luigi, Principe Ereditario di Baden e della langravia Amalia d'Assia-Darmstadt. I suoi nonni paterni furono il conte palatino Federico Michele di Zweibr\u00fccken-Birkenfeld e la principessa Maria Francesca di Sulzbach esiliata in un monastero per infedelt\u00e0. Una delle sorelle maggiori di Ludovica, la Principessa Sofia spos\u00f2 l'Arciduca Francesco Carlo d'Austria, figlio dell'Imperatore Francesco II.\nGi\u00e0 dall'et\u00e0 di quattro anni i principi e principesse partecipavano alla vita di corte, tra cui andare a teatro affinch\u00e9 si abituassero al galateo. Oltre alla letteratura di classici famosi, allo studio della geografia e della storia, i bambini crebbero parlando due lingue il tedesco ed il francese, oltre che la lingua di corte.\nMatrimonio.\nIn giovent\u00f9 Ludovica si innamor\u00f2 di Don Miguel (1802-1866), un principe portoghese della casa Bragan\u00e7a, ma i genitori la diedero in sposa al lontano parente Massimiliano, duca in Baviera, il 9 settembre 1828.\nNei primi anni di matrimonio, la coppia viaggi\u00f2 in Svizzera e Italia. Nel 1834 il marito acquist\u00f2 come residenza estiva per la sua famiglia in crescita Possenhofen sul lago di Starnberg. A Monaco, la famiglia viveva nella Herzog-Max Palais, costruito dal 1828 al 1830.\nLe principali occupazioni di Ludovica erano la direzione della casa e la cura dei numerosi figli.\nIl Duca Max mor\u00ec il 15 novembre 1888. Molte persone gli resero omaggio, dal momento che il duca era molto popolare. L'anno seguente, 1889, suo nipote il principe ereditario Rodolfo si suicid\u00f2 nel suo casino di caccia di Mayerling.\nMorte.\nLa duchessa Ludovica mor\u00ec il 25 gennaio 1892 a Monaco di Baviera, all'et\u00e0 di 83 anni per le conseguenze di una bronchite. I suoi resti sono conservati nella tomba di famiglia nel castello di Tegernsee a Tegernsee; \u00e8 sepolta accanto al marito.\nDiscendenza.\nMassimiliano e Ludovica ebbero in tutto una decina di figli:\nCollegamenti esterni.\nGenealogia della principessa Ludovica di Baviera"}
{"id": "1182303", "revid": "400694", "url": "https://it.wikipedia.org/wiki?curid=1182303", "title": "Oasi Zegna", "text": "L'Oasi Zegna \u00e8 un'area naturalistica ad accesso libero e gratuito in provincia di Biella, Piemonte. Le sue radici risalgono agli anni trenta quando l'imprenditore Ermenegildo Zegna, fondatore del Gruppo Zegna, dopo aver creato a Trivero (nelle Prealpi biellesi) l'impresa che porta il suo nome, si dedic\u00f2 a dare nuova vita al suo paese natale.\nOltre alla costruzione di case per i dipendenti e di un Centro dedicato alla salute, alla formazione, allo sport e al tempo libero dei suoi concittadini, il progetto comprendeva la riforestazione delle pendici della montagna con 500.000 tra conifere, rododendri e ortensie e la costruzione di una strada, la \"Panoramica Zegna\" (tuttora chiamata cos\u00ec), che consentisse alla popolazione locale e ai turisti di godere dell'ambiente naturale montano.\nLaboratorio \"en plein air\".\nPartendo da questo grande patrimonio di idee e realizzazioni concrete, le nuove generazioni Zegna hanno raccolto l'eredit\u00e0 tramandata e nel 1993 hanno realizzato il progetto Oasi Zegna, che interessa il territorio montano esteso attorno ai primi 26\u00a0km della strada \"Panoramica\", per un'area di circa 100\u00a0km\u00b2. Primo esempio italiano di mecenatismo ambientale, l'Oasi Zegna ha come obiettivo la tutela e la valorizzazione del territorio, comunicando con i visitatori attraverso un innovativo sistema segnaletico di \"alfabeto visivo\" che descrive animali, piante e minerali che popolano il territorio e illustra la storia locale, trasmettendo ai visitatori una maggiore conoscenza e quindi un concreto rispetto della natura.\nIl progetto dell'Oasi Zegna come ambiente comunicante si \u00e8 sviluppato su due piani strettamente collegati tra loro: il contatto diretto con la natura (sport ecologici e \"soft tourism\") e la promozione dell'educazione ambientale, grazie all'attivit\u00e0 del Comitato Scientifico dell'Oasi, presieduto fino alla sua scomparsa dall'etologo Giorgio Celli e alla collaborazione, tra gli altri, con il Museo di Storia Naturale di Milano, con il quale \u00e8 stata realizzata una collana di guide scientifico/divulgative.\nGrazie alla particolare conformazione naturale del territorio e la notevole dotazione di infrastrutture eco-compatibili, l'Oasi Zegna \u00e8 un laboratorio all'aria aperta e luogo dove praticare, tutto l'anno, una serie di attivit\u00e0 dedicate al tempo libero e allo sport - escursionismo, \"trekking\" d'altura, \"mountain bike\", equitazione, palestra di roccia, percorsi avventura sugli alberi (\"tree climbing\"), aquilonismo e sport invernali - tutte concepite nel pieno rispetto degli ecosistemi. L'accoglienza \u00e8 garantita da numerose strutture come alberghi, ristoranti e aziende agrituristiche, che offrono cibo e ospitalit\u00e0 tipici della tradizione della montagna.\nIl comitato scientifico.\nIl progetto Oasi Zegna si prefigge soprattutto l'educazione ambientale e l'avvicinamento dei giovani in particolare alla natura.\nL'Oasi Zegna ha una forte vocazione internazionale e coopera con organismi e iniziative che ne condividono lo spirito. Gi\u00e0 nel 1993, infatti, l'Oasi Zegna cre\u00f2 in Europa un collegamento con Alp Action, un'organizzazione che spinge le imprese a prendersi attivamente cura delle Alpi, sviluppando progetti concreti di recupero ambientale.\nL'Oasi Zegna ha inoltre siglato accordi di cooperazione con chi dimostra di avere a cuore il futuro del nostro pianeta, come TEMA, organizzazione turca che lotta contro la desertificazione, come W.W.F in Cina e, negli USA, RFA (Rain Forest Alliance), MGF (Moanalua Garden Foundation), AOC (American Ocean Campaign) ed EMA (Environmental Media Association).\nIn collaborazione con EMA, l'Oasi Zegna ha premiato noti personaggi del mondo dello spettacolo come Sting e Trudi Styler, John Travolta, Ted Danson e Olivia Newton-John per il loro impegno ecologista. Nel 2001, Oasi Zegna e AOC hanno premiato l'ex presidente statunitense Bill Clinton per le sue numerose iniziative volte a proteggere l'ambiente, mentre numerosi sono i riconoscimenti internazionali ricevuti in questi dieci anni di attivit\u00e0.\nParticolare peso ha poi il rapporto di collaborazione con il FAI - Fondo Ambiente Italiano che ha concesso (caso unico in Italia) il patrocinio nel 2014 e con il Museo di Storia Naturale di Milano.\nComuni e valli interessati.\nL'Oasi interessa pi\u00f9 vallate comprese tra i torrenti Sessera (nord-est), Strona di Mosso (sud) e Cervo (ovest).\nI comuni toccati sono una quindicina; le comunit\u00e0 montane quattro:\nEcomuseo e altri luoghi di interesse.\nL'Oasi Zegna \u00e8 parte integrante dell'Ecomuseo del Biellese, insieme di cellule ecomuseali delle diverse comunit\u00e0 locali che tramandano la cultura popolare del territorio per valorizzarne le spinte di coesione e sviluppo fra le genti. Sotto questo profilo, la cellula costituita dall'Oasi punta al mantenimento e alla esaltazione di tradizioni spiccatamente collegabili alla montagna (ad esempio l'apicoltura) e alla vita in alpeggio (le realt\u00e0 di Moncerchio e Margosio).\nAltri luoghi di interesse sono:\nEditoria.\nDi rilievo \u00e8 anche l'attivit\u00e0 editoriale che accompagna la vita dell'Oasi Zegna. In particolare, concerne la pubblicazione di studi e ricerche scientifiche sistematiche - specialmente sulla biodiversit\u00e0 locale - portate a compimento in loco e riassunte in una serie di guide di carattere divulgativo. Non vengono trascurati neppure gli aspetti puramente gastronomici, sportivi o strettamente turistici, con ricettari, manuali, carte topografiche.\nAltri progetti.\n (Valle Sessera)\n (Valle Cervo)"}
{"id": "1182304", "revid": "767487", "url": "https://it.wikipedia.org/wiki?curid=1182304", "title": "A Civil Action", "text": "A Civil Action \u00e8 un film del 1998 diretto da Steven Zaillian, basato su un fatto realmente accaduto e descritto in un libro di Jonathan Harr. Vi viene narrata la vicenda, accaduta nella cittadina di Woburn, MA, nel 1979 a seguito di un inquinamento di sostanze industriali tossiche. Il film racconta la lotta di alcuni abitanti di quella localit\u00e0 e di un piccolo studio legale che li assiste contro i giganti industriali responsabili dell'inquinamento ed i potenti e ricchi studi legali che li assistono.\nTrama.\nBoston, Massachusetts, l'avvocato Jan Schlichtmann, socio di un piccolo studio legale specializzato in infortunistica, viene invitato ad assumere il patrocinio in una causa contro due industrie, la \"Beatrice Foods\" e la \"WR. Grace &amp; Co.\" Secondo l'opinione di Anne Anderson, rappresentante di otto famiglie che hanno perso i loro figli, a causa della leucemia, che ha fatto anche altre cinque vittime, quelle malattie sono state causate dai loro scarichi che hanno inquinato la falda acquifera che serve la piccola comunit\u00e0 di Woburn. Si vuole quindi chiedere che le aziende siano condannate ad un risarcimento e che debbano chiedere scusa.\nL'avvocato \u00e8 inizialmente scettico sulla possibilit\u00e0 di vittoria in quanto il procedimento sar\u00e0 certamente lungo, di difficile impianto probatorio e soprattutto costoso ma, ritenendo che ottenere una grande vittoria contro le due industrie potr\u00e0 aumentare la sua fama e la sua notoriet\u00e0, accetta il patrocinio della causa.\nNelle prime fasi del processo l'accusa, nonostante una diffusa omert\u00e0 dovuta al timore per i posti di lavoro, sembra prendere il sopravvento. A quel punto l'avvocato Cheeseman, avvocato della \"Grace\", e l'esperto Facher, professore di diritto penale all'Universit\u00e0 di Harvard, legale della \"Beatrice\", offrono una transazione che, nonostante sia ritenuta congrua dai colleghi di Schlichtmann, viene da questi rifiutata perch\u00e9, nonostante le difficolt\u00e0 che il piccolo studio dovr\u00e0 affrontare per la prosecuzione del procedimento, egli pretende di andare avanti per ottenere una somma decisamente maggiore.\nLe sorti del processo mutano quando il Giudice Skinner, nonostante le vibrate obiezioni di Schlichtmann, chiede alla Giuria di pronunciarsi su tre questioni di carattere esclusivamente tecnico, al fine di decidere se continuare oppure no il procedimento. I giurati sollevano la \"Beatrice\" da qualunque responsabilit\u00e0, decidendo invece di proseguire soltanto nei confronti della \"WR. Grace &amp; Co.\". A quel punto l'avvocato viene convocato a New York dall'amministratore delegato della societ\u00e0, Al Eustis, che offre una nuova transazione, ma stavolta di soli 8 milioni di dollari, che costituisce l'esatta cifra che consente un piccolo risarcimento alle vittime ed il saldo dei debiti dei soci dello studio; Schlichtmann inizialmente rifiuta ma, persuaso dai soci che non riescono pi\u00f9 a sostenere le spese per la prosecuzione della causa, decide infine di accettare.\nAnne Anderson si dimostra indifferente allo sforzo dei suoi legali e l'avvocato, terminata la causa, viene abbandonato dagli altri soci dello studio legale, che prendono la loro strada. Rimasto solo ed oberato di debiti, egli continua comunque a raccogliere testimonianze sull'accaduto ed infine propone all'EPA (Agenzia federale USA per la Protezione dell'Ambiente) di assumere il patrocinio per l'appello, ove la causa viene vinta, con un risarcimento di 69,4 milioni di dollari. Schlichtmann, rimasto completamente senza denaro, dovr\u00e0 presentarsi davanti ad un Giudice per rispondere del mancato pagamento dei suoi debiti."}
{"id": "1182306", "revid": "599013", "url": "https://it.wikipedia.org/wiki?curid=1182306", "title": "Societ\u00e0 di San Patrizio per le missioni estere", "text": "La Societ\u00e0 di San Patrizio per le missioni estere (in latino \"Societas Sancti Patritii pro missionibus ad exteros\", in inglese \"St. Patrick's Society for the Foreign Missions\") \u00e8 una societ\u00e0 clericale di vita apostolica di diritto pontificio: i membri della compagnia, detti missionari di Kiltegan, pospongono al loro nome la sigla S.P.S.\nStoria.\nNel 1920 il vescovo irlandese Joseph Shanahan, missionario della congregazione dello Spirito Santo e vicario apostolico della Nigeria meridionale, invit\u00f2 dei sacerdoti suoi connazionali a collaborare all'evangelizzazione dell'Africa. In cinque, tra cui Patrick Joseph Whitney, accolsero il suo invito e si impegnarono a trascorrere in Nigeria almeno cinque anni, ma presto altri missionari irlandesi si unirono all'opera.\nConsiderato l'aumento dei missionari, nel 1930 si inizi\u00f2 a pensare all'istituzione di una societ\u00e0 di sacerdoti secolari irlandesi interamente consacrata alle missioni estere e la fondazione avvenne il 17 marzo 1932 (festa di san Patrizio) a Kiltegan e Whitney fu il primo superiore generale della societ\u00e0: nel 1937 la societ\u00e0 invi\u00f2 i suoi primi missionari in Africa e nel 1938 Whitney venne nominato prefetto apostolico di Ogoja.\nAltri centri per il reclutamento di missionari vennero aperti a Cork (1947) e a Camden (1962); la societ\u00e0 ricevette il pontificio decreto di lode il 9 dicembre 1958.\nAttivit\u00e0 e diffusione.\nI missionari di San Patrizio si dedicano all'apostolato missionario e alla formazione del clero indigeno. Dal punto di vista giuridico, la societ\u00e0 dipende dalla congregazione per l'Evangelizzazione dei Popoli.\nSono attivi in Brasile, Camerun, Grenada, Kenya, Malawi, Nigeria, Sudafrica, Sudan, Zambia, Zimbabwe: la sede generalizia \u00e8 a Kiltegan (Wicklow).\nAl 31 dicembre 2008 la compagnia contava 26 case e 382 membri, 310 dei quali sacerdoti."}
{"id": "1182308", "revid": "91521", "url": "https://it.wikipedia.org/wiki?curid=1182308", "title": "Peterbald", "text": ""}
{"id": "1182316", "revid": "82143", "url": "https://it.wikipedia.org/wiki?curid=1182316", "title": "Wilma Deangeli", "text": ""}
{"id": "1182317", "revid": "1226", "url": "https://it.wikipedia.org/wiki?curid=1182317", "title": "Splinter of the Mind's Eye", "text": ""}
{"id": "1182319", "revid": "767487", "url": "https://it.wikipedia.org/wiki?curid=1182319", "title": "Twelve Shots on the Rocks", "text": "Twelve Shots on the Rocks \u00e8 il sesto album degli Hanoi Rocks, uscito nel 2002 per l'Etichetta discografica Major Leiden."}
{"id": "1182325", "revid": "767487", "url": "https://it.wikipedia.org/wiki?curid=1182325", "title": "Folk society", "text": "Il concetto di folk society (detta anche \"non citt\u00e0\") fu elaborato dall'antropologo Robert Redfield (genero di Robert Park) nei primi decenni del XX secolo, in opposizione a quello di \"citt\u00e0\" che si stava delineando in parallelo allo sviluppo e alla crescita di importanza della disciplina antropologica.\nCon la denominazione di folk society, Redfield intende perci\u00f2 un tipo di societ\u00e0 agli antipodi di quella urbana, le cui caratteristiche pi\u00f9 importanti sono:\nSecondo Redfield, capovolgendo questo sistema di caratteristiche si delinea la societ\u00e0 urbana."}
{"id": "1182326", "revid": "122575988", "url": "https://it.wikipedia.org/wiki?curid=1182326", "title": "Panhard &amp; Levassor 15CV", "text": "Con la sigla 15CV, applicata alla produzione della Casa automobilistica francese Panhard &amp; Levassor, si intende una famiglia di autovetture di classe superiore presente nei listini Panhard &amp; Levassor dal 1902 al 1915.\nProfilo, storia e modelli.\nQuesta famiglia di vetture, assieme alla famiglia 16 e 18CV costitu\u00ec la fascia delle Panhard &amp; Levassor di classe alta, ma che per\u00f2 non erano ancora classificabili come delle vere e proprie vetture di gran lusso, anche se all'epoca un'autovettura era prerogativa di clienti molto facoltosi a prescindere dalle caratteristiche della vettura stessa.\nI primi modelli da 15 CV fiscali.\nI primi modelli classificabili fra le vetture da 15 CV fiscali secondo l'allora vigente legislazione francese furono introdotti nel luglio del 1902 con le sigle \"Type C\" e \"Type H\". Si trttava di due modelli dalle caratteristiche tecniche molto simili, ma con alcune differenze non di poco conto. La \"Type C\" era denominata anche \"L\u00e9g\u00e8re\" perch\u00e9 realizzata su di un telaio a passo corto e montava un cambio manuale a 4 marce, mentre la \"Type H\" era votata ad un comfort maggiore e veniva realizzata partendo da un telaio a passo lungo, oltre al fatto di montre un cambio a 3 o a 4 marce, a seconda della scelta dell'acquirente. Entrambi i modelli, per\u00f2, montavano un motore Centaure da 3296 cm3. La \"Type C\" venne prodotta fino al 1904 in 595 esemplari, mentre la \"Type H\" prosegu\u00ec fino all'inizio dell'anno successivo fino a totalizzare 136 esemplari prodotti.\nAl posto della \"Type C L\u00e9g\u00e8re\" venne lanciata la \"Type I\", sempre con telaio a passo corto, quindi con caratteristiche simili nella meccanica telaistica, ma con un nuovo motore Centaure all\u00e9g\u00e9 della medesima cilindrata. Alla fine del 1904 part\u00ec invece la produzione della \"Type J\", destinata a sostituire la \"Type H\" nel giro di pochi mesi e dalla quale si differenziava anch'essa per il nuovo motore, analogo a quello della \"Type I\". Quest'ultima, nel corso del 1905, venne proposta anche con cilindrata ridotta a 2402\u00a0cm3 e con denominazione Type I 10 CV per differenziarla dalla \"Type I 15 CV\". La \"Type J\" venne proposta fin dall'inizio anche con un nuovo cambio a 4 marce: in questa seconda configurazione, la vettura prese la denominazione \"Type S 15 CV\", a sua volta per essere distinta dalla Type S 10 CV. La \"Type I\" e la \"Type S 15 CV\" vennero prodotte fino al 1907, mentre la \"Type J\" cess\u00f2 di essere prodotta gi\u00e0 nel 1906.\nI tre modelli appena descritti scomparvero per essere sostituiti da due modelli, ossia la \"Type X 15 CV\" e la \"Type U2 15 CV\": quest'ultima venne proposta nello stesso anno anche con motore da 4,1 litri e rappresent\u00f2 in pratica un'evoluzione della precedente \"Type S 15 CV\", in cui il motore venne rivisitato e reso in grado di raggiungere regimi di rotazione pi\u00f9 elevati, che in quel periodo significava passare da 800 a 900 giri/min. Inoltre, venne montato un nuovo albero a gomiti su cinque supporti di banco. La \"Type X 15 CV\" propose anche un'innovazione in pi\u00f9, ossia la trasmissione a giunto cardanico in luogo della trasmissione a catena utilizzata fino a quel momento. Mentre quest'ultima venne prodotta fino al marzo 1912 (anche se negli ultimissimi mesi di produzione venne leggermente aggiornata e commercializzata come \"Type X11\") , la \"Type U2 15 CV\" scomparve dai listini gi\u00e0 due anni prima, all'inizio del 1910. Quest'ultima verr\u00e0 sostituita a febbraio dalla \"Type U7\", che comincer\u00e0 la sua carriera in affiancamento alla \"Type X 15 CV\" e che rappresent\u00f2 semplicemente una versione aggiornata della \"Type U2 15 CV\". Sia il modello uscente che quello appena lanciato montavano ancora la trasmissione a catena, al contrario della \"Type X 15 CV\" che invece, forte della sua moderna trasmissione a giunto cardanico stava ottenendo maggiori consensi. Ma gi\u00e0 pochi mesi dopo il lancio della \"Type U7\", e precisamente nell'ottobre del 1910, ai due modelli da 15 CV fiscali gi\u00e0 in produzione venne affiancata la \"Type X4\", anch'essa con trasmissione a giunto cardanico come la \"Type X 15 CV\", ma pi\u00f9 aggiornata in altri particolari. Essa dur\u00f2 tuttavia pochi mesi in listino, visto che gi\u00e0 nel giugno 1911 ne venne fatta cessare la produzione.\nL'arrivo dei motori Knight.\nAlla fine del 1911 si assistette ad una rivoluzione nella gamma delle vetture Panhard &amp; Levassor da 15 CV fiscali: la \"Type X\" venne aggiornata in alcuni dettagli e riproposta nei primi tre mesi del 1912 con la sigla \"Type X11\". Contemporaneamente, sempre a fine 1911, si ebbe il lancio del modelli destinato a sostituire la \"Type X\", mentre la \"Type U7\" rimarr\u00e0 a listino ancora per un altro anno ancora. Il nuovo modello prese la sigla \"Type X17\" e fu caratterizzato in primis dal nuovo motore SK4E con valvole a fodero con cilindrata di 2614\u00a0cm3 e da migliorie all'impianto frenante, che in quel periodo agiva ancora unicamente sul retrotreno. La vera carriera commerciale di questo modello, tuttavia, non avrebbe conosciuto un vero avvio prima dell'estate 1912, quando le vendite cominciarono a farsi sostenute. Alla fine di quell'anno, la produzione della \"Type X17\" sal\u00ec a 178 esemplari per fermarsi ad un totale di 203 esemplari nel marzo dell'anno successivo, quando verr\u00e0 sostituita dalla \"Type X21\". Questo fu l'ultimo modello della casa di avenue d'Ivry ad occupare la fascia delle vetture da 15 CV fiscali e sostanzialmente differiva dalla \"Type X17\" per la trasmissione a giunto elastico. Il motore rimase invece il medesimo della \"Type X17\". La \"Type X21\" venne prodotta fino al 1915: in totale ne vennero prodotti 549 esemplari.\nA quel punto, l'eredit\u00e0 della \"Type X21\" venne raccolta da una vettura da 16 CV fiscali, la Type X26 con motore da 3,2 litri.\nTabella riepilogativa.\nDi seguito vengono riepilogate le caratteristiche relative ai modelli da 12 CV fiscali prodotti dalla Panhard &amp; Levassor nel corso degli anni:"}
{"id": "1182327", "revid": "729019", "url": "https://it.wikipedia.org/wiki?curid=1182327", "title": "Dragonero (romanzo a fumetti)", "text": "Dragonero \u00e8 un romanzo a fumetti scritto da Luca Enoch e Stefano Vietti, disegnato da Giuseppe Matteoni e pubblicato da Sergio Bonelli Editore nel giugno del 2007 come primo volume della collana \"Romanzi a fumetti Bonelli\". Dal volume \u00e8 stata tratta una omonima serie mensile a fumetti con gli stessi personaggi, pubblicata dalla Bonelli a partire dall'11 giugno 2013, e alcuni romanzi in prosa pubblicati da Mondadori a partire dal 2014.\nStoria editoriale.\nL'edizione originale era in bianco e nero e aveva lo stesso formato delle altre pubblicazioni della Sergio Bonelli Editore, 16 x 21 cm. Distribuita in edicola, ha venduto tra le 35.000 e le 40.000 copie su una tiratura di 50.000.\nIl 10 giugno 2009 \"Dragonero\" \u00e8 stato pubblicato negli Stati Uniti dalla Dark Horse Comics. Nel 2010 \u00e8 stato pubblicato in Germania, nel 2014 in Francia e Danimarca, e in altri paesi.\nA Lucca Comics and Games 2015 \u00e8 stata presentata una nuova edizione cartonata in formato 19 x 26\u00a0cm, distribuita in libreria a partire dal 12 novembre 2015 con il titolo \"Dragonero. Le origini\". Questa edizione, completamente a colori, aggiunti da Paolo Francescutto dello Studio Gotem, contiene una sezione di approfondimento sulla lavorazione dell'albo e ha una copertina inedita di Giuseppe Matteoni.\nTrama.\nAllarmato da un dispaccio che lo vuole presso l'Arcelonte, la grande muraglia che divide le terre dell'Impero da quelle desolate del Varliendar (Terre dei Draghi), Alben il L\u00f9resindo, custode della Luce, giunge presso una torre del Vallo dove ha modo di incontrare la tecnocrate Myrva Aranille ed osservare con i suoi stessi occhi la tragedia che si sta consumando all'interno di quelle lande desertiche: uno degli obelischi di sangue dei draghi caduti in tempi antichi che fungono da sigillo per il mondo degli Abominii \u00e8 crollato.\nAlben e Myrva discutono sul da farsi: la tecnocrate lo mette al corrente di come cancelleria imperiale avesse voluto agire senza informare nessun altro per mesi prima di decidere di coinvolgere i Tecnocrati. La stessa convocazione di Alben \u00e8 dovuta solo alla decisione di Myrva che si fida del suo giudizio e perch\u00e9, come le ricorda il mago, sono i maghi a saperne di pi\u00f9 sull'argomento.\nAll'improvviso suona l'allarme: una creatura demoniaca ha preso d'assalto le mura fino a raggiungerne la sommit\u00e0, compiendo poi un massacro tra i soldati di guardia. Alben e Myrva intervengono, e dopo essere riusciti a trattenerlo, il mago riesce a scaraventarlo dagli spalti con una sfera di fuoco. Dissolto nel fuoco, Alben rivela che quello era un Nughradjinn superiore (un demone di tenebre). Il mago comprende che devono organizzarsi al pi\u00f9 presto. Hanno bisogno di aiuto e lui sa dove trovarlo.\nPresso la citt\u00e0 di Solian, capitale delle Quattro Repubbliche Libere, vive uno Scout Imperiale, Ian Aranill ultimo della Casata dei Varliedarto, insieme al suo attendente orco, Gmor Burpen, entrambi ben voluti dalla comunit\u00e0. I due ricevono una lettera da parte di Alben che richiede di raggiungerlo presso l'Isola Orfana, un atollo che si erge dal Mare della Brezza, un piccolo mare interno ai territori imperiali. Gmor intuisce che Ian non sembra particolarmente felice della cosa, nonostante Alben sia un suo vecchio amico; lo Scout sa infatti che se un mago richiede il tuo aiuto non pu\u00f2 significare altro che dei guai sono in arrivo.\nDopo una notte agitata da vecchi ricordi legati a ci\u00f2 che Ian affront\u00f2 in passato presso la Terra dei Draghi, i due amici si apprestano a partire alle prime luci dell'alba. Ian ricorda ancora una volta a Gmor che non \u00e8 tenuto a seguirlo non essendo una missione ufficiale, ma l'orco gli replica di non preoccuparsi e cos\u00ec intraprendono il viaggio. \nNel frattempo, Alben si reca a \"Fhaucasaepta\" (Golasbarrata) dove sorge il monastero delle Madri Guardiane, un antico ordine votato alla protezione dei L\u00f9resindi. Dopo un incontro con la Madre Superiora, che fu la sua prima Guardiana, Alben compie il \"rito del possesso\" con una monaca che \u00e8 considerata la migliore della sua generazione, che da quel momento assume il nome di Ecuba. I due infine proseguono verso il punto di incontro con i restanti membri del gruppo, l'Isola Orfana.\nNel frattempo al Vallo, vengono rilevati strani movimenti da parte degli Algenti, le temibili genti che popolano le antiche Terre dei Draghi, che sembrano ammassarsi e dirigersi verso nord. Fuori dalla vista delle Guardie Rosse, gli Algenti si dirigono verso una misteriosa e scura figura che con un solo gesto autoritario della mano ottiene l'asservimento dell'intera orda. Fatto ci\u00f2, dalla propria bocca fuoriesce una massa nera che si libra nel cielo, muovendosi verso Sud e oltrepassando il Vallo, assumendo infine l'aspetto di terribili demoni alati.\nIan e Gmor raggiungono infine il punto di incontro stabilito, un molo da cui partire per l'Isola dove li stanno aspettando Myrva, Alben ed Ecuba. Salutata la sorella, Ian viene aggiornato da Alben che gli spiega che presso l'Isola Orfana \u00e8 custodita l'ultima goccia di sangue di Drago dell'Ecumene ed \u00e8 necessaria per rinnovare l'Antico Divieto. Imbarcatisi, il gruppo viene avvisato dagli spiriti messi a guardia dell'isola che qualcosa la minaccia.\nRaggiunto l'ingresso del tempio lo trovano scardinato e un massacro \u00e8 avvenuto di fronte ad esso. Alben guida il gruppo all'interno del tempio fino a raggiungere l'ultima sala, dove \u00e8 custodita l'ampolla. I demoni hanno superato le ultime difese del corpo di guardia dell'isola e uno di loro, di rango superiore, manda in frantumi l'ampolla venendo avvolto dal sangue che si sviluppa in un alto obelisco.\nAlben tenta di trarre comunque dell'utile dal fallimento, entrando in contatto con la memoria del demone che gli rivela l'identit\u00e0 di colui che si cela dietro a quell'attacco e al crollo degli obelischi oltre il Vallo, Saul Jeranas, un L\u00f9resindo rinnegato che Alben affront\u00f2 molti anni prima e che riteneva morto. Di fronte alla perdita del sangue di Drago, Alben pensa di avere comunque un'alternativa, ma devono recarsi al suo eremo per poter avere una risposta certa.\nPrima di lasciare l'isola Ian e Myrva hanno un'accesa discussione sul comportamento iperprotettivo dello Scout. La tecnocrate gli ricorda che la sua vita in missione vale quanto quella di chiunque altro e che \u00e8 in grado di badare a se stessa. Gmor chiede spiegazioni per quella diatriba ma Ian celia la questione, preferendo non parlarne.\nMentre attendono che Alben completi le sue ricerche, gli altri all'interno del suo eremo rievocano le guerre contro gli Abominii: millecinquecento anni prima gli Abominii invasero le terre del Varliendar sterminando i Draghi senzienti e schiavizzando gli elfi silvani che vi abitavano e corrompendoli, dopo centinaia di anni, negli odierni Algenti. Dopo cinquecento anni un'alleanza tra Draghi, umani e la Confraternita degli Incanti affront\u00f2 le orde degli Abominii riuscendo infine a scacciarli e a sigillare il \"Grande Vuoto\" da cui erano fuoriusciti grazie al sacrificio degli stessi Draghi il cui sangue diede forma agli obelischi.\nDopo la vittoria gli ultimi Draghi lasciarono l'Ecumene e nei secoli che seguirono venne eretto il Vallo per tenere lontane le orde degli Algenti. Come ulteriore conseguenza, la Confraternita degli Incanti si spacc\u00f2 in due fazioni: i L\u00f9resindi, che seguono la l'antica via della magia, e i Tecnocrati, che perseguono uno sviluppo tecnologico.\nAlben esce dal suo studio con una soluzione al problema, per quanto lui stesso la definisca un azzardo. Il suo piano prevede che il gruppo si divida per il recupero di una rara pianta, la \"Linwafella\" (Foglia rapida) che risana le foreste dopo catastrofi che le hanno danneggiate. Essa cresce solo nelle profondit\u00e0 della Foresta Vecchia. Altro oggetto necessario \u00e8 la \"Silcardea\" (Pietra che arde) custodita da un vecchio amico di Alben, Mimir un nano \"Shivesindo\" (Custode del sapere).\nIan e Gmor raggiungono la Foresta Vecchia, l'immensa distesa boschiva che si estende per buona parte dei territori imperiali per raggiungere Frondascura, la citt\u00e0 segreta degli Elfi Silvani e chiedere il loro aiuto. In attesa che siano loro a farsi avanti, i due amici approntano un bivacco e sulle note dell'ocarina di Gmor rammentano come il loro primo incontro fosse avvenuto in un bosco come quello, salvandosi a vicenda dalla carica di una bestia selvaggia. \nDopo un primo fraintendimento, i Silvani vengono a conoscenza della loro missione e li vogliono aiutare: la Foglia rapida cresce dove c'\u00e8 bisogno, quando la foresta viene ferita. Non pu\u00f2 essere seminata o fatta germogliare, nessuno di loro \u00e8 in grado di evocarla. L'unica in grado di farlo \u00e8 la Saevha Mathe, la \"Ruda Mama\", una crudele creatura dei boschi che vive in simbiosi con la natura e che comunica con le piante. \nIan e Gmor si recano dunque nel territorio della Ruda Mama accompagnati dall'elfa botanica Sera, indispensabile per la cura della Foglia rapida una volta recuperata. L'elfa \u00e8 angosciata dalla situazione in cui si \u00e8 venuta a trovare, poich\u00e9 se dovessero riuscire ad ottenere la rara pianta sarebbe costretta a seguire i due scout fuori dalla sua foresta, dalla sua casa, dal suo mondo, diventando una paria. La Ruda Mama si manifesta dopo che i tre vengono assaliti e imprigionati da dei rampicanti al suo servizio. L'inquietante creatura dalle fattezze simili ad un ragno mette alla prova il Cacciatore di Draghi che riesce a neutralizzare i rampicanti grazie alla linfa di alcuni frutti. Soddisfatta dall'astuzia di Ian, la Ruda Mama evoca la Foglia rapida, lasciandoli proseguire per il loro cammino fino ai confini della foresta. \nLungo il cammino verso il Vallo si imbattono in una colonna di profughi che provengono dai villaggi delle montagne a Est e nell'ufficiale che guida la loro scorta: Khail Davenant un ex-commilitone di Ian. Il militare li informa che i profughi se ne sono dovuti andare a causa di una Nughrachava, una \"Voragine di tenebra\", da cui \u00e8 fuoriuscita un'orda di demoni che si \u00e8 messa a razziare i villaggi circostanti. Respinti i demoni la voragine non si \u00e8 richiusa del tutto e questo a portato allo sfollamento dell'area.\nVenendo a conoscenza che Ian \u00e8 divenuto un ufficiale Scout suo parigrado, Khail lo sfida ad un duello al primo sangue. Attendendo la fine dello scontro, Sera chiede a Gmor di raccontargli del loro compagno di viaggio. L'orco la mette allora al corrente del passato dello scout, di come un tempo facesse parte di un gruppo di truppe scelte gli Incursori ma che in seguito ad una missione al di l\u00e0 del Vallo terminata tragicamente venne processato e assolto, cosa che comunque non gli imped\u00ec di dimettersi per difendere il proprio onore e trasferirsi presso le libere terre della Repubblica di Solian. Dopo questi avvenimenti Ian venne coinvolto nel corpo speciale degli Scout imperiali con mansioni di esplorazione e spionaggio. Terminato lo scontro, Ian informa Khail del luogo della sua missione e il militare gli augura che la sorte gli sia favorevole.\nAlben, Myrva ed Ecuba raggiungono Rathun-kun, la \"Caverna delle nuvole\", dove vive Mimir che con i suoi automi si occupa dell'estrazione e il raffinamento dei cristalli di Luresilca per poi essere dati all'Impero. Il nano non \u00e8 intenzionato a cedere la Silcardea, cimelio della sua famiglia che suo padre e suo nonno hanno lavorato una vita intera per renderla pura come \u00e8 attualmente. Alben riesce infine a convincerlo sottolineando come lui in futuro sapr\u00e0 forgiare un'altra pietra mentre se il male riuscisse a oltrepassare il Vallo recherebbe con s\u00e9 morte e dolore. Ottenuta la pietra, i tre si ritrovano inseguiti dai demoni di Jeranas su quali per\u00f2 riescono rocambolescamente ad avere la meglio e a riprendere il cammino per il punto di incontro con Ian e Gmor. \nRiunitisi, i sei partono per le terre oltre il Vallo a bordo di un aerostato a cui \u00e8 collegato un nuvolante con cui planare al suolo. Una volta a terra, proseguono a piedi fino alla voragine che si \u00e8 aperta in seguito alla caduta degli obelischi e sul fondo, Alben d\u00e0 inizio all'incantesimo che rinvigorir\u00e0 l'antico divieto che tiene a bada il mondo degli abomini: la Foglia rapida piantata nel sangue delle razze umana, elfica e orchesca, potenziata dall'energia delle Silcardea, generer\u00e0 una foresta che ricoprir\u00e0 la Terra dei Draghi.\nPrima che l'incantesimo sia concluso, una nera figura compare alle loro spalle: Saul Jeranas, la mente dietro alla corruzione del sigillo che tiene a bada gli Abominii. Orde di demoni si scagliano contro il gruppo che lottano facendo da scudo ad Alben e Sera. Jeranas per averne ragione evoca un drago, soggiogato alla sua volont\u00e0. Sbaragliati i demoni, la spada di Ian inizia a pulsare, ridestando il drago dal controllo a cui era sottoposto.\nRiconoscendo in Ian un Varliedarto, un suo antico nemico, il drago non pu\u00f2 che lottare con lui; memore degli insegnamenti ricevuti durante il suo addestramento Ian resiste ai poteri della creatura e riesce a sconfiggerla, affondando la sua lama nel cuore e venendo ricoperto da un fiotto del suo sangue, perdendo conoscenza. Jeranas, legato al drago, muore disintegrato. Alben e Sera compiono infine il rituale e la foresta incomincia a crescere. Il gruppo esce dalla voragine ma ad attenderli vi sono gli Algenti.\nPrivati di ogni via di fuga in seguito alla distruzione del nuvolante decidono di rifugiarsi presso una gola scavata nelle rocce accessibile da uno stretto passaggio facilmente difendibile. Una volta al suo interno, Myrva spara in cielo un razzo segnalatore, mentre Ecuba e Gmor resistono strenuamente contro gli assalitori. L'aerostato che li aveva condotti fino a l\u00ec giunge in loro soccorso, ma Ecuba essendosi aggrappata per ultima per prestare fede alla propria missione, viene colpita dalle lance degli Algenti e precipita su di loro.\nPassano i giorni e Ian finalmente si riprende. Presso la sua casa a Solian, Alben lo aggiorna dei fatti accaduti dopo la morte del drago, mostrandogli anche il nuovo aspetto della sua spada: il sangue di drago con cui \u00e8 venuta a contatto l'ha brunita. L'impresa compiuta dallo Scout \u00e8 gi\u00e0 diventata di dominio pubblico e ora la gente lo chiamer\u00e0 \"Romevarlo\", \"Dragonero\".\nIan non \u00e8 affatto soddisfatto di ci\u00f2 poich\u00e9 quell'essere non era un mostro ma una creatura superiore. Alben gli dice che una volta ridestatosi era inevitabile lo scontro tra loro, e che se non fosse accaduto sarebbero morti tutti. Respinte le accuse di sapere ci\u00f2 che sarebbe accaduto, il mago se ne va dando a Ian un ultimo chiarimento: l'aver bevuto accidentalmente il sangue vivo del drago porter\u00e0 dei cambiamenti profondi.\nSeguiti.\nL'11 giugno 2013 \u00e8 uscito il primo numero della serie regolare di \"Dragonero\". La serie ha inizio con una tetralogia alla quale seguiranno storie che ricopriranno albi da uno a due, salvo saghe di pi\u00f9 ampio respiro come la prima. Inoltre, in alcuni albi verranno pubblicati anche dei racconti brevi, degli spin-off di approfondimento legati a personaggi comparsi all'interno della serie.\nIl 31 luglio 2014 \u00e8 uscito anche il primo Speciale Dragonero a colori, a cadenza annuale, che racconta della prima missione del duo Ian Aranill e Gmor, molto prima dei fatti narrati nel romanzo a fumetti.\nIl 25 novembre 2015 \u00e8 uscito anche il primo Dragonero Magazine colori, a cadenza annuale. L'albo contiene diversi articoli riguardanti il genere del fantasy nella letteratura in aggiunta ad una storia interamente a colori di Dragonero che racconta di una perigliosa missione compiuta da Ian Aranill, seguito ideale dei fatti della prima saga della serie regolare.\nIl 9 novembre 2017 \u00e8 uscito il primo spin-off della serie regolare, \"Dragonero Adventures\", dedicata alle avventure giovanili dei personaggi principali della medesima.\nDifferenze con la serie regolare.\nCon la realizzazione della serie regolare si sono venute a formare alcune discrepanze tra il romanzo a fumetti e fumetto mensile. La maggior parte degli elementi e degli avvenimenti sono rimasti inalterati mentre alcuni particolari sono cambiati:"}
{"id": "1182332", "revid": "767487", "url": "https://it.wikipedia.org/wiki?curid=1182332", "title": "Another Hostile Takeover", "text": "Another Hostile Takeover \u00e8 il settimo album degli Hanoi Rocks, uscito nel 2005 per l'Etichetta discografica JVC Records."}
{"id": "1182333", "revid": "767487", "url": "https://it.wikipedia.org/wiki?curid=1182333", "title": "Charles Conder", "text": "Nato a Londra, trascorse per\u00f2 molti anni dell'infanzia in India prima della morte della madre. Successivamente, nel 1884 venne mandato dal padre a Sydney. L\u00e0, suo zio William Conder tent\u00f2 di insegnargli la propria professione, quella di ispettore, su richiesta del padre, che non voleva che il figlio si avvicinasse all'arte. Tutto ci\u00f2, per\u00f2, si rivel\u00f2 un fallimento, infatti il giovane si disinteress\u00f2 completamente alla professione dello zio e inizi\u00f2 a frequentare lezioni a partire dal 1886, diventando membro della scuola di artisti locale.\nFu cos\u00ec che tra il 1886 ed il 1887, Conder conobbe molti artisti e fu molto amico di Eug\u00e8ne Lomont. Ci\u00f2 nonostante, l'incontro pi\u00f9 importante fu quello del 1888: il giovane pittore conobbe Tom Roberts e si trasfer\u00ec a Melbourne nello stesso anno. \nEntrambi gli artisti, che subito strinsero amicizia, incominciarono ad interessarsi all'impressionismo, che in quegli anni stava avendo il massimo successo in Francia. Cos\u00ec Conder dipinse molti quadri su questo modello insieme agli altri membri della scuola d'arte locale. Mor\u00ec nel 1909.\nUno dei quadri pi\u00f9 famosi di Charles Conder, \"A holiday at Mentone\", dipinto nel 1888, raffigura la gente che si rilassa sulla spiaggia. Il pittore ha nei suoi quadri, un tocco \"divertente\".\nA lui \u00e8 oggi dedicato un quartiere di Canberra."}
{"id": "1182334", "revid": "79454", "url": "https://it.wikipedia.org/wiki?curid=1182334", "title": "JVC Records", "text": ""}
{"id": "1182335", "revid": "712828", "url": "https://it.wikipedia.org/wiki?curid=1182335", "title": "Libri di Guerre stellari", "text": "La serie di film di \"Guerre stellari\", ideata da George Lucas, ha dato vita a una ricca produzione di libri e romanzi. Essi abbracciano un vasto intervallo narrativo, che copre sia eventi trattati negli stessi film sia periodi remoti e futuri della cronologia fittizia della saga. \nI romanzi sono stati pubblicati da Bantam Spectra, Del Rey Books, Scholastic e in misura minore da altri editori. Alcuni titoli sono stati tradotti in italiano; le primissime pubblicazioni sono della Arnoldo Mondadori Editore, poi dagli anni '90 sono stati pubblicati dalla Sperling &amp; Kupfer e dagli anni 2000 con i nuovi film anche da Fratelli Fabbri Editori e Edizioni Piemme e recentemente anche da Multiplayer Edizioni.\nI romanzi hanno fatto parte dell'Universo espanso di \"Guerre stellari\". Dopo l'acquisizione della Lucasfilm da parte della The Walt Disney Company e la rinomina dell'Universo espanso nel nuovo marchio \"Star Wars Legends\", tutto il materiale cartaceo prodotto fino ad allora \u00e8 stato escluso dalla \"continuity\" della saga. Tutti i romanzi pubblicati da settembre 2014 fanno parte del nuovo canone.\nStoria editoriale.\nGi\u00e0 prima dell'uscita cinematografica di \"Guerre stellari\", George Lucas pens\u00f2 di pubblicare un adattamento del film che potesse in qualche modo aumentarne l'aspettativa tra il pubblico. A redigere il romanzo venne chiamato Alan Dean Foster, il quale lavor\u00f2 come \"ghostwriter\" sulla base della sceneggiatura di Lucas; per questo motivo l'opera, intitolata \"Star Wars: From the Adventures of Luke Skywalker\" e pubblicata nel novembre 1976 da Ballantine Books, si discosta in pi\u00f9 punti dalla pellicola finale. Convinto inoltre dell'idea di sviluppare \"Guerre stellari\" in un serial cinematografico, Lucas incaric\u00f2 Foster di scrivere un seguito alla storia, che si sarebbe potuto adattare rapidamente in una sceneggiatura per un film a basso costo. Quando per\u00f2 \"Guerre stellari\" si rivel\u00f2 un enorme successo, Lucas accanton\u00f2 i progetti per il sequel a basso costo, preferendo concentrarsi sul pi\u00f9 ambizioso \"L'Impero colpisce ancora\"; la storia di Foster venne pubblicata come romanzo col titolo \"La gemma di Kaiburr\" (1978), andando a costituire una delle prime opere originali dell'Universo espanso. Nei primi anni le uscite di romanzi furono piuttosto rarefatte e le storie, seppur energiche, avventurose e forse pi\u00f9 vicine allo spirito originario della serie, apparivano iniziative isolate e a volte in contraddizione sia tra loro, sia con le trame degli altri media della serie, anche per via della scarsa conoscenza degli autori sugli sviluppi futuri della saga. Sempre per conto di Ballantine Books uscirono tra il 1979 e il 1983 gli adattamenti dei rimanenti due film della trilogia originale e due trilogie dedicate alle avventure di Ian Solo e Lando Calrissian, che narravano eventi antecedenti a quelli del primo film.\nNella seconda met\u00e0 degli ottanta Lucas aveva momentaneamente accantonato l'idea di realizzare nuovi film. Le aziende licenziatarie di merchandise e opere correlate, come giocattoli, fumetti o serie animate, smisero di commercializzare prodotti tie-in, con l'esclusione della West End Games, editore del gioco di ruolo, e tutto faceva pensare che il franchise, ormai fortemente ridimensionato, stesse avviandosi alla sua naturale conclusione. \nNel 1990 Bantam Books acquis\u00ec i diritti di pubblicazione dei romanzi di \"Guerre stellari\" e la Lucasfilm propose loro di realizzare la versione a romanzo di una storia a fumetti che era in lavorazione (che diverr\u00e0 poi '). L'editore tuttavia prefer\u00ec realizzare una storia autonoma (seppur ambientata nello stesso periodo) e mise in cantiere la \"trilogia di Thrawn\" scritta da Timothy Zahn, che fu una delle prime opere, insieme al succitato fumetto, ad esplorare gli eventi successivi a \"Il ritorno dello Jedi\". Visto il grande successo della trilogia, la Bantam diede il via a una ricca produzione di romanzi che dur\u00f2 per tutti gli anni novanta. Focalizzandosi sull'arco temporale intercorrente e successivo ai film della trilogia originale, la casa editrice fece in modo di coordinare le iniziative editoriali dei vari autori, dando all'Universo espanso una trattazione quanto pi\u00f9 possibile coesa e interconnessa. Videro la luce in questi anni la \"trilogia dell'Accademia Jedi\" (1994), \"L'ombra dell'Impero\" (1996), ' (1996-1999), \"La crisi della flotta nera\" (1996), \"La mano di Thrawn\" (1997-1998) e le serie per ragazzi \"Jedi Prince\" (1992-1993) e \"La galassia del terrore\" (1997-1998). Parallelamente Berkley Books pubblic\u00f2 le serie per ragazzi \"Junior Jedi Knights\" (1995-1997) e \"Giovani cavalieri Jedi\" (1995-1998).\nNel 1999, in occasione di un rilancio in grande stile del franchise con l'uscita del primo film della trilogia prequel, le licenze dei romanzi tornarono alla Ballantine Books. Il nuovo editore fece tesoro dell'esperienza della Bantam, mantenendo un attento controllo creativo per assicurarsi che tutti i prodotti rispettassero la \"continuity\" della saga. Grazie a un'attenta pianificazione poterono svilupparsi ad esempio le lunghe e complesse serie pluriaturali \"The New Jedi Order\" (1999-2003), \"Legacy of the Force\" (2006-2008), \"Fate of the Jedi\" (2009-2012) e \"The Old Republic\" (2010-2012), che trattavano in modo coordinato interi periodi della storia della galassia ma che proprio per la loro natura risultavano a tratti prive di originalit\u00e0 e di apporti autoriali creativi. Con l'uscita della trilogia prequel, Lucas diede il via libera agli autori dell'Universo espanso a trattare anche questo periodo della storia della galassia. Videro quindi la luce gli adattamenti dei tre film e diverse serie e romanzi a s\u00e9 stanti ambientati nel periodo della crisi separatista e delle guerre dei cloni. Sempre dal 1999 la Scholastic inizi\u00f2 a pubblicare nuove serie di romanzi per ragazzi, tra cui \"\" (1999-2002), \"Jedi Quest\" (2001-2004) e \"The Last of the Jedi\" (2005-2008).\nDopo l'acquisizione della Lucasfilm da parte della Walt Disney Company nel 2014, venne annunciato che l'Universo espanso non avrebbe avuto ulteriori aggiunte e che tutti i romanzi precedentemente pubblicati come parte di esso sarebbero stati commercializzati sotto un nuovo marchio, \"Star Wars Legends\", venendo quindi esclusi dalla \"continuity\" della saga. I romanzi pubblicati da settembre 2014, con l'uscita di \"\", fanno invece parte del nuovo canone, sono editi dalla Penguin Random House e dalla Disney Publishing Worldwide e sono coordinati dal Lucasfilm Story Group, un team creativo che si occupa di definire la \"continuity\" per tutti i prodotti del franchise onde evitare incongruenze e gestire meglio i collegamenti tra le opere.\nEdizioni italiane.\nAlla pubblicazione dei romanzi di \"Guerre stellari\" in italiano si sono succeduti diversi editori. Il primo di questi fu la Mondadori, che tra il 1977 e il 1983 pubblic\u00f2 gli adattamenti dei tre film della trilogia originale, \"La gemma di Kaiburr\" e \"Han Solo, guerriero stellare\". Negli anni novanta i diritti vennero acquistati dalla Sperling &amp; Kupfer, che tra il 1993 e il 2005 pubblic\u00f2 la \"trilogia di Thrawn\", la \"trilogia dell'Accademia Jedi\", \"L'ombra dell'Impero\", la trilogia \"La crisi della flotta nera\", i primi tre capitoli della serie \"Giovani cavalieri Jedi\", i primi due libri della serie \"La galassia del terrore\", gli adattamenti per adulti e per ragazzi dei film della trilogia originale e gli adattamenti dei film della trilogia prequel, oltre a qualche romanzo autonomo. Gli adattamenti per ragazzi de \"La minaccia fantasma\", \"L'attacco dei cloni\" e \"La vendetta dei Sith\" vennero editi invece da Fratelli Fabbri Editori rispettivamente nel 1999, 2002 e 2005. La stessa casa editrice pubblic\u00f2 le edizioni italiane dei primi quattro romanzi della serie \"\" tra il 2000 e il 2002.\nTra il 2008 e il 2010 Edizioni Piemme pubblic\u00f2 quattro dei cinque romanzi tie-in della serie ', ovvero ', ', ' e '. Dal 2010 \u00e8 Multiplayer Edizioni a pubblicare diverse opere inedite in italiano, tra cui i due volumi de \"Il potere della Forza\", la serie \"The Old Republic\", la trilogia di \"Darth Bane\", la duologia \"La mano di Thrawn\" e la serie \"Republic Commando\". Col passaggio al nuovo canone, la casa editrice ha pubblicato anche i primi romanzi canonici, tra cui \"Lost Stars\", ', \"\" e la trilogia \"Aftermath\". Dal 2018 al 2020 \u00e8 stata affiancata inoltre dalla Mondadori, che nella collana \"Oscar Fantastica\" ha pubblicato gli adattamenti dei film \"Rogue One\", \"Gli ultimi Jedi\" e \"Solo\" e la serie \"Thrawn\". Nel 2021 la licenza per la pubblicazione \u00e8 stata acquistata da Panini Comics, che detiene anche i diritti per l'edizione italiana dei fumetti.\nLibri canonici.\nLegenda:\nA = romanzo per adulti\nR = romanzo per ragazzi\nC = antologia di racconti\nLibri dell'Universo espanso.\nLegenda:\nA = romanzo per adulti\nR = romanzo per ragazzi\nC = antologia di racconti\nN = novella"}
{"id": "1182336", "revid": "1276819", "url": "https://it.wikipedia.org/wiki?curid=1182336", "title": "Spyro", "text": ""}
{"id": "1182339", "revid": "599013", "url": "https://it.wikipedia.org/wiki?curid=1182339", "title": "Societ\u00e0 di San Colombano per le missioni estere", "text": "La Societ\u00e0 di San Colombano per le missioni estere (in latino \"Societas S. Columbani pro Missionibus ad Exteros\", in inglese \"Missionary Society of Saint Columban\") \u00e8 una societ\u00e0 clericale di vita apostolica di diritto pontificio: i membri della societ\u00e0 pospongono al loro nome la sigla S.S.C.M.E.\nStoria.\nLa societ\u00e0 venne fondata dai sacerdoti irlandesi Edward Galvin e John Blowick: Galvin era stato missionario in Cina, dove aveva collaborato con John Fraser, poi fondatore dei missionari di Scarboro, che gli aveva chiesto di reclutare e formare in Irlanda missionari da inviare in Cina; tornato in patria, Galvin chiese aiuto a Blowick, docente di teologia a Maynooth, e, con il sostegno del vescovo di Cork, progettarono di fondare una missione nazionale in Cina. L'iniziativa venne approvata dai vescovi irlandesi il 10 ottobre 1916 e da papa Benedetto XV il 13 giugno 1917.\nThomas O'Dea, vescovo di Galway, firm\u00f2 il decreto di erezione canonica della nuova societ\u00e0 missionaria il 29 giugno 1918 e i primi 19 seminaristi, provenienti in massima parte da Maynooth, iniziarono la loro formazione specifica. La societ\u00e0 venne approvata dalla Santa Sede il 5 giugno 1925 e definitivamente il 14 marzo 1932.\nLa societ\u00e0 \u00e8 intitolata a san Colombano, monaco irlandese del VI secolo, che predic\u00f2 il Vangelo dalla natia Irlanda, in Francia, Germania, Austria, Svizzera e Italia.\nAttivit\u00e0 e diffusione.\nI missionari di San Colombano si dedicano all'evangelizzazione, soprattutto delle popolazioni dell'Asia, e a diverse opere di promozione sociale.\nSono presenti in Australia, Brasile, Cile, Cina, Corea, Figi, Filippine, Giappone, Gran Bretagna, Irlanda, Nuova Zelanda, Pakistan, Per\u00f9, Stati Uniti d'America e Taiwan: la sede generalizia era a Donaghmede, presso Dublino, fino al 2008, oggi \u00e8 a Hong Kong.\nAl 31 dicembre 2005, la Societ\u00e0 contava 29 case e 580 membri, 524 dei quali sacerdoti."}
{"id": "1182343", "revid": "405275", "url": "https://it.wikipedia.org/wiki?curid=1182343", "title": "Final Flash", "text": ""}
{"id": "1182345", "revid": "289247", "url": "https://it.wikipedia.org/wiki?curid=1182345", "title": "Guerra di kosovo", "text": ""}
{"id": "1182346", "revid": "228587", "url": "https://it.wikipedia.org/wiki?curid=1182346", "title": "Munshausen", "text": "Munshausen (lussemburghese: \"Munzen\") \u00e8 un comune soppresso del Lussemburgo settentrionale. Si trova nel cantone di Clervaux, nel distretto di Diekirch.\nIl 1\u00ba gennaio 2012, insieme al comune di Heinerscheid, si \u00e8 fuso con il comune di Clervaux, diventando parte integrante di questi.\nNel 2007, la localit\u00e0 di Munshausen aveva una popolazione di 170 abitanti, mentre il comune ne contava 1.009. Le altre localit\u00e0 che facevano capo al comune sono Drauffelt (164), Siebenaler (51), Roder (54) e Marnach (570).\nGeografia fisica.\nA est, il fiume Our segna il confine con la Germania.\nMunshausen fa parte dell'Oesling, le Ardenne lussemburghesi. Il paesaggio \u00e8 caratterizzato da ampi altopiani alti circa 500 metri a picco sul fiume. L'asse Hosingen-Heinerscheid, che passa da Marnach, separa il bacino del fiume Clerve (a ovest) da quello dell'Our (est)."}
{"id": "1182349", "revid": "767487", "url": "https://it.wikipedia.org/wiki?curid=1182349", "title": "The Astronaut's Wife - La moglie dell'astronauta", "text": "The Astronaut's Wife - La moglie dell'astronauta (\"The Astronaut's Wife\") \u00e8 un film del 1999 diretto da Rand Ravich con Johnny Depp e Charlize Theron.\nTrama.\nSpencer Armacost \u00e8 un famoso astronauta, sposato con Jillian. Durante una missione nello spazio per riparare un satellite artificiale, Spencer e il suo collega Alex Streck hanno un incidente che fa temere il peggio. Per fortuna, nulla di preoccupante: ufficialmente, una tempesta magnetica ha investito il tratto di spazio dove si trovavano e i due minuti mancanti nella registrazione sonora della missione sarebbero dovuti proprio a tali interferenze.\nI due astronauti tornano cos\u00ec a casa, ma non proprio \"sani e salvi\". Se infatti Spencer non ha problemi, al contrario Alex ha fin dall'inizio gravi disturbi psicofisici: rischia di morire su un tavolo operatorio, \u00e8 colto spesso da convulsioni ed \u00e8 pi\u00f9 violento con tutti, con la moglie Natalie in primis. Infine, un attacco pi\u00f9 violento del solito (diagnosticato poi come ictus) gli \u00e8 fatale. Poco dopo, anche Natalie si suicida, ufficialmente per il dolore, con una radio sotto la doccia, dopo aver farfugliato strane parole all'orecchio di Jillian.\nPochi giorni dopo, durante un party per festeggiare l'ingresso di Spencer alla McLaren (ha lasciato apposta l'aeronautica, e ha appena progettato un nuovo tipo di aereo stratosferico comandabile da due piloti), Jillian viene da lui messa incinta di due gemelli. Nei primi tempi va tutto bene, ma un giorno le si presenta il dottor Sherman Reese, tecnico della NASA che, avendo manifestato forti perplessit\u00e0 a proposito dell'\"incidente\" accaduto agli astronauti, era stato messo alla porta.\nCon toni agitati e all'apparenza fuori di testa, Reese consegna a Jillian un nastro con la registrazione di quei due minuti di vuoto nello spazio, causati non da una tempesta magnetica, ma da un attacco di due alieni, che si sono impossessati dei corpi di Spencer ed Alex; inoltre, Natalie s'era suicidata non per il dolore, ma perch\u00e9 s'era scoperta anche lei incinta di due gemelli.\nJillian \u00e8 sconvolta; spera, in cuor suo, che quelli di Reese siano solo vaneggiamenti, ma non sar\u00e0 cos\u00ec: Spencer comincia a comportarsi in modo strano, sembra quasi apparire dal nulla e prevenire le sue mosse; per di pi\u00f9 comincia a fare strani sogni in cui \"rivive\" l'attacco alieno e comprende il grave pericolo che incombe su di lei e sull'umanit\u00e0. Dopo aver tentato inutilmente di abortire (Spencer s'accorge di tutto e la malmena), e dopo che sua sorella Nan e lo stesso Reese vengono uccisi da Spencer, a Jillian non resta che tentare il suicidio, alla stessa modalit\u00e0 di Natalie: con una radio, e inondando tutta la casa.\nSpencer, rivelandole la sua nuova identit\u00e0 aliena, cerca di bloccarla, ma \u00e8 inutile: la moglie attacca la spina e Spencer muore folgorato; l'alieno in lui si trasferisce nel corpo di Jillian. La ritroviamo qualche anno dopo in una cittadina di provincia vicino ad una base aerea, con una nuova identit\u00e0, risposata a un aviatore e madre di due gemelli, che ascoltano al walkman una \"musica\" particolare (il suono degli alieni impresso nei nastri ascoltati da Jillian).\nProduzione.\nDel finale sono state girate due versioni. Nel finale alternativo, Spencer muore fulminato, Jillian apre le finestre e abbandona la casa lasciando congelare il cadavere di Spencer. La ritroviamo in una casa in riva al mare, mentre, ancora incinta, esegue gli \"ordini\" che i due gemelli le impartiscono. Uno di questi \u00e8 accendere una radio che emetter\u00e0 segni di comunicazione verso lo spazio.\nAccoglienza.\nIl film \u00e8 costato circa 75 milioni di dollari ma ne ha incassati solo 19.598.588 ."}
{"id": "1182351", "revid": "1305772", "url": "https://it.wikipedia.org/wiki?curid=1182351", "title": "Giuseppe Matteoni", "text": "Biografia.\nEsordisce nel 1995 nella collana \"I Grandi Miti Greci a Fumetti\" (Arnoldo Mondadori Editore-De Agostini). Realizza storie autoconclusive per \"Intrepido\" (Casa editrice Universo), strisce a fumetti per il settimanale \"Liberal\", vignette umoristiche per il periodico \"Aiko\" e collabora al settimanale di satira politica \"Boxxer\". Nelle parentesi partecipa a una campagna archeologica a Bet Gemal in Israele e alterna l'attivit\u00e0 di fumettista a quella di fotografo, storyboard artist e webdesigner. Dal 2003 collabora con Sergio Bonelli Editore come disegnatore, prima come creatore grafico per il romanzo a fumetti \"Dragonero\", poi per un albo della miniserie di Gianfranco Manfredi, \"Volto Nascosto\". Dal 2008 collabora con Il Giornalino come disegnatore di \"Spider-man\".\nDal 2013 \u00e8 il disegnatore ufficiale della serie a fumetti di Dragonero (Sergio Bonelli Editore), di cui disegna i primi quattro numeri e tutte le copertine."}
{"id": "1182352", "revid": "1305772", "url": "https://it.wikipedia.org/wiki?curid=1182352", "title": "Outlaws (videogioco 1997)", "text": "Outlaws (\"fuorilegge\" in inglese) \u00e8 un videogioco del tipo sparatutto in prima persona sviluppato e pubblicato dalla LucasArts nel 1997 per PC.\nTrama.\nBob Graham, un ricco proprietario terriero, decide di espandere su tutti i territori limitrofi il suo potere, inviando i suoi scagnozzi a convincere i proprietari terrieri dei dintorni a lasciare le terre o a cederle a basso costo; a quel punto, Graham li vender\u00e0 a caro prezzo ad una compagnia ferroviaria che sta costruendo una nuova linea.\nIl protagonista James Anderson, un ex sceriffo ritirato, possiede una piccola fattoria che finisce nel mirino di Graham; a causa dell'eccessivo \"zelo\" da parte di uno dei suoi scagnozzi, mentre l'uomo \u00e8 in paese per far compere, la moglie Anna viene uccisa e la figlia piccola Sarah rapita. Anderson riprende in mano le armi per ritrovarla, inseguendo nei livelli i vari nemici (diversi fuorilegge, un veterano della Guerra di Secessione, un medico psicopatico col gusto delle citazioni letterarie, un capo indiano rinnegato, una vecchia ex prostituta) al soldo di Graham, fino ad arrivare a scontrarsi con quest'ultimo in persona; durante i filmati che mostrano la trama, l'ex sceriffo ha un incubo ricorrente in cui rivive la morte del padre (anche lui sceriffo) per mano di un criminale mai identificato, avvenuta quando era bambino; alla fine, Anderson riconosce quell'uomo in Graham, che verr\u00e0 ucciso da Sarah con la pistola del padre (che non era riuscito a sparare a Graham anni prima per salvare suo padre).\nNelle missioni aggiuntive, lo sceriffo Anderson (prima di ritirarsi) cerca e cattura una serie di ricercati in scenari differenti; proseguendo, il punteggio aumenta e il giocatore avanza di grado (Vice-Sceriffo, Sceriffo, Marshall); i ricercati sono 5 degli scagnozzi di Graham, e un paio di livelli sono riciclati dalla storia principale.\nModalit\u00e0 di gioco.\nIl gioco si sviluppa su una serie di livelli lineari in cui compaiono piccoli enigmi (un chiaro esempio \u00e8 il penultimo livello, ambientato in un antico pueblo indiano). Il gioco inoltre fu il primo ad introdurre le armi ricaricabili, rispetto ad altri titoli dell'epoca.\nInoltre, \u00e8 possibile giocare alle \"missioni storiche\", una serie di livelli ognuno incentrato su particolari obiettivi e non collegato ad altre missioni, sbloccabili dopo aver completato il gioco, quest'ultimi per\u00f2 erano disponibili solo dopo aver aggiornato il gioco alla versione 2.0 con una apposita patch, che risolveva anche alcuni \"bugs\" ed aggiungeva nuove mappe dedicate al multiplayer.\nCritica.\n\"Outlaws\" \u00e8 stata uno degli ultimi giochi della LucasArts ad utilizzare un motore grafico non completamente tridimensionale, in questo caso una versione modificata del Jedi Engine, gi\u00e0 visto in \"Dark Forces\", pur ottenendo un buon successo di critica."}
{"id": "1182356", "revid": "767487", "url": "https://it.wikipedia.org/wiki?curid=1182356", "title": "Lorenzino de' Medici (film 1935)", "text": "Lorenzino de' Medici \u00e8 un film del 1935 diretto da Guido Brignone, ispirato alle vicende realmente accadute nella Firenze della prima met\u00e0 del Cinquecento, e gi\u00e0 descritte nell'opera teatrale \"Lorenzaccio\" di Alfred de Musset.\nTrama.\nFirenze, XVI secolo. Lorenzino de' Medici spadroneggia insieme ad Alessandro, signore della citt\u00e0, per impedire che l'amata Bianca Strozzi venga concupita o rapita dal suo compagno di bagordi, ordisce una congiura contro di lui, facendo leva sull'odio e sull'invidia di un suo soldato. Il duca Alessandro muore. Lorenzino fugge a Venezia dove viene assassinato da un sicario di Cosimo de' Medici.\nStampa.\n\"Brignone ci presenta il personaggio soltanto come intrigante politico, limitando il dramma, inoltre, ai pochi mesi della sua vita fiorentina che precedono l'assassinio di Alessandro. Poco, perch\u00e9 i non informati riescano a farsi un'idea di quello che fu chiamato l'emulo di Bruto e delle ragioni che lo spinsero a far causa comune con i fuoriusciti e a sfruttare per suoi fini personali gli avvenimenti. Dal punto di vista cinematografico il film non \u00e8 privo di qualit\u00e0, pur slegato com'\u00e8, interessa e ha scene ben impostate e drammaticamente efficaci. Manca piuttosto di originalit\u00e0 cos\u00ec come nelle scene di massa \u00e8 sciatto, il meglio sono gli interpreti scelti tra i pi\u00f9 valenti del teatro di prosa, e per loro merito l'opera si sostiene e ha prestigio.\" (Enrico Roma, \"Cinema Illustrazione\", 13 marzo 1935)."}
{"id": "1182359", "revid": "123377621", "url": "https://it.wikipedia.org/wiki?curid=1182359", "title": "Miss Marple nei Caraibi", "text": "Miss Marple nei Caraibi (titolo originale \"A Caribbean Mystery\") \u00e8 un romanzo giallo scritto da Agatha Christie nel 1964, ristampato nel 1965 nella collana Il Giallo Mondadori con il numero 878. La protagonista \u00e8 l'investigatrice dilettante Miss Marple. Alcuni personaggi e luoghi di questo libro sono spesso citati nel romanzo \"\" \"\"sempre della Christie.\nTrama.\nMiss Marple, la celebre investigatrice dilettante, \u00e8 in vacanza al Golden Palm Tree Hotel, in un'isola dei Caraibi, tenuto da una coppia di coniugi, Tim e Molly Kendal. Fra gli ospiti i coniugi Hillingdon e i coniugi Dyson, coinvolti in una storia di tradimenti coniugali, il canonico Prescott e sua sorella, il vecchio miliardario Rafiel, la sua segretaria Esther Walters e il suo tuttofare Jackson, e il maggiore Palgrave, vecchio, solo e loquace ex militare che un giorno, parlando con Miss Marple, le chiede se vuole vedere la foto di un assassino, ospite dell'albergo.\nIl giorno dopo verr\u00e0 trovato morto nel suo letto, apparentemente per cause naturali. Ma Miss Marple non ci crede e, fiutando un delitto, inizia ad indagare. \nComincia cos\u00ec il consueto fuoco di fila di chiacchierate, spiate e investigazioni dell'arzilla vecchietta, scoprendo che la signora Dyson ha una relazione col signor Hillingdon, il che potrebbe essere un movente per il delitto. Questo causa profondo astio tra le due donne, mentre Molly Kendal, un giorno, rivela di sentirsi spiata da una presenza oscura.\nQualche tempo dopo Victoria Johnson, una delle cameriere dell'albergo, viene brutalmente pugnalata, forse perch\u00e9 sapeva troppo, e si vocifera che Molly Kendal sia stata vista camminare in giro con un pugnale. Ma, ad ogni modo, nessuno degli ospiti ha un alibi per il delitto. \nMiss Marple, che nel frattempo brancola ancora nel buio, trova come alleato il burbero signor Rafiel, che la critica per la sua insicurezza, ma accetta.\nGrazie al canonico Prescott, Miss Marple scopre di una tara mentale presente nella famiglia Kendal, e di una cotta che la stessa, in giovent\u00f9, prese per un tipo poco raccomandabile, che spos\u00f2 senza il beneplacito del clero. Oltretutto, si scopre che la prima moglie di Dyson \u00e8 morta di malattia in circostanze misteriose. \nUn giorno, passando per caso, Miss Marple scopre Jackson, il tuttofare di Rafiel, che penetra nel bungalow del suo datore di lavoro, e vi fruga dentro. \nUna notte, Molly Kendal viene trovata mezza morta nel proprio letto, a causa di un'overdose di pillole. Si sospetta il tentato suicidio.\nQualche giorno dopo, parlando con Jackson, Miss Marple scopre che il giovane ha in precedenza, per qualche tempo, lavorato in un'industria farmaceutica, e nota in lui un comportamento strano: si interessa infatti, improvvisamente, di cosmesi, e pi\u00f9 precisamente dei trucchi di Molly Kendal. Si rende conto che le sfugge qualcosa per scoprire la verit\u00e0, ma non sa cosa. \nL'ultimo giorno di vacanza, Molly viene ritrovata morta, annegata: ma poi si scopre che il corpo non \u00e8 della donna, ma di Lucky Dyson. A questo punto Miss Marple rivela a Rafiel che l'assassino \u00e8 Tim Kendal, un pluriuxoricida che da tempo intratteneva una relazione con Esther Walters, segretaria di Rafiel. Ha ucciso il maggiore perch\u00e9 aveva scoperto i suoi precedenti delitti, e la cameriera perch\u00e9 aveva visto le pillole con cui questi era stato avvelenato nel suo bungalow: e stava anche per uccidere la sua attuale moglie, Molly, per sposare la Walters, che, alla morte di Rafiel, avrebbe ricevuto in eredit\u00e0 un ricco lascito. L'uomo aveva aggiunto a una crema di bellezza della moglie della belladonna, per causarle turbamenti psichici. L'assassino viene catturato e arrestato e Miss Marple, nella benevolenza generale, fa ritorno a casa."}
{"id": "1182360", "revid": "88812", "url": "https://it.wikipedia.org/wiki?curid=1182360", "title": "Henri Bergson (la filosofia)", "text": ""}
{"id": "1182362", "revid": "547034", "url": "https://it.wikipedia.org/wiki?curid=1182362", "title": "Chirurgia moderna", "text": "La chirurgia moderna si sviluppa alla fine del XIX secolo con la scoperta dell'anestesia e dell'antisepsi e con gli studi di Pasteur e Koch che dimostrano la eziologia infettiva di alcune malattie.\nm\nXIX secolo.\n\u00c8 stato definito il secolo della chirurgia perch\u00e9 in quest'arco di tempo avvennero due scoperte, quella dell'anestesia e quella dell'antisepsi che segnarono la svolta fondamentale della sua storia. In soli cento anni, la medicina raccolse i frutti che avevano seminato il fervore scientifico del Rinascimento e dell'Illuminismo.\nIl momento iniziale di questa rivoluzione si pu\u00f2 fissare nell'anno 1761, quando Giovanni Battista Morgagni (1682-1771) pubblica \"de sedibus et causis morborum per anatomen indagati\". Il medico, allievo e poi collaboratore di Antonio Maria Valsalva, con il quale perfezion\u00f2 la tecnica autoptica. Chiamato in cattedra all'Universit\u00e0 di Padova poco pi\u00f9 che trentenne arricch\u00ec la propria esperienza compiendo scoperte rilevanti in campo anatomico.\nEgli individu\u00f2 la relazione tra la malattia, caratterizzata da una causa ed una sintomatologia specifica (\"causis morborum\"), e l'organo malato (\"de sedibus\"), dimostrandola attraverso l'esame autoptico (\"per anatomen indagatis\"). \u00c8 la confutazione rigorosa della teoria umorale di Ippocrate e Galeno.\nRudolf Virchow, che quasi un secolo dopo con i suoi studi sulla patologia cellulare le dar\u00e0 la spallata definitiva, riconosce in Morgagni il padre dell'anatomia patologica.\nUna volta dimostrato il rapporto tra organo e malattia la scienza si rivolge ora alla ricerca delle cause che la determinano: alla eziologia e con essa alle possibilit\u00e0 di curarla, alla terapia causale. Conoscere la causa di una malattia significa infatti avere la possibilit\u00e0 di aggredirla con una terapia mirata, ma anche evitarla o quanto meno prevenirla, almeno nella maggior parte dei casi.\nLa chirurgia trarr\u00e0 grandi benefici da queste scoperte ma ancora a met\u00e0 dell'Ottocento la situazione appare complessa.\nFlorence Nightingale.\nNel 1854 Florence Nightingale, come riferisce nelle sue memorie, sbarcando a Scutari fu colpita da un odore ripugnante che diventava sempre pi\u00f9 forte man mano che si avvicinava all'ospedale dove erano ricoverati i soldati feriti o ammalatisi durante la guerra di Crimea. La scena che si present\u00f2 ai suoi occhi fu orribile. I pazienti si dividevano in poche brande sistemate in camere buie e umide, ma la maggior parte di essi giaceva sul pavimento ricoperto di terriccio e paglia, sommerso dal sudiciume.\nLe ferite, coperte da bende imbrattate di sangue e di pus maleodorante, emanavano un odore sgradevole ma il fetore proveniva soprattutto da quelle colpite dalla gangrena. Temuta perch\u00e9 quasi sempre fatale nonostante il tentativo di evitarla con l'amputazione degli arti colpiti.\nErano le condizioni usuali in cui versavano gli ospedali di guerra in cui, ancora e come accadeva da sempre, i chirurghi militari cercavano di lottare contro il nemico invisibile, l'infezione. Ma anche nei grandi ospedali civili la situazione, anche se migliore, non era diversa.\nJohn Collins Warren.\nNel 1846 erano numerosi gli studenti che giungevano a Boston per fare tirocinio presso uno dei pi\u00f9 grandi ospedali dell'occidente, il Massachusetts General Hospital. Molti di loro interessati alla chirurgia, ma anche tanti spinti solo dalla curiosit\u00e0 (la stessa che attirava anche estranei e cronisti, e proprio a costoro dobbiamo la descrizione accurata degli avvenimenti che ricorderemo), aspettavano con ansia le sedute operatorie del famoso John Collins Warren professore di Anatomia e Chirurgia presso quella Universit\u00e0.\nNon trovavano affatto strano che solo a pochi metri di distanza, Warren, in redingote e a mani nude, intervenisse su pazienti svegli, atterriti, immobilizzati dai suoi nerboruti assistenti. Anzi ne apprezzavano il temperamento autoritario e la freddezza con cui operava senza anestesia quei malcapitati, insensibile al loro strazio. Erano i requisiti richiesti a chi voleva praticare la chirurgia e gi\u00e0 Celso, ben 1500 anni prima, li aveva indicati come doti caratteriali indispensabili in quella professione.\nIgnaz Philipp Semmelweis.\nIgnaz Philipp Semmelweis (1818-1865), professore di ostetricia e ginecologia presso la Clinica Ostetrica di Vienna Semmelweis era colpito dalle numerose puerpere che morivano dopo il parto a seguito di una malattia conosciuta come febbre puerperale e stupito per il fatto che nel suo reparto universitario la frequenza dei decessi era significativamente pi\u00f9 alta rispetto a quella dell'attiguo reparto ospedaliero in cui operavano soprattutto ostetriche.\nUna serie di circostanze fortuite, ma che Semmelweis riusc\u00ec a cogliere e a collegare tra loro, gli consentirono di intuire la verit\u00e0.\nEra usanza del suo reparto che i medici e gli studenti al mattino si recassero in sala settoria a eseguire l'esame autoptico sulle puerpere decedute e successivamente salissero in corsia per visitare le partorienti. Lo facevano naturalmente senza cambiarsi di abito e senza disinfettarsi le mani. Il concetto di infezione e quindi di disinfezione era di l\u00e0 da venire (la relazione eziologica tra microrganismi e malattia infettiva sar\u00e0 dimostrata mezzo secolo pi\u00f9 tardi) ma Semmelweis intu\u00ec \"pur ignorandone il perch\u00e9\" che la malattia era in qualche modo legata a questa pratica.\nUna semplice intuizione che lo indusse a emanare una disposizione interna, peraltro contestata, che obbligava il personale a immergere le mani in una bacinella contenente una soluzione di cloruro di calcio prima di accedere al reparto. Bastarono pochi giorni per assistere a cambiamento: la mortalit\u00e0 del reparto universitario cal\u00f2 drammaticamente attestandosi sui valori del reparto ospedaliero contiguo (ove non erano previste le sedute di pratica autoptica).\nEravamo nel 1847 ma questa intuizione suscit\u00f2 prevalentemente polemiche. Lo stesso Rudolph Virchow la contester\u00e0 duramente e Semmelweis deriso e disprezzato morir\u00e0 in un reparto manicomiale per agitati a seguito di infezione delle ferite procurategli dalle percosse dei suoi guardiani.\nJoseph Lister.\nSorte diversa avr\u00e0 invece il chirurgo scozzese Joseph Lister (1827-1912). Impressionato dalla frequenza di gran lunga maggiore con la quale la gangrena, complicazione sistematicamente fatale, colpiva i pazienti ricoverati in ambiente ospedaliero rispetto a quelli esterni, intu\u00ec, anche a seguito della lettura di alcuni lavori di Louis Pasteur, che la causa andava ricercata in un \"qualcosa\" che si trasferiva da un malato all'altro. Poich\u00e9 Pasteur aveva dimostrato che il calore impediva la fermentazione giunse alla conclusione che occorreva trovare un sistema analogo che fosse capace di impedire la putrefazione delle ferite. In tal modo sarebbe stato impossibile che il \"qualcosa\" si trasferisse da una ferita all'altra. A questo scopo pens\u00f2 di utilizzare un acido che era stato sintetizzato nel 1860 da due chimici francesi e che veniva impiegato nella pulizia delle fogne: l'Acido fenico.\nL'occasione gli fu offerta da un caso di frattura esposta di femore. Il trattamento con l'acido fenico salv\u00f2 l'arto e la vita del paziente e indusse Lister a continuare le sue sperimentazioni e di pubblicarne gli ottimi risultati in \"Antiseptic Principle of the Practice of Surgery\", dove per la prima volta troviamo il termine Antisepsi. Era il 1865.\nQuesta scoperta, come nel caso di Semmelweis, non fu recepita immediatamente, anzi fu osteggiata e derisa. Addirittura apparve su un giornale dell'epoca una vignetta in cui si vedeva Lister che in modo caricaturale, usando un buffo apparecchio, si affannava a irrorare l'aria di acido carbolico per uccidere animaletti invisibili. Ma Lister aveva una forte personalit\u00e0 ed amicizie influenti nell'ambiente scientifico e pot\u00e9 sostenere con forza le proprie teorie, che alla fine, anche perch\u00e9 suffragate da risultati oggettivi, dovettero essere accettate anche dagli scettici assicurandogli, gi\u00e0 in vita, un enorme prestigio e una grande fama.\nQuelle di Semmelweis, di Lister e di Pasteur furono delle importanti intuizioni della infezione che solo pochi anni dopo trover\u00e0 il suo inquadramento concettuale definitivo con le scoperte di Robert Koch e la dimostrazione dei microrganismi, resa possibile dall'utilizzo del microscopio che pure era stato inventato due secoli prima.\nIl trattamento antisettico rapidamente si estende dalle ferite ai ferri chirurgici, poi agli ambienti e alle suppellettili adoperate in sala operatoria, agli abiti e alle mani del chirurgo e contribuisce in modo determinante a limitare i danni, fino ad allora devastanti, della infezione. \nMa anche la pratica dell'antisepsi non avr\u00e0 vita facile. In un celebre quadro di \"Henry Gervex\" datato 1887 ed esposto al Museo d'Orsay a Parigi osserviamo, con stupore, il celebre Jules-\u00c9mile P\u00e9an che attorniato da studenti ed in elegante abito da passeggio fa una dimostrazione pratica dell'uso delle pinze emostatiche da lui inventate su una paziente narcotizzata ed ancora nel 1915, durante la battaglia di Gallipoli, un fotografo ha fissato in una immagine cruda la condizione della chirurgia da campo..\nDall'antisepsi si passa all'asepsi e all'utilizzo di ambienti chiusi esclusivamente dedicati all'attivit\u00e0 chirurgica. Nascono le prime sale operatorie e finalmente i chirurghi cominciano ad indossare indumenti pi\u00f9 consoni al loro delicato lavoro. In pochi anni si diffonde l'uso dei camice, quindi dei cappelli (con Gustave Neuber nel 1883) poi dei guanti (con William Stewart Halsted) ed infine delle mascherine (con von Mikulicz)..\nL'antisepsi, rappresentando una conquista determinante, da sola non sarebbe stata sufficiente alla emancipazione definitiva della chirurgia dai suoi limiti storici rappresentati dalla infezione.\nHorace Wells.\nUn dentista di provincia Horace Wells scopre per caso che il protossido d'azoto, conosciuto come \"gas esilarante\" per il suo effetto euforizzante sfruttato in alcuni spettacoli per divertire il pubblico, ne ha anche un altro che \u00e8 quello di bloccare la percezione del dolore. Sperimenta il gas prima su se stesso, poi sui suoi pazienti con risultati tanto positivi da indurlo a presentarli alla comunit\u00e0 scientifica. Si rivolge quindi a un suo vecchio allievo e collega, William Green Morton, perch\u00e9 lo metta in contatto con il professore Warren, al quale intende proporre una dimostrazione degli effetti del protossido d'azoto sul dolore.\nWarren accetta e nel corso di una seduta operatoria permette a Wells di fare la sua dimostrazione. Ma, per varie ragioni, l'esperimento fallisce e Wells viene allontanato. Ma Morton, presente alla scena, prosegue gli esperimenti e dopo aver utilizzato lo stesso gas passa all'etere (sostanza che era stata adoperata con successo gi\u00e0 da un altro chirurgo Crawford Long che non aveva ritenuto di pubblicizzare la cosa) con risultati ancora migliori. Anche Morton, come Lister, ha una forte personalit\u00e0 e buone conoscenze per cui non gli \u00e8 difficile convincere il professore Warren, comunque scettico, a eseguire di nuovo un intervento sotto anestesia. Cos\u00ec 16 ottobre 1846 al Massachusetts Hospital di Boston per la prima volta e con esito positivo, viene eseguita l'asportazione di un voluminoso tumore del collo al paziente Albert Abott.\n\u00c8 la data che segna per la chirurgia la nascita dell'anestesia.\nXX secolo.\nL'avvento dell'anestesia e dell'antisepsi fanno s\u00ec che in pochi anni il chirurgo possa avventurarsi in interventi sempre pi\u00f9 complessi e lunghi. Alcuni distretti del corpo rimangono comunque ancora una sorta di sacrario inviolabile. L'apertura della cavit\u00e0 addominale, toracica e cranica, \u00e8 rischiosa per la possibilit\u00e0 che si instaurino infezioni non facilmente domabili (sar\u00e0 la scoperta della penicillina dovuta a sir Alexander Fleming a fornire al chirurgo l'arma efficace per combatterle).\nTuttavia l'applicazione di una asepsi rigorosa consente un accesso relativamente tranquillo anche agli organi interni. Al periodo tra la fine dell'Ottocento e i primi del Novecento \u00e8 legata l'elaborazione di molte tecniche che riguardano interventi sul polmone, sullo stomaco, sull'intestino, tanto valide da essere utilizzate ancora oggi. Theodor Billroth mette a punto interventi complessi di chirurgia gastrica, Theodor Kocher tratta la chirurgia tiroidea, William Halsted propone la mastectomia radicale allargata alle stazioni linfatiche per la cura del cancro della mammella, Edoardo Bassini propone una cura chirurgica radicale dell'ernia, patologia frequente e che, per il grado di invalidit\u00e0 che comporta, aveva costituito uno degli interventi \"della disperazione\" nel senso che i pazienti erano stati costretti a mettersi nelle mani dei cerusici e dei norcini e che ora ritornava alla chirurgia."}
{"id": "1182367", "revid": "1543377", "url": "https://it.wikipedia.org/wiki?curid=1182367", "title": "Turismo spaziale", "text": "Il turismo spaziale \u00e8 una recente forma di turismo che ha luogo nello spazio.\nPur essendo un fenomeno ancora agli albori, ci sono gi\u00e0 stati dei casi isolati di viaggi spaziali a scopo di intrattenimento, finanziati dagli stessi privati al costo di svariati milioni di dollari.\nStoria.\nLa fantascienza e le ipotesi.\nSin dagli albori dell'esplorazione spaziale, alla fine degli anni cinquanta, la possibilit\u00e0 di esplorare il cosmo si era imposta come una opportunit\u00e0 a portata di mano.\nL'immaginario collettivo era influenzato soprattutto dalle conquiste e dall'impianto mediatico statunitense: tra gli anni trenta e cinquanta si era svolta l'Epoca d'oro della fantascienza; il genere fantascientifico rimaneva ancora molto popolare e si occupava di viaggi spaziali in modo meno ingenuo e scientificamente pi\u00f9 attendibile, attraverso le opere di Arthur C. Clarke e di altri grandi autori. Sia classici come il romanzo \"Dalla Terra alla Luna\" di Jules Verne, sia opere moderne come il film \"\" sostenevano il sogno della possibilit\u00e0 del viaggio spaziale interplanetario.\nRobert A. Heinlein nel racconto \"Minaccia dalla Terra\" (1957) avanz\u00f2 per la prima volta l'ipotesi di un futuro dove il viaggio spaziale sarebbe stato usato come forma di turismo, con una propria industria e delle strutture sviluppate appositamente.\nL'idea fu ben accolta, e negli anni sessanta e settanta era un'idea comune il fatto che alla fine del secondo millennio sarebbero esistiti alberghi spaziali. Secondo numerosi futorologi degli anni settanta, nel XXI secolo, la Luna sarebbe stata una meta comune per le famiglie in vacanza.\nLa conclusione della corsa allo spazio con lo sbarco lunare dell'Apollo 11, tuttavia, fece diminuire l'attenzione verso l'esplorazione spaziale.\nLa produzione del film di Stanley Kubrick ' nel 1968 diede nuova linfa al sogno di viaggiare nello spazio: nella pellicola i protagonisti arrivavano ad una stazione orbitale sullOrion III\", una specie di aeroplano spaziale con il logo PanAm sulla carlinga. Il centralino della compagnia aerea ricevette 93.000 richieste di prenotazione per un ipotetico viaggio spaziale.\nIl sogno del turismo spaziale \u00e8 proseguito negli anni seguenti solo per via indiretta, attraverso i grandi musei del Kennedy Space Center di Cape Canaveral (Florida) o del Cosmodromo di Bajkonur (Kazakistan).\nL'epoca della conquista spaziale.\nInizialmente l'accesso ai viaggi spaziali era ristretto a professionisti superqualificati, principalmente derivanti dal mondo dell'aviazione militare. In particolare, la selezione del personale statunitense era molto rigida, e prevedeva il reclutamento solo attraverso le migliori universit\u00e0 e le scuole di volo della US Air Force.\nAl contrario, il programma sovietico aveva soglie di accesso pi\u00f9 basse, per via della peculiare situazione politica dell'Unione. All'addestramento avevano accesso anche cosmonauti provenienti da paesi del Patto di Varsavia diversi dalla Russia. In seguito vennero ammessi piloti di nazioni alleate non appartenenti al patto. Questi cosmonauti, pur essendo ufficialmente piloti parificati ai loro colleghi russi e pur ricevendo l'addestramento completo erano considerati di secondo piano ed erano assegnati a missioni pi\u00f9 brevi e meno prestigiose.\nAnche Valentina Tere\u0161kova, la prima donna nello spazio, non era una professionista n\u00e9 una militare. Paracadutista dilettante e segretaria del Komsomol, venne scelta per il volo in virt\u00f9 del fatto che era figlia e sorella di due eroi di guerra. La Tereskova fu quindi la prima cosmonauta di provenienza civile a viaggiare nello spazio: non le venne concesso di effettuare manovre di pilotaggio in volo.\nCon l'avvento del programma statunitense dello Space Shuttle, oltre agli astronauti professionisti si venne a creare la figura dello \"specialista del carico\" (Payload Specialist, PS). Questi specialisti erano degli esperti forniti dalle compagnie produttrici dei satelliti o dei materiali trasportati nelle varie missioni.\nI Payload Specialist non avevano addestramento di volo spaziale, provenivano dal settore dell'industria e non dall'esercito, e non erano alle dipendenze della NASA.\nLa NASA, in un'operazione promozionale per raccogliere fondi dal Congresso degli Stati Uniti, nel 1985 invi\u00f2 nello spazio a bordo dello Shuttle i deputati Jake Garn e Bill Nelson.\nNel 1984 la NASA aveva concepito un progetto, Teacher in Space (TISP), per rivitalizzare l'attenzione del pubblico verso il programma spaziale. Due insegnanti civili, Christa McAuliffe e Barbara Morgan, vennero selezionate per partecipare ad un volo spaziale (la seconda come rimpiazzo per la prima). Nel 1986 il progetto arriv\u00f2 al primo volo, denominato STS-51-L, in cui la McAuliffe avrebbe dovuto partire in missione.\nIl volo tuttavia ebbe un tragico epilogo: lo shuttle esplose in volo per un guasto meccanico, nel famoso disastro dello Space Shuttle Challenger. La McAuliffe avrebbe dovuto essere la prima civile a viaggiare nello spazio senza specifico addestramento di pilotaggio.\nIl programma venne cancellato, mentre la Morgan venne destinata a ricevere ugualmente un addestramento completo da astronauta. Nello stesso periodo, la NASA propose il progetto Journalist in Space, che per\u00f2 non ebbe seguito: i giornalisti prescelti sarebbero stati .\nL'epoca post-sovietica.\nIl crollo dell'Unione Sovietica e il dopo-Perestroika videro l'economia russa in crisi profonda, cosa che spinse a mettere una seria ipoteca sul futuro del programma spaziale. L'amministrazione fu quindi ben lieta di accettare un ricco finanziamento, 28 milioni di dollari, per concedere ad una compagnia privata un posto in un volo spaziale.\nLa Tokyo Broadcasting System pag\u00f2 la somma per poter inviare nel 1990 Toyohiro Akiyama sulla Mir, insieme ad un equipaggio destinato alla stazione. Akiyama trascorse una settimana in orbita, conducendo una trasmissione quotidiana e conducendo alcuni esperimenti scientifici per conto di compagnie russe e giapponesi. Akiyama \u00e8 stato il primo viaggiatore commerciale nella storia dei viaggi spaziali, ma non pu\u00f2 essere considerato un turista poich\u00e9 il viaggio fu a spese dell'azienda per cui lavorava.\nNel 1991, un consorzio di imprese inglesi promosse un programma per inviare un cittadino del Regno Unito nello spazio (Project Juno). Tra i candidati venne prescelta il chimico Helen Sharman. La missione fu affidata all'agenzia spaziale russa. La Sharman ricevette un addestramento completo, diventando a tutti gli effetti una cosmonauta addestrata. Nonostante i fondi raccolti per la missione alla fine risultarono insufficienti, il governo russo spinse e finanzi\u00f2 l'operazione come segno di buona volont\u00e0 verso il mondo occidentale.\nNel 1998 l'ex astronauta John Glenn fu inviato nuovamente nello spazio con il volo dello shuttle denominato STS-95. Glenn era stato un astronauta esperto, ma quando torn\u00f2 in orbita aveva 77 anni, e non ebbe ruoli attivi nella missione.\nNel 2001 la MirCorp, un'agenzia privata che aveva in gestione la stazione orbitante MIR, per coprire i costi di gestione avanz\u00f2 l'offerta di vendere un posto su un volo ad un privato pagante.\nL'uomo d'affari statunitense Dennis Tito, ex scienziato al JPL, colse l'occasione, versando 20 milioni di dollari. Durante l'addestramento di Tito, la Mir fu condannata ad essere smantellata per via dell'et\u00e0.\nTito quindi decise di spostare il viaggio dalla Mir alla International Space Station. Il nuovo viaggio, organizzato dalla statunitense Space Adventures fece di Tito il primo turista spaziale privato pagante. Rimase sulla ISS per sette giorni a partire dal 28 aprile 2001.\nNel 2002 un altro affarista, questa volta sudafricano, Mark Shuttleworth (fondatore di Ubuntu) raggiunse la ISS come turista, seguito nel 2005 da Gregory Olsen. Olsen fu mandato nello spazio dalla sua compagnia, per realizzare alcuni esperimenti e per testare i prodotti della societ\u00e0 (telecamere ad alta sensibilit\u00e0). Il viaggio di Olsen avrebbe dovuto essere realizzato prima, ma fu rimandato per problemi di salute.\nNel 2003, con il disastro dello Space Shuttle Columbia (che costrinse a terra tutta la flotta spaziale statunitense) tutti i programmi turistici furono sospesi per consentire di usare tutti i mezzi Soyuz per i collegamenti con la ISS.\nNel 2006 i voli turistici ripresero, con un accordo tra la Space Adventures e la compagnia russa Energia. Raggiunsero lo spazio Anousheh Ansari (prima turista donna, prima musulmana e prima iraniana nello spazio) e, nel 2007, l'ungherese Charles Simonyi. Tutti questi cinque turisti hanno ricevuto dalla NASA la classificazione di \"Spaceflight Participant\", la denominazione amministrativa per i turisti spaziali. Anche la defunta Christa McAuliffe ha ricevuto a posteriori la medesima denominazione (in precedenza era stata indicata come \"Payload Specialist\").\nDopo la tragedia del Columbia, la NASA ha cominciato lo sviluppo del programma Commercial Orbital Transportation Services, un piano per realizzare un sistema di invio di persone e materiali nello spazio che a partire dal 2010 dovrebbe essere in grado di offrire possibilit\u00e0 di voli turistici nello spazio.\nI primi progetti.\nLa Virgin Galactic prevede di mettere in servizio una nuova astronave commerciale, attualmente in fase di test di volo, col nome di SpaceShipTwo.\nLa compagnia \u00e8 diretta dall'investitore ed avventuriero Richard Branson e dal suo Virgin Group. Il piano dell'offerta prevede che i viaggiatori si sottopongano ad un addestramento di soli tre giorni prima del lancio, che li porter\u00e0 a oltre 130.000 metri di quota. I lanci di prova avverranno dal Mojave Air and Space Port, in California, per poi spostarsi con l'entrata in servizio ad Upham, Nuovo Messico presso la citt\u00e0 di Truth or Consequences.\nIl progetto della SpaceShipTwo deriva da quello della SpaceShipOne, il primo veicolo privato a raggiungere lo spazio e il vincitore dell'Ansari X Prize. Entrambe le astronavi sono state progettate da Burt Rutan.\nI voli della SpaceShipTwo dureranno due ore e mezza, portando sei passeggeri a Mach 3: il volo comincer\u00e0 col distacco da un aereo-madre a 17.000 metri, a cui seguir\u00e0 il volo tramite la spinta di un motore a razzo per poi finire con un atterraggio in planata. La bassa velocit\u00e0 di rientro eviter\u00e0 i surriscaldamenti tipici dello Shuttle.\nUn'altra compagnia, la EADS Astrium, (parte della EADS) ha annunciato il 13 giugno 2007 di avere intenzione di sfidare le compagnie statunitensi nella corsa ai voli commerciali.\nAltre compagnie si stanno impegnando nel settore. Tra queste la Bigelow Aerospace di Las Vegas, che sta lavorando ad una stazione spaziale espandibile, e la Constellation Services International che mira a organizzare voli privati circumlunari.\nAnche la Space Adventures organizza voli circumlunari, che costano 100 milioni di dollari per passeggero. La compagnia sta costruendo un proprio spazioporto a Ras al-Khaimah (Emirati Arabi) e uno a Singapore.\nDal 2003 presso la Keio University di Yokohama \u00e8 attivo un corso di Turismo Spaziale.\nIl magnate statunitense Robert Bigelow ha acquistato i progetti della NASA per la costruzione di habitat spaziali gonfiabili. Il progetto, originariamente denominato Transhab, \u00e8 stato abbandonato dalla NASA, e acquisito dalla Bigelow Aerospace. Il 12 luglio 2006 \u00e8 stato lanciato il primo modulo. \"Genesis I\", e un secondo (\"Genesis II\") \u00e8 previsto per la fine del 2007. Per il 2008 \u00e8 in programma il lancio di un prototipo per un modulo di una stazione spaziale, che dovrebbe essere completata nel 2010 e che dovrebbe essere denominata \"Nautilus\". Una volta completa, avr\u00e0 uno spazio vivibile di 330 metri cubi, quasi quanto la ISS (425 metri cubi).\nLa Bigelow Aerospace ha inoltre organizzato il concorso America's Space Prize, mettendo in palio 50 milioni di dollari alla prima compagnia in grado di produrre un veicolo spaziale riutilizzabile che possa portare i passeggeri sulla stazione orbitale.\nAnche la compagnia Excalibur Almaz ha in programma la costruzione di alcune stazioni orbitali basate sul progetto militare sovietico delle stazioni \"Almaz\", che dovrebbero essere dotate di ampie finestre. Secondo Branson, un progetto simile prevede un investimento di circa 100 milioni di dollari.\nLa Hilton International ha annunciato lo Space Islands Project, un progetto per recuperare i serbatoi abbandonati in orbita dagli Space Shuttle e collegarli tra loro per realizzare una stazione. Ogni serbatoio ha le dimensioni di un Boeing 747.\nUna seconda compagnia dal nome simile, Space Island Group, ha annunciato di essere in grado di lanciare una stazione spaziale in grado di offrire 20.000 posti entro il 2020, e poi di proseguire raddoppiando l'offerta ogni 10 anni. Il progetto \u00e8 supportato anche da British Airways, e un viaggio coster\u00e0 inizialmente 60.000 dollari.\nIl mondo dello spazio ha raggiunto anche la moda: lo stilista Eri Matsui ha progettato una collezione per gli ambienti a gravit\u00e0 zero, che comprende, tra l'altro, un abito da sposa.\nL'era del turismo spaziale.\nIl volo di tipo commerciale compiuto da un'azienda totalmente privata \u00e8 attribuito a Richard Branson, proprietario della Virgin Galactic e primo cliente, insieme ad altri 5 membri, ad inauguare il volo suborbitale della Unity 22 l'11 luglio 2021. Il 19 settembre dello stesso anno, la missione Inspiration4 di SpaceX compie il primo volo orbitale senza la presenza di astronauti professionisti e con quattro passeggeri a bordo senza un precedente addestramento.\nLista dei voli turistici spaziali.\nTuristi spaziali.\nFino al 2021, tutti i turisti spaziali hanno raggiunto la International Space Station a bordo di navicelle Sojuz.\nI viaggiatori ad ottobre 2009 sono stati sette:\nA questi si sarebbe dovuto aggiungere Daisuke Enomoto, imprenditore giapponese, che avrebbe dovuto raggiungere la stazione sulla Soyuz TMA-9 nel settembre 2006 ma non ha ricevuto il nullaosta per ragioni mediche, venendo sostituito dalla Ansari.\nVoli spaziali commerciali.\nSegue una lista dei voli effettuati da compagnie spaziali private:\nIl mercato del turismo spaziale.\nIl volo spaziale \u00e8 oggi ritenuto un settore commerciale interessante da parte di diverse compagnie. Oltre alla gi\u00e0 citata Space Adventures, sono state fondate numerose altre imprese tra cui Virgin Galactic, Starchaser, Blue Origin, Armadillo Aerospace, XCOR Aerospace, Rocketplane Limited, e il progetto europeo Project Enterprise, e altre.\nL'offerta prevede principalmente voli suborbitali con altezze massime di 100-160 chilometri. Questo tipo di volo consente di rimanere da tre a sei minuti in condizione di assenza di peso, di osservare il panorama stellare e l'orizzonte curvo della terra. Il costo previsto per questi voli \u00e8 di circa 200.000 dollari a passeggero.\nI voli commerciali a partire dal dicembre 2005 sono stati sottoposti ad un nuovo regolamento da parte del governo statunitense (Commercial Space Launch Amendments Act).\nPer poter organizzare un lancio con passeggeri paganti dal territorio statunitense, le compagnie devono essere in possesso di una apposita licenza da parte della Federal Aviation Administration, erogata dall'Office of Commercial Space Transportation (FAA/AST). La licenza prevede di adeguarsi a procedure di sicurezza definite dal Code of Federal Regulations, titolo 14, capitolo III.\nTipologie di voli.\nVolo parabolico.\nI voli parabolici sono una realt\u00e0 da oltre 40 anni.\nQuesto tipo di volo consente di ottenere alcuni istanti a gravit\u00e0 zero sfruttando particolari traiettorie di volo con particolari aerei attrezzati e rinforzati per compiere delle rapide cabrate e delle traiettorie paraboliche.\nUsati dalla NASA per l'addestramento da oltre 30 anni, sarebbero stati realizzati oltre 130\u00a0000 voli con aerei cargo come l'Ilyushin-76, KC-135, 76 MDK o Boeing 727-200, (tutti derivati del Boeing 707). Questi aerei possono trasportare 25 passeggeri, compiendo fino a 40 parabole in un volo di due ore. In queste parabole, il passeggero \u00e8 soggetto a 30 secondi di assenza di gravit\u00e0.\nL'aereo sale a 8.000 metri di quota, per poi procedere fino a 12.000 con un angolo di incidenza di 45\u00b0. Giunto al vertice della parabola, il pilota toglie potenza ai motori, lasciando procedere la parabola per inerzia.\nUna volta terminato il tempo utile della picchiata, il pilota richiama il velivolo, producendo gradualmente sui passeggeri (ritornati in posizione di sicurezza) l'effetto di una gravit\u00e0 doppia rispetto al normale.\nUn volo simile costa in media circa 3500 dollari, ed \u00e8 organizzato da diversi imprenditori e compagnie private.\nVolo jet.\nUna particolare offerta commerciale \u00e8 quella dei voli su jet militari. Questo tipo di voli, realizzato in genere con vecchio materiale russo (MiG-2, MiG-29 o Su-30), permette di volare sino a 25.000 metri fino a Mach 3 con accelerazioni sino a 6 volte la gravit\u00e0 terrestre.\nIl costo medio di questi voli \u00e8 di poche migliaia di euro.\nVolo suborbitale.\nI voli suborbitali, usati sin dagli anni cinquanta dalle amministrazioni spaziali per l'addestramento e il progresso nella corsa allo spazio, sono oggi il campo di maggior innovazione. Con il volo della SpaceShipOne della Virgin Galactics si \u00e8 aperta la competizione per una compagnia privata in grado di offrire questo tipo di esperienza (esiste gi\u00e0 la possibilit\u00e0 di fare un volo suborbitale per 100.000 dollari) la stessa Virgin raggiunger\u00e0 l'obiettivo nel 2018 con la sopra citata SpaceShipTwo.\nIl volo prevede il raggiungimento dei 110\u00a0km d'altitudine.\nVolo orbitale.\nI voli orbitali a tutt'oggi sono campo esclusivo delle agenzie spaziali nazionali. L'offerta turistica viene condotta dall'agenzia spaziale russa, che sfrutta il Sojuz. I turisti vengono imbarcati solo dopo un addestramento e solo con il parere positivo dei medici di missione. In genere questi voli prevedono il raggiungimento della stazione ISS.\nIl volo orbitale finora ha avuto costi nell'ordine dei 20 milioni di euro per ognuno dei cinque turisti che ne hanno usufruito.\nI programmi di addestramento.\nI turisti in alcuni casi possono partecipare al medesimo addestramento al volo usato dai cosmonauti. Questo addestramento viene svolto soprattutto all'interno del centro d'addestramento russo \"Yuri Gagarin Cosmonaut Training Center\", e prevede diversi tipi di esperienze.\nTra queste vi sono la \"neutral buoyancy\" (simulazione dell'assenza di peso in una piscina, dove si sperimenta una \"passeggiata spaziale\"), la centrifuga (nell'impianto pi\u00f9 grande al mondo, in cui si sperimentano forze di accelerazione sino a 10\u00a0g, in un impianto capace di 30 g), il simulatore (che imita un intero volo spaziale comprensivo di aggancio alla ISS), l'addestramento al volo e alla strumentazione, e altri tipi di esperienze di addestramento.\nLa partecipazione al programma costa alcune decine di migliaia di dollari.\nElenco delle societ\u00e0.\nDa quasi quindici anni, molte aziende e organizzazioni stanno collaborando su progetti per inviare civili-turisti nello spazio:\nLe visite agli impianti.\nUn primo e pi\u00f9 elementare tipo di offerta turistica \"spaziale\" riguarda le visite al cosmodromo di Citt\u00e0 delle Stelle e allo spazioporto di Cape Canaveral, con possibilit\u00e0 di osservare dei lanci. A questi possono essere affiancate visite a planetari e musei, tra cui il museo della Mir, il TsNIIMash Museum, il Museo centrale delle aeronautiche militari di Monino, il Museo Yuri Gagarin e a vari centri di addestramento.\nQuesto tipo di offerta varia tra 1.000 e 3.000 dollari."}
{"id": "1182372", "revid": "196390", "url": "https://it.wikipedia.org/wiki?curid=1182372", "title": "Lettera alfabetica", "text": ""}
{"id": "1182376", "revid": "110157", "url": "https://it.wikipedia.org/wiki?curid=1182376", "title": "Viceversa Letteratura", "text": "Viceversa Letteratura \u00e8 una rivista letteraria svizzera promossa dal Service de presse suisse. Pubblicata una volta all'anno in tre edizioni distinte (una in italiano, una in francese e una in tedesco, rispettivamente dalle Edizioni Casagrande, \u00c9ditions d'en bas e Limmat Verlag), la rivista \u00e8 nata nel 2007 al posto della rivista francofona \"Feuxcrois\u00e9s\" (fondata nel 1999).\nLa rivista ha una \"sorella\" elettronica, Viceversaletteratura.ch, sito internet ad aggiornamento settimanale che ospita recensioni e approfondimenti, oltre che un archivio di autori svizzeri.\nAutori italofoni.\nTra gli scrittori che su \"Viceversa Letteratura\" hanno pubblicato un inedito o una traduzione, o a cui \u00e8 stato dedicato un \"dossier autore\", figurano Giorgio Orelli, Fabio Pusterla, Paolo Di Stefano, Fleur Jaeggy, Alberto Nessi, Aurelio Buletti, Plinio Martini, Anna Ruchat, Claudia Quadri, Andrea Fazioli, Leopoldo Lonati, Yari Bernasconi, Dubravko Pu\u0161ek, Pietro De Marchi, Matteo Campagnoli e Prisca Agustoni."}
{"id": "1182379", "revid": "599013", "url": "https://it.wikipedia.org/wiki?curid=1182379", "title": "Istituto spagnolo di San Francesco Saverio per le missioni estere", "text": "L'Istituto spagnolo di San Francesco Saverio per le missioni estere (in latino \"Institutum hispanicum Sancti Francisci Xaverii pro missionibus exteris\") \u00e8 una societ\u00e0 clericale di vita apostolica di diritto pontificio: i membri della societ\u00e0 pospongono al loro nome la sigla I.E.M.E.\nStoria.\nLa societ\u00e0 trae origine dal \"Colegio de Ultramar y Propaganda Pide\", un seminario per la formazione del clero missionario, ispirato a quello della Societ\u00e0 per le missioni estere di Parigi, fondato a Burgos il 1\u00ba ottobre 1899 dal sacerdote spagnolo Gerardo Villota y Urroz (1839-1906): papa Benedetto XV, che aveva avuto modo di conoscere l'opera quando era segretario del nunzio apostolico in Spagna, incoraggi\u00f2 l'iniziativa con la lettera apostolica \"Quum te ex urgellens\" (30 aprile 1919).\nJuan Benlloch y Viv\u00f3, arcivescovo di Burgos, eman\u00f2 il decreto di erezione della compagnia il 3 dicembre 1920; le costituzioni della societ\u00e0, ispirate a quelle della Societ\u00e0 per le missioni estere di Parigi e del Pontificio istituto missioni estere, vennero approvate dalla Santa Sede il 13 novembre 1949.\nAttivit\u00e0 e diffusione.\nI padri della societ\u00e0 si dedicano essenzialmente al lavoro missionario; l'istituto dipende giuridicamente dalla Congregazione per l'evangelizzazione dei popoli.\nOltre che in Spagna, sono presenti nelle Americhe (Brasile, Colombia, Cuba, Repubblica Dominicana, Guatemala, Nicaragua, Per\u00f9), in Africa (Mozambico, Togo, Zambia, Zimbabwe) e in Asia (Giappone, Thailandia); il generale della compagnia, che porta il titolo di \"direttore generale\", risiede a Madrid.\nAl 31 dicembre 2005, l'Istituto contava 88 case e 175 membri, 170 dei quali sacerdoti."}
{"id": "1182381", "revid": "4175", "url": "https://it.wikipedia.org/wiki?curid=1182381", "title": "Federazione calcistica dell'Olanda", "text": ""}
{"id": "1182384", "revid": "45927", "url": "https://it.wikipedia.org/wiki?curid=1182384", "title": "Maiuscola", "text": ""}
{"id": "1182390", "revid": "1543377", "url": "https://it.wikipedia.org/wiki?curid=1182390", "title": "Rostano", "text": "Origine.\nEra un nobile carolingio, grande proprietario in Settimania, di cui non si conoscono gli ascendenti.\nBiografia.\nUn \"Rodestagnus\", nel 782, fu rappresentante di Carlo Magno in un giudizio.\nSecondo la Cronaca di Moissac, nel 785, a Girona la nobilt\u00e0 locale (Visigoti|gota), cacci\u00f2 il wali (governatore) e la guarnigione araba, consegnandola al conte di Tolosa Guglielmo di Gellone, rappresentante dei carolingi;Rostano fu nominato conte di Girona, da Carlo Magno, dopo circa 70 anni di occupazione musulmana.\nQuando, nel 793, l'emiro Hisam I organizz\u00f2 una spedizione contro la Settimania, Rostano fortific\u00f2 le difese di Girona e resistette agli attacchi dell'esercito di al-Andalus, guidato dai fratelli Abd al-Malik e 'Abd al-Karim.\nNella primavera dell'800, in un'assemblea, tenuta a Tolosa, fu deciso di inviare a Barcellona il figlio di Carlo, il re d'Aquitania, Ludovico il Pio, e un'armata, capitanata da Rostano, conte di Gerona, Ademaro di Narbona e Guglielmo di Gellone, con la speranza di poter entrare facilmente nella citt\u00e0, dopo la promessa di consegna della citt\u00e0 da parte del suo wali Sa'dun al-Ruayni .Sa'dun, per\u00f2, rifiut\u00f2 di consegnare la citt\u00e0, obbligando l'armata franca a porre l'assedio alla citt\u00e0, che cominci\u00f2 nell'autunno dell'800, proprio con le truppe di Rostano, poi seguite dalle altre.Dopo alcuni mesi, dato che la popolazione soffriva per la fame, gli stessi parenti del wali di Barcellona, Harun, che lo avevano fatto eleggere, lo fecero prigioniero e lo consegnarono ai Franchi, assieme alla citt\u00e0.\nNella Vita Hludowici Imperatoris, Rostano viene citato come conte di Gerona (\"Rostagnus comes Gerund\u00e6 pr\u00e6fuit\"), ancora nell'801.\nProbabilmente mor\u00ec dopo l'801, ma non si conoscono le cause; gli succedette Odilone, che viene citato assieme ad altri conti (\"Berane, Gauscelino, Gisclafredo, Odilone, Ermengario, Ademaro, Laibulfo et Erlino comitibus\"), per la prima volta il 2 aprile 812, nel documento n\u00b0 217 del \"Diplomatum Karolingiorum, Tomus I\".\nDiscendenza.\nDi Rostano non si conoscono n\u00e9 il nome della moglie n\u00e9 alcuna discendenza."}
{"id": "1182392", "revid": "212348", "url": "https://it.wikipedia.org/wiki?curid=1182392", "title": "Adrenalina (album Finley)", "text": "Adrenalina \u00e8 il secondo album del gruppo musicale rock italiano Finley, pubblicato il 15 giugno 2007.\nIl disco.\nSono stati pubblicati tre singoli di questo CD: \"Adrenalina\", \"Domani\" e \"Questo sono io\". \"Niente da perdere\" \u00e8 stato suonato per la prima volta come anticipazione dell'album \"Adrenalina\" agli MTV TRL Awards 2007, che si sono svolti a Milano il 14 aprile, in piazza Duomo, seguito da un medley tra \"Fumo e cenere\", \"Tutto \u00e8 possibile\" e \"Diventerai una star\". A \"TRL On Tour\" a Bari e a Roma hanno suonato la canzone \"Domani\", secondo singolo dell'album.\nVenerd\u00ec 28 settembre 2007 per la prima volta \u00e8 stato trasmesso il loro secondo video, \"Domani\", in esclusiva alla trasmissione televisiva TRL.\nInoltre, MTV ha scelto i Finley con il loro video \"Domani\" per inaugurare dal 1\u00ba ottobre 2007 MTV Pulse Italia, nuovo canale digitale.\nIl 1\u00ba dicembre 2007 hanno suonato \"live\" ai Kids' Choice Awards italiani il loro terzo singolo, \"Questo sono io\".\nAdrenalina 2.\nAdrenalina 2 \u00e8 un'edizione speciale del secondo album in studio del gruppo musicale italiano Finley.\nIl cofanetto \u00e8 composto da un CD e da un DVD contenenti le pi\u00f9 belle hit dell'album Adrenalina insieme ad alcuni inediti come la hit Ricordi, presentata al Festival di Sanremo 2008 dove si \u00e8 posizionata al 5\u00ba posto. Altre canzoni sono la versione inglese di \"Ricordi\" intitolata \"Your Hero\", cantata in duetto con la popstar internazionale Belinda; sono presenti anche \"Drops Of Time\" (versione inglese di \"Veleno\"), \"My Blinded Eyes\" (versione inglese di \"Ad Occhi Chiusi\"), \"All I've Got\" (versione in inglese di \"Questo Sono Io\"), Driving to Nowhere (versione inglese di \"Fumo E Cenere\"), \"Just For You\" (versione in inglese di \"Qui Per Voi\"). Inoltre \u00e8 presente la hit \"Iris\", cover dei Goo Goo Dolls insieme ad altri 2 brani eseguiti \"live\" in Piazza Duomo, Milano durante i TRL Awards.\nRispetto all'album precedente, \"Adrenalina\", sono state eliminate le tracce \"Niente da perdere\" (versione non live) e \"Veleno\"."}
{"id": "1182393", "revid": "1305772", "url": "https://it.wikipedia.org/wiki?curid=1182393", "title": "Flipper (serie televisiva)", "text": "Flipper \u00e8 una serie televisiva andata in onda dal 1964 al 1967, creata da Jack Cowden e Ricou Browning. Ric O'Barry (in seguito divenuto un ecologista, impegnato contro la cattura dei delfini) \u00e8 stato l'addestratore dei cinque delfini usati nelle riprese.\n\u00c8 stata tratta dal film \"Il mio amico delfino\" del 1963.\nTrama.\nPorter Ricks, giovane guardia dell'immaginario \"Coral Key Park &amp; Marine Preserve\" nel sud della Florida, vive con i figli Sandy e Bud che hanno un delfino domestico di nome Flipper. L'animale ha pi\u00f9 di venti anni, ma aiuta la guardia e i suoi figli a proteggere la riserva, soccorrendo inoltre i personaggi in caso di necessit\u00e0. Sandy aiuta talvolta il padre nel suo lavoro, mentre il figlio minore Bud finisce spesso nei guai, venendo salvato dal delfino.\nTra gli altri personaggi Hap Corman \u00e8 un anziano marinaio e carpentiere che compare nella prima stagione, mentre Ulla Norstrand \u00e8 una scienziata che collabora con Porter nella gestione della riserva. Nella serie compare anche un pellicano di nome Pete, anch'esso animale domestico di Sandy e Bud.\nProduzione e luoghi delle riprese.\nLa serie \u00e8 stata prodotta da Ivan Tors Films in collaborazione con il Miami Seaquarium e girata a Miami, negli Ivan Tors Studios. La casa della famiglia Ricks \u00e8 stata usata successivamente nella serie L'orso Ben, che aveva lo stesso produttore.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nCuriosit\u00e0.\nNell'adattamento dal film alla serie televisiva i produttori dotarono il delfino di un innaturale grado di intelligenza e la serie potrebbe essere considerata come un \"Lassie acquatico\". Nella finzione Flipper \u00e8 capace difatti di capire il linguaggio umano e di comunicare a gesti con gli uomini.\nIn televisione Flipper \u00e8 stato interpretato da un delfino femmina chiamato Suzy, cui successero altri delfini, sempre di sesso femminile, chiamati Patty e Cathy. Quest'ultimo \u00e8 morto dopo la chiusura della serie e Ric O'Barry, interpretando il fatto come un suicidio, ha interrotto da allora il suo lavoro di addestratore.\nFurono scelti delfini di sesso femminile perch\u00e9 pi\u00f9 docili dei maschi e prive di cicatrici e di altri segni che i maschi si procuravano lottando tra loro. Un delfino maschio di nome Clown \u00e8 stato usato per le scene in cui Flipper nuotava dritto sulla coda.\nIl celebre verso di Flipper era basato su quello di un dacelo.\nRemake.\nNel 1995 \u00e8 stato realizzato un remake della serie in cui Bud Ricks \u00e8 un ricercatore in Florida. In questa serie, \"Le nuove avventure di Flipper\", Flipper \u00e8 uno dei delfini con cui lavora il Dr. Ricks."}
{"id": "1182396", "revid": "320578", "url": "https://it.wikipedia.org/wiki?curid=1182396", "title": "Panoramica Zegna", "text": ""}
{"id": "1182401", "revid": "320578", "url": "https://it.wikipedia.org/wiki?curid=1182401", "title": "Strada panoramica Zegna", "text": ""}
{"id": "1182402", "revid": "22475", "url": "https://it.wikipedia.org/wiki?curid=1182402", "title": "Morgoth's Ring", "text": "Morgoth's Ring (\"L'Anello di Morgoth\") \u00e8 il titolo del decimo volume, inedito in Italia, di The History of Middle-earth un'opera postuma di J.R.R. Tolkien, curata dal figlio Christopher Tolkien. Questo volume, cos\u00ec come \"The War of the Jewels\", fornisce appunti e scritti dettagliati riguardo alla cosmologia tolkieniana che \u00e8 redatta nella sua forma finale nel \"Silmarillion\". Questo libro menziona alcuni personaggi che non compaiono altrove, come Findis e Irim\u00eb, le figlie di Finw\u00eb.\nIl titolo di questo volume viene da una frase scritta su uno dei quaderni da cui \u00e8 tratto: cos\u00ec come Sauron concentr\u00f2 il suo potere nell'Unico Anello, Morgoth disperse il suo potere nella materia prima di Arda, cosicch\u00e9 tutta la Terra di Mezzo era l'anello di Morgoth. Essendo il ribelle originario contro Il\u00favatar, Morgoth \u00e8 visto come la fonte e l'autore di tutto il male di Arda.\nIl volume contiene brani riguardanti le seguenti tematiche:"}
{"id": "1182403", "revid": "36426", "url": "https://it.wikipedia.org/wiki?curid=1182403", "title": "Basilica apostolorum", "text": ""}
{"id": "1182404", "revid": "1271442", "url": "https://it.wikipedia.org/wiki?curid=1182404", "title": "1\u00ba Reggimento bersaglieri", "text": "Il 1\u00ba Reggimento bersaglieri \u00e8 un'unit\u00e0 dell'Esercito Italiano di stanza a Cosenza e fa parte della Brigata bersaglieri \"Garibaldi\". Il suo motto \u00e8 \"Ictu impetuque primus\".\nStoria.\nOrigini.\nIl 18 giugno 1836, con regio decreto, fu costituita la 1\u00aa compagnia bersaglieri dell'Armata Sarda, sotto il comando di Alessandro La Marmora. Questa compagnia, la prima del Corpo, \u00e8 solitamente considerata come il nucleo originario del 1\u00ba Reggimento bersaglieri.\nIl I battaglione partecip\u00f2 con valore alla prima guerra di indipendenza (1848-49), alla guerra di Crimea (1855-56), alla seconda guerra di indipendenza (1859) alla campagna per la liberazione della Lombardia e l'Umbria e alla lotta contro il brigantaggio (1860-1861).\nNel corso della prima guerra di indipendenza la 1\u00aa compagnia del I battaglione nella Battaglia di Santa Lucia ricevette una medaglia di bronzo al valor militare, una seconda medaglia di bronzo durante la battaglia di Custoza, combattendo presso le alture di Rivoli e un'altra medaglia di bronzo la ricevette la 1\u00aa compagnia del battaglione volontari studenti a Monte Baldo, dove persero la vita i volontari bersaglieri Antonio Longoni, Sebastiano Roggiapane e Giovanni Battista Sacchieri.\nNel corso della seconda guerra di indipendenza nella battaglia di Pastrengo il I battaglione ricevette la medaglia d'oro al valor militare e il VII battaglione quella di bronzo.\nII I battaglione fu tra i reparti regolari dellArmata Sarda a partecipare alla battaglia del Volturno con Garibaldi combattendo il 2 ottobre 1860 a Caserta Vecchia, con la 1\u00aa e 2\u00aa compagnia del 1\u00ba Reggimento genio e reparti minori di artiglieria, unit\u00e0 gi\u00e0 inquadrate nel Corpo d\u2019Osservazione dell\u2019Esercito del V Corpo d\u2019Armata.\nCostituzione.\nIl 16 aprile 1861 venne costituito il Comando dei Bersaglieri del I Corpo d'armata del Regio esercito, dal quale dipendevano i battaglioni che avevano preso parte alla Prima Guerra d'indipendenza (1848-1849), alla Seconda guerra d'indipendenza (1859) ed alla Guerra di Crimea (1855-1856). \nQuesta unit\u00e0 dal 31 dicembre del 1861 prese il nome di \"1\u00ba Reggimento bersaglieri\" costituito a Cuneo, che ebbe il privilegio di incorporare il I battaglione, formato nel 1848, nel quale era inquadrata la 1\u00aa compagnia, la cui anzianit\u00e0 risaliva al 1836, anno di formazione del Corpo. Inizialmente il 1\u00ba Reggimento bersaglieri non ebbe responsabilit\u00e0 operative, assolvendo compiti esclusivamente amministrativi e disciplinari.\nNel 1865 sono passati alle dipendenze del 1\u00ba Reggimento bersaglieri anche i battaglioni VI e VII.\nIl 1\u00ba reggimento bersaglieri partecip\u00f2 quindi alla terza guerra di indipendenza (1866) e forn\u00ec uomini e mezzi per le spedizioni in Eritrea (1887-88 e 1895-96) e la guerra in Libia (1911-12). Dal 1\u00ba gennaio 1871, assunta anche fisionomia operativa, il 1\u00ba Reggimento bersaglieri dislocato a Torino, rimase formato dai battaglioni I, VII e IX. Il 1\u00ba ottobre 1910 fu assegnato il 1\u00ba battaglione bersaglieri ciclisti costituito nel 1908.\nPrima guerra mondiale.\nAll'entrata in guerra dell'Italia nel primo conflitto mondiale, nel maggio 1915, il 1\u00ba Reggimento bersaglieri era dislocato in Libia, ad eccezione del battaglione ciclisti, che da Napoli, dove era di stanza, venne inviato il 5 giugno, al comando del tenente colonnello Giovanni Beruto, sul Tagliamento alle dirette dipendenze del X Corpo d'armata. Il 9 ottobre 1916 espugn\u00f2 Caston di Lora e il giorno successivo ampli\u00f2 la conquista sull'Alpe di Carmagnon. Per queste azioni il battaglione fu insignito della medaglia di bronzo al valor militare. Nel 1917 con il 7\u00b0 e l'8\u00b0 ciclisti compose il \"I\u00b0 gruppo autonomo ciclisti\". Nel febbraio 1916 il comando di reggimento fece il suo riento in patria ma i battaglioni divenuti autonomi prolungano la loro permanenza oltremare sino a maggio 1918 da dove fecero ritorno per partecipare alla ultima fase delle operazioni nel nord-est dell'Italia, dando vita ad altrettanti reparti d'assalto decorati di una Medaglia d'argento e due di Medaglie di bronzo al valor militare.\nDall'entrata in guerra nel conflitto al comando del reggimento si sono avvicendati, dal mese di maggio al 7 novembre 1915 il colonnello Giuseppe Cassinis, dall'8 novembre 1915 al 19 febbraio 1916 il colonnello Egidio Ferdinando Castellano e dal 15 al 26 giugno 1918 il colonnello Roberto Bertolotti.\nPrimo dopoguerra.\nAl termine del conflitto una compagnia di formazione del reggimento ha operato con il Corpo di spedizione in Palestina mentre dal febbraio al luglio 1919, i battaglioni I, VII e IX furono nuovamente inviati in Libia.\nNel 1919 venne sciolto il battaglione ciclisti; nel 1920 il reggimento venne dotato di labaro e vennero ridotti ad unit\u00e0 quadro il IX battaglione, poi sciolto, ed il VII battaglione, poi ricostituito il 30 aprile 1923. Nel 1924 tutto il reggimento venne trasformato in ciclisti e ridotto a soli due battaglioni, il I e il VII. Con la legge sull'ordinamento del Regio Esercito dell'11 marzo 1926 venne confermata la formazione del reggimento su comando, I e VII battaglione e deposito reggimentale.\nNel 1935 venne costituito un battaglione di marcia di Volontari che venne trasformato in battaglione speciale e spedito in Etiopia prendendo parte al conflitto del 1935-1936 con una forza di 16 ufficiali e 215 uomini.\nNel 1936 vennero sciolti tutti i battaglioni ciclisti. Nel 1939 all'organico reggimentale si aggiunsero il ricostituito IX battaglione ed una compagnia motociclisti. Nello stesso anno prese parte all'occupazione dell'Albania con lo sbarco a Durazzo, il 4 novembre, inviando in Albania il 1\u00ba battaglione dislocato ad Ersek\u00eb.\nSeconda guerra mondiale.\nAll'entrata in guerra dell'Italia nel secondo conflitto mondiale nel giugno 1940, il 1\u00ba Reggimento bersaglieri era inquadrato nel Raggruppamento Celere della 1\u00aa Armata, non prendendo parte a operazioni, in seguito alla immediata capitolazione della Francia e la firma dell'armistizio di Villa Incisa. Trasferto il Quartier Generale e il deposito reggimentale a Napoli, venne destinato alla fine del 1940 nei Balcani dove sia il reggimento, sia i suoi reparti, cambiarono pi\u00f9 volte dipendenza; essendosi distinto sul fronte greco-albanese il 1\u00ba Reggimento bersaglieri ricevette due medaglie d'argento al valor militare. Rientrato in Patria alla fine di luglio del 1941, nell'agosto del 1942 il reggimento venne trasferito in Piemonte e nel mese di novembre nella Francia meridionale per la difesa costiera nella zona di Draguignan, svolgendo, dal gennaio all'agosto del 1943, azioni di polizia.\nIn seguito alle vicende che seguirno l'armistizio firmato con gli alleati, i bersaglieri del Deposito del 1\u00ba Reggimento combatterono a Napoli contro i tedeschi e nel settembre 1943, per eventi bellici, il reggimento sciolto nella zona di Torino.\nSecondo dopoguerra.\nIl 1\u00ba gennaio 1953 il 1\u00ba Reggimento bersaglieri venne ricostituito a Roma presso la caserma \"Giuseppe Albanese Ruffo\" sulla via Tiburtina, ed inquadrando i battaglioni I, gi\u00e0 in vita dal 1\u00ba aprile 1951 come unit\u00e0 autonoma, e VII, ai quali si aggiunse dal 1\u00ba marzo 1954 anche il IX battaglione; il reggimento venne posto alle dipendenze della Divisione corazzata \"Pozzuolo del Friuli\".\nNel corso del 1958 la sede del reggimento venne trasferita alla caserma \"D'Avanzo\" di Aurelia, una frazione di Civitavecchia e l'organico del reggimento venne sottoposto a notevoli variazioni: il 30 aprile il IX battaglione assunse la denominazione di IX battaglione bersaglieri meccanizzato e venne trasferito al 4\u00ba Reggimento fanteria corazzato, ricevendo in cambio, il 1\u00ba maggio, provenienti dal 4\u00ba Reggimento fanteria corazzato, il I e III battaglione carri, con il reggimento che assunse fisionomia \"corazzata\", essendo articolato du due battaglioni bersaglieri, I e VII e due battaglioni carri il I e il III, assumendo la denominazione 1\u00ba Reggimento bersaglieri corazzato. Il 1\u00ba dicembre 1958 il I battaglione bersaglieri e il III battaglione carri vennero trasferiti al 182\u00ba Reggimento fanteria corazzato \"Garibaldi\" dislocato a Sacile, e il 1\u00ba Reggimento bersaglieri rimase articolato su Comando, VII battaglione bersaglieri e I battaglione carri.\nIl seguito allo scioglimento, il 31 dicembre 1958, della Divisione corazzato \"Pozzuolo del Friuli\", il 1\u00ba Reggimento bersaglieri dal 1\u00ba gennaio 1959 pass\u00f2 alle dipendenze della Divisione fanteria \"Granatieri di Sardegna\". Nel gennaio 1959 il I battaglione carri cambi\u00f2 il numerico in IX e dal 24 maggio 1961 i due battaglioni del reggimento hanno assunto la nuova denominazione di I battaglione bersaglieri e XVIII battaglione carri, in quanto il I battaglione bersaglieri, ceduto al 182\u00ba Reggimento fanteria corazzato \"Garibaldi\" aveva gi\u00e0 cambiato il numerico in XXIII battaglione, che successivamente avrebbe poi assunto la denominazione di XI Battaglione bersaglieri ereditando le tradizioni dell'XI battaglione bersaglieri ciclisti dell'11\u00ba Reggimento bersaglieri.\nIl 1\u00ba settembre 1964 il 1\u00ba Reggimento bersaglieri corazzato entr\u00f2 a far parte della Divisione corazzata \"Centauro\", incorporando il ricostituito VI battaglione carri, con il battaglione meccanizzato bersaglieri equipaggiato con VTT M113 e i battaglioni carri equipaggiati con carri medi M47 Patton.\nNel 1966 reparti del reggimento hanno partecipato alle operazioni di soccorso alle popolazioni in occasione dell'alluvione di Firenze.\nIl 1\u00ba giugno 1975 venne soppresso il XVIII battaglione carri e dal 1\u00ba agosto 1975 il reggimento torn\u00f2 alle dipendenze della Divisione \"Granatieri di Sardegna\". Con il completamento della ristrutturazione dell'Esercito Italiano, che aboliva il livello reggimentale, il 1\u00ba Reggimento bersaglieri corazzato venne sciolto il 31 ottobre 1976 e i due battaglioni che lo costituivano, resi autonomi, pur coabitando nella stessa caserma \"D'Avanzo ad Aurelia\", posti alle dirette dipendenze della Brigata meccanizzata \"Granatieri di Sardegna\". I due battaglioni hanno assunto la denominazione di 1\u00ba Battaglione bersaglieri \"La Marmora\" e 6\u00ba Battaglione carri \"M.O. Scapuzzi\". Il 1\u00ba Battaglione bersaglieri \"La Marmora\" ha ereditato la Bandiera e le tradizioni del 1\u00ba reggimento bersaglieria, mentre il 6\u00ba Battaglione carri \"M.O. Scapuzzi\", ha ereditato la bandiera di guerra del 33\u00ba Reggimento carristi.\nNel corso del 1980 il battaglione ha partecipato alle operazioni di soccorso alle popolazioni in occasione dell'alluvione di Civitavecchia e del terremoto in Irpinia.\nIl 1\u00ba Battaglione bersaglieri \"La Marmora\" ha partecipato inoltre alle operazioni per il controllo del territorio in Sardegna nell'Operazione Forza Paris nel 1992) e in Sicilia all'Operazione Vespri siciliani tra 1992 e il 1998 ed \u00e8 intervenuto in soccorso delle popolazioni per il terremoto umbro marchigiano del 1997.\nLa ricostituzione.\nIl 18 settembre 1995 il 1\u00ba Battaglione bersaglieri \"La Marmora\" ha perso la propria autonomia ed \u00e8 stato inquadrato nel ricostituito 1\u00ba Reggimento bersaglieri.\nFortememte ridotto nel personale e virtualmente sciolto nel 2000, nel settembre 2002 il reggimento \u00e8 stato riconfigurato in Nucleo Attivazione e la Bandiera trasferita provvisoriamente presso l\u2019Ufficio del Comandante della Brigata \"Granatieri di Sardegna\". Il Nucleo non presentava una configurazione organica in quanto svolgeva unicamente attivit\u00e0 logistico-amministrative, di sgombero ed alienazione materiali al fine di annullare il carico contabile.\nIl 1\u00ba gennaio 2005, a seguito di un provvedimento di riordino dell'Esercito Italiano, il 18\u00ba Reggimento bersaglieri di Cosenza, una delle prime unit\u00e0 ad essere professionalizzate e con maggior esperienza in campo operativo dell'Esercito Italiano, \u00e8 stato ridenominato 1\u00ba Reggimento bersaglieri, a sua volta rivitalizzato e con propria Bandiera, inquadrato bella Brigata bersaglieri \"Garibaldi\".\nDal trasferimento a Cosenza il 1\u00ba reggimento ha partecipato prima, nel 2005, con due sue compagnie (2\u00aa e 35\u00aa), poi da maggio a dicembre 2006 nella sua interezza all'ultima fase dell'operazione Antica Babilonia in Iraq. Nel 2007 il 1\u00ba ha partecipato con unit\u00e0 a livello compagnia alla missione UNIFIL in Libano con la 2\u00aa compagnia e ISAF in Afghanistan con la 35\u00aa, la 1\u00aa e la 3\u00aa compagnia.\nStruttura.\nIl reggimento si compone di:\nOnorificenze.\nAlla Bandiera di Guerra.\nNella sua storia il 1\u00ba reggimento bersaglieri, il quale vanta il maggior numero di decorazioni al valore delle Forze Armate italiane, \u00e8 stato insignito delle seguenti onorificenze alla bandiera di guerra:\nIndividuali.\nIl reggimento vanta tra i suoi soldati la prima donna militare italiana ad avere avuto il conferimento della medaglia d'oro al valor dell'Esercito, il caporal maggiore scelto bersagliere Monica Graziana Contrafatto:\nStemma.\nLo stemma del reggimento ha la seguente blasonatura:\nScudo\nCorona turrita.\nOnorificenza: accollata alla punta dello scudo con l'insegna dell'Ordine militare d'Italia pendente al centro del nastro con i colori della stessa.\nNastri rappresentativi delle ricompense al Valore: una Medaglia d'oro al valor militare, due medaglie d'argento al valor militare, undici medaglie di bronzo al valor militare, sono annodate nella parte centrale non visibile della corona turrita, scendenti svolazzanti in sbarra ed in banda dal punto predetto, passando dietro la parte superiore dello scudo.\nSintesi della blasonatura.\nScudo di forma sannitica quadripartito&lt;ref name=\"web.freepass.it/anbdesenzano\"&gt; Ass. Naz. Bersaglieri Sez. di Desenzano, 1\u00ba Reggimento bersaglieri.&lt;/ref&gt;:\nMotto del Reggimento.\n\"Ictu impetuque primus\".\nIl significato del motto del Reggimento \u00e8: \"Primo nel colpire e nell'assalire\".\nArmi e mezzi in dotazione.\nInformazioni ricavate dalla pagina del 1\u00ba Reggimento bersaglieri sul sito dello Stato Maggiore dell'Esercito."}
{"id": "1182406", "revid": "767487", "url": "https://it.wikipedia.org/wiki?curid=1182406", "title": "Roberto Galbiati", "text": "Carriera.\nGiocatore.\nClub.\nDebutt\u00f2 in Serie A nel campionato 1974-1975 con la maglia dell', scendendo in campo il 24 novembre 1974 nel pareggio 1-1 sul campo della . Dopo due stagioni a Milano con 18 presenze nella massima serie e 10 in Coppa Italia, pass\u00f2 nel , in Serie B, con cui conquist\u00f2 la promozione in A giocando 38 gare. Tornato nell'\"\u00e9lite\" del calcio italiano disput\u00f2 25 gare con la maglia degli abruzzesi per poi passare alla Fiorentina.\nCon il club viola rimase per quattro stagioni, giocando 111 gare in A. Pass\u00f2 poi al , per due anni, sempre in massima categoria, e nella stagione 1985-1986 vest\u00ec la maglia biancoceleste della , tra i cadetti.\nTornato a Firenze nel campionato 1986-1987, scese poi nuovamente di categoria spendendo i suoi ultimi anni d'attivit\u00e0 in Serie C1, andando dapprima a giocare nel e concludendo poi la carriera nello Spezia, nel campionato 1989-1990.\nIn carriera ha totalizzato complessivamente 254 presenze e due reti in serie A e 68 presenze e una rete in serie B.\nNazionale.\nTra il 1976 e il 1980 fu convocato quindici volte nella Nazionale Under-21, con cui disput\u00f2 11 partite.\nAllenatore.\nTerminata l'attivit\u00e0 di calciatore ha intrapreso quella di allenatore, iniziando dal settore giovanile della Fiorentina.\nNel corso della stagione 2005-2006 viene chiamato dalla Fortis Juventus per sostituire Maurizio Cerasa. Contro ogni pronostico la squadra si piazza seconda a solo un punto dalla Fortis Spoleto, arrivando a giocarsi la semifinale nazionale play-off contro il Celano. Malgrado l'eliminazione contro gli abruzzesi la Fortis Juventus viene ugualmente contattata dalla Federazione per il ripescaggio in Serie C2, alla quale per\u00f2 deve rinunciare per motivi economici. L'annata seguente continua ad allenare i biancoverdi, ma per una polemica viene esonerato. Tuttavia, visti i risultati poco convincenti della formazione toscana, Galbiati viene richiamato a poche giornate dal termine e, grazie a un buon finale di campionato, riesce a giungere ai play-out contro l'Aglianese con il vantaggio della classifica; nella doppia sfida ottiene lo stesso risultato (1-1), permettendo alla Fortis di restare in Serie D.\nDurante la stagione 2007-2008 ha allenato il , sempre nel massimo livello dilettantistico.\nNell'annata 2009-2010 torna ad allenare la Fortis Juventus per cercare di raggiungere la salvezza, che riesce a ottenere con una giornata d'anticipo; il 10 gennaio 2011 viene esonerato dalla panchina della squadra di Borgo San Lorenzo.\nCommentatore sportivo.\n\u00c8 stato uno dei commentatori tecnici dell'emittente Sportitalia per le partite del Campionato Primavera. \u00c8 anche uno degli opinionisti di \"Platinum Calcio\" sulla rete locale Italia 7 Toscana."}
{"id": "1182407", "revid": "287204", "url": "https://it.wikipedia.org/wiki?curid=1182407", "title": "Ross Bagley", "text": "Carriera.\nRoss \u00e8 stato molto popolare come attore-bambino nella seconda met\u00e0 degli anni novanta; egli \u00e8 infatti conosciuto per aver interpretato il ruolo di Nicholas \"Nicky\" Banks nella sitcom \"Willy, il principe di Bel Air\". Ross \u00e8 inoltre apparso nel film \"Independence Day\" del 1996 con Will Smith e nel 1994 nel film \"Piccole canaglie\" nel ruolo di Billie \"Buckwheat\" Thomas. Recentemente Ross \u00e8 apparso in un episodio di \"Giudice Amy\" (2004). Nell'aprile 2007 Ross \u00e8 stato sotto i riflettori dei media per le accuse rivolte al suo padre adottivo."}
{"id": "1182411", "revid": "11694", "url": "https://it.wikipedia.org/wiki?curid=1182411", "title": "Guerra Greco-Gotica", "text": ""}
{"id": "1182412", "revid": "1632387", "url": "https://it.wikipedia.org/wiki?curid=1182412", "title": "Mother Earth (album Within Temptation)", "text": "Mother Earth \u00e8 il secondo album della band olandese Within Temptation. L'album \u00e8 stato pubblicato nel 2000.\nDescrizione.\nQuesto album segnala un completo cambio di stile da parte della band, che abbandona il doom per dedicarsi ad un metal tipicamente sinfonico con ricorrenti influenze dalla musica celtica. Questo cambiamento implicher\u00e0 anche l'abbandono definitivo dell'uso del growl.\nIl primo singolo estratto da \"Mother Earth\" \u00e8 la ballata \"Our Farewell\", che rende la band pi\u00f9 popolare ma che non riscuote il successo che ci si aspettava. Pi\u00f9 tardi, nel 2001, la band pubblica un secondo singolo, \"Ice Queen\", che invece riscuote un successo esorbitante; mentre l'album \"Mother Earth\" raggiunge la terza posizione della classifica Olandese, \"Ice Queen\" scala le classifiche di Olanda e Belgio, rimanendo al primo posto per settimane: \"Mother Earth\" guadagna il disco di platino.\nDi quest'ultimo singolo viene anche girato un video non ufficiale piuttosto sciatto. Pi\u00f9 tardi, in occasione del cambio di formazione, viene girato un nuovo video che viene trasmesso addirittura da programmi musicali celebri come MTV.\nLa nuova formazione, compare anche nel video del successivo singolo per \"Mother Earth\". Anche questo singolo riscuote un gran successo stavolta anche in Germania e Francia, portando infine il nuovo album ad essere venduto in tutto il mondo.\nNello stesso 2002 scade il contratto con la \"DSFA Records\". Fortunatamente la \"Gun Records\" si interessa al nuovo album e d\u00e0 occasione alla band di firmare un nuovo contratto. Alla luce di queste novit\u00e0, \"Mother Earth\" viene ristampato: la grafica della copertina passa dall'uso di colori caldi (arancione) all'uso di colori freddi (verde) e delle tracce bonus vengono integrate alla tracklist.\nNel 2007 l'album viene nuovamente rivisitato dalla \"Roadrunner Records\" e ripubblicato il 5 agosto 2008; anche stavolta si registrano un cambio dell\"'artwork\" e l'aggiunta di tracce bonus."}
{"id": "1182416", "revid": "126257", "url": "https://it.wikipedia.org/wiki?curid=1182416", "title": "Costituzione spagnola del 1812", "text": "La costituzione spagnola del 1812, nota anche come la Costituzione di Cadice o \"La Pepa\", \u00e8 la carta costituzionale promulgata il 19 marzo del 1812 dalle Cortes, il parlamento iberico, in opposizione all'occupazione napoleonica e al regime di Giuseppe Bonaparte. Stabiliva la monarchia costituzionale con la limitazione dei poteri del re, la separazione dei poteri, il suffragio universale maschile, la libert\u00e0 d'impresa. \nStoria.\nDi fronte all'avanzata francese il 24 settembre 1810 furono convocate a Cadice (una delle poche zone ancora non conquistate dai francesi) le \"cortes\", secondo la vecchia prassi parlamentare iberica. Dopo due anni di intenso lavoro, il 18 marzo 1812 approvarono una costituzione, che, per la prima volta, dunque, era votata e non soltanto ottriata, ovvero concessa. \nSoppressa il 4 maggio 1814 da Ferdinando VII appena rientrato in Spagna, fu ripristinata nel 1820.\nL'impianto e le caratteristiche principali.\nEssa riconosceva una monarchia ereditaria, a cui veniva affidato il potere esecutivo e a cui veniva attribuita la nomina dei magistrati. Il re esercitava il suo comando attraverso i cosiddetti segretari \u2014 ovvero dei ministri \u2014 il cui numero era fissato dalle \"cortes\", ma la cui scelta spettava al monarca.\nCostoro, semplici esecutori del suo volere, erano coadiuvati da un consiglio di Stato, i cui membri venivano scelti dal re su proposta delle \"cortes\". Sempre al re spettava il diritto di veto sulle leggi votate dalle \"cortes\". La sovranit\u00e0, come nella costituzione francese del 1791, risiedeva non pi\u00f9 nel re, ma nella nazione, intesa a quel tempo come gruppo di individui che condividono un destino politico comune per tradizione di vita associata, formatasi per una comunanza di fattori, tra cui lingua, territorio, religione, razza, consuetudini sociali e giuridiche. In realt\u00e0 per osservare le conseguenze della nazionalizzazione della patria e dei suoi cittadini (processo storico europeo il cui epicentro si pu\u00f2 identificare nell'illuminismo pi\u00f9 radicale della Francia pre-rivoluzionaria, ma che per osservarne i risultati quali la creazione di narrative storiche riguardo ad un passato collettivo nazionale, la costruzione di miti nazionali ed un sistema simbolico con referente la Nazione, bisogner\u00e0 aspettare il secondo terzo del secolo XIX) bisogner\u00e0 aspettare in Spagna il periodo di Ferdinando VII, e nel 1812 per 'nazione' si intendeva un'istituzione rappresentata in ultima istanza dal Re ed esistente in quanto fondata su un accordo fra le varie componenti socio-territoriali dei domini spagnoli.\nIl sistema parlamentare, cui \u00e8 affidato il potere legislativo, \u00e8 unicamerale, quello delle gi\u00e0 citate cortes. Queste sembrano risentire ancora parecchio dalla tradizione parlamentare di matrice medievale, con sessioni fisse ogni anno per tre mesi ed un sistema elettorale piramidale che sale per tre gradi dalle parrocchie, ai distretti, alle province fino al Parlamento. L'elezione, bench\u00e9 a suffragio ristretto, era di tutti i membri delle \"cortes\" (ogni due anni) all'interno delle quali non compaiono n\u00e9 nobilt\u00e0 n\u00e9 clero. Accanto a queste disposizioni la Costituzione di Cadice, constando di 384 articoli, ne conteneva numerose altre riguardanti, in primis, la religione, che era, vi si legge, la \"cattolica, apostolica e romana, unica vera. La nazione la protegge con leggi savie e giuste, e vieta l'esercizio di ogni altra\". Di notevole importanza risultavano anche la disciplina delle amministrazioni locali, la milizia, l'istruzione, l'imposizione fiscale e la possibilit\u00e0 di riforme costituzionali.\nLa fortuna della Costituzione di Cadice.\nL'adesione al modello monocamerale, nel quale l'\u00e9lite liberale ottocentesca vide la possibilit\u00e0 di garantire ogni forma di rappresentanza, si distanzia dalla matrice illuminista francese e, proprio in quanto considerata meno giacobina, verr\u00e0 presa a modello da ampia parte dei sovrani europei.\nIn Italia fu brevemente adottata da Carlo Alberto, il quale la adott\u00f2 in qualit\u00e0 di reggente, dopo l'abdicazione di Vittorio Emanuele I di Savoia, durante i moti del 1821, con riserva dell'approvazione del re.\nFu presa a modello durante i moti rivoluzionari del 1848, per l'adozione dello statuto costituzionale in diversi stati preunitari italiani."}
{"id": "1182421", "revid": "125182758", "url": "https://it.wikipedia.org/wiki?curid=1182421", "title": "Melannurca campana", "text": "La Melannurca o Mela Annurca Campana \u00e8 un prodotto ortofrutticolo italiano che designa una variet\u00e0 pregiata di mela tipica della regione Campania, tale da essere considerata la \"Regina delle mele\".\nLa raccolta di questi frutti, ancora acerbi, deve iniziare intorno alla met\u00e0 di settembre onde evitare che si decompongano cadendo al suolo in quanto caduchi. Subito dopo inizia la fase di maturazione, detta \"arrossamento\", con l'esposizione al sole per 10-15 giorni.\nLe mele vengono sistemate a terra sui \"melai\", o \"p\u00f2rche\", ovvero strisce di terreno ricoperte da graticci di paglia ricavata dalla trebbiatura e delimitate da solchi per far sfociare l'acqua. Vengono frequentemente girate a mano (\"avut\u00e0te\", in lingua napoletana) fino a raggiungere il tipico colore. Quest'ultima operazione \u00e8 svolta prevalentemente dalle donne.\nEtimologia e storia.\nLa Melannurca \u00e8 presente in Campania dall'et\u00e0 preromana degli Italici Osci e Sanniti. Alcuni dipinti rinvenuti negli scavi di Pompei e di Ercolano, in particolare nella Casa dei Cervi, testimoniano la sua stretta connessione con il successivo mondo romano nell'ambito della \"Campania Felix\".\nLuogo di origine sarebbe il territorio di Pozzuoli, l'antica \"Puteoli\", come riporta Plinio il Vecchio (I secolo d.C.) nel suo trattato: \"Naturalis historia\", con la denominazione di \"Mala Orcula\" in relazione al limitrofo \"Orco\", ovvero il lago d'Averno, sede degli Inferi. Secondo un'altra ipotesi, il nome deriverebbe dal verbo latino \"indulc\u014d\" (addolcire) riferendosi alla sopraddetta modalit\u00e0 di maturazione.\nTuttavia \u00e8 il comune di Quarto il leader in regione per quanto riguarda la produzione. \nNel 1583 Giovanni Battista Della Porta (1535-1615) nell'opera \"Pomarium\", descrivendo i frutti prodotti nell'agro puteolano, afferma che: \u00ab...le mele che da Varrone, Columella e Macrobio sono dette orbicul\u00e0te, provenienti da Pozzuoli, hanno la buccia rossa, da sembrare macchiate nel sangue e sono dolci di sapore, volgarmente sono chiamate Orcole\u00bb. Nei secoli successivi compaiono i nomi di \"An\u00f2rcola\" e \"Ann\u00f2rcola\" mentre l'attuale denominazione \"Annurca\" \u00e8 presente nel \"Breve ragguaglio dell'agricoltura e pastorizia del regno di Napoli di qua' del faro\" di Guglielmo Gasparrini (1845), nel \"Forze produttive della provincia di Napoli\" di Alessandro Betocchi (1874), e nel \"Manuale di Arboricoltura\" di Giuseppe Antonio Pasquale (1876).\nLa Melannurca a rischio estinzione.\nLa Melannurca Campana rischi\u00f2 l'estinzione nei decenni successivi alla seconda guerra mondiale. Largamente consumata prima del periodo bellico, durante gli anni 60 fu gradualmente sostituita da una variet\u00e0 proveniente dagli Stati Uniti d'America, di dimensioni maggiori e migliore dal punto di vista estetico. Da circa 20 anni si assiste ad una larga ripresa di questa attivit\u00e0.\nIl caso della Melannurca \"camuffata\" da siciliana.\nL'epidemia di colera che colp\u00ec Napoli nell'agosto del 1973 determin\u00f2 la crisi della Melannurca Campana, nonostante l'Organizzazione mondiale della sanit\u00e0 avesse dichiarato la citt\u00e0 fuori pericolo nel successivo mese di ottobre. Per timore del contagio, grandi partite rimasero invendute nei mercati ortofrutticoli della periferia partenopea e nel deposito-frigorifero di Mugnano di Napoli. Questa grave situazione indusse alcuni commercianti ad utilizzare ingegnosamente veicoli e autotrasportatori provenienti dalla Sicilia, in particolare da Palermo, riuscendo cos\u00ec a smaltire la produzione di quell'anno.\nLa Melannurca e l'alluvione dei Regi Lagni.\nUna serie d'intense piogge provoc\u00f2 a Mugnano di Napoli, nel 1975, l'esondazione del \"Lagno\" lungo il quale erano presenti vaste distese di Melannurche. Le forti correnti d'acqua mista a fango trasportarono le mele sin verso il centro storico causando ingenti danni economici.\nRiconoscimenti.\nNel marzo 2006, a livello europeo, la denominazione \"Melannurca Campana\" \u00e8 stata riconosciuta quale Indicazione geografica protetta (IGP).\nRegistrazione.\nL'Indicazione Geografica Protetta \"Melannurca Campana\" \u00e8 stata riconosciuta, ai sensi del Reg. CE n. 2081/92, con Regolamento (CE) n. 417/2006 (pubblicato sulla GUCE n. L 72 dell'11 marzo 2006). L'iscrizione al Registro Nazionale delle Denominazioni e delle Indicazioni Geografiche Protette \u00e8 avvenuta con provvedimento ministeriale del 30.03.06, pubblicato sulla Gazzetta Ufficiale della Repubblica Italiana n. 82 del 7.04.04, unitamente al Disciplinare di produzione e alla Scheda riepilogativa (gi\u00e0 pubblicata sulla Gazzetta Ufficiale della Comunit\u00e0 Europea unitamente al predetto Registro 417/06).\nOrganismo di controllo.\nL'organismo di certificazione autorizzato \u00e8 l'Is.Me.CERT..\nConsorzio di tutela.\nIl \"Consorzio di tutela Melannurca Campana IGP\", costituito nel 2005, con sede a Caserta, \u00e8 stato riconosciuto dal Ministero delle Politiche Agricole Alimentari con Decreto del 18 aprile 2007 (pubblicato sulla Gazzetta Ufficiale n. 100 del 2 Maggio 2007) in base all'art. 14 della legge 526/99 per la tutela, vigilanza e valorizzazione del prodotto.\nDati economici e produttivi.\nCon una produzione di poco pi\u00f9 di 60.000 tonnellate medie annue, la \"Melannurca Campana\" IGP costituisce l'80% circa della produzione campana di mele e il 5% circa di quella nazionale, per un valore complessivo stimato in oltre 40 milioni di euro. Attualmente \u00e8 per circa 2/3 assorbita dai mercati regionali di Campania e Lazio, mentre circa un 20% raggiunge i mercati di Lombardia, Piemonte e Toscana. La tutela della Melannurca si aggiunge a quelle gi\u00e0 accordate alla \"Mela Val di Non\" DOP e \"Mela Alto Adige\" IGP, garantendo a pi\u00f9 della met\u00e0 del raccolto nazionale la protezione comunitaria di qualit\u00e0 certificata. Pur contando su di una superficie di oltre 4.000 ettari (80% del totale Campania), la superficie iscritta al sistema di certificazione dell'IGP (dati 2005) \u00e8 di 288 ha, per un totale di 86 aziende agricole produttrici iscritte al Registro. La produzione certificata \u00e8 stata di 25.000 quintali circa, commercializzata da 4 delle 8 ditte confezionatrici iscritte al sistema IGP.\nAree di produzione.\nTradizionalmente coltivata nell'area flegrea e vesuviana, spesso in aziende di piccole dimensioni e, talora, in promiscuit\u00e0 con ortaggi o altre variet\u00e0 di frutta, la \"Melannurca Campana\" si \u00e8 andata diffondendo in questi ultimi decenni nelle aree aversana, maddalonese e beneventana, nel nocerino, nell'irno, i picentini e, infine, in tutta l'area dell'alto casertano (incluso il sud del Lazio \"borbonico\", gi\u00e0 facente parte della provincia di Caserta).\nIl territorio in cui si produce la pi\u00f9 grande quantit\u00e0 della cosiddetta regina delle mele \u00e8 il \u201ccomprensorio giuglianese\" con esso maggiormente il comune che d\u00e0 il nome a questa zona: Giugliano in Campania, da secoli ritenuta la citt\u00e0 della Melannurca. Un cinegiornale del Novembre 1934 dell'Archivio Luce mostra la raccolta e la lavorazione, inclusa la lucidatura con spazzole di lana, delle mele annurche a Casoria."}
{"id": "1182424", "revid": "198277", "url": "https://it.wikipedia.org/wiki?curid=1182424", "title": "Roberto Breda", "text": "Biografia.\nOriginario del comune di Villorba (Fontane), nella periferia di Treviso, a quindici anni si trasfer\u00ec a Genova per giocare nel settore giovanile della . Qui prese il diploma di ragioniere e conobbe la moglie Raffaella, dalla cui unione nacquero due figli. Tra il 2006 e il 2007 \u00e8 stato assessore allo sport del comune di Salerno, citt\u00e0 nella quale ha giocato per otto stagioni sportive con la maglia della .\nCaratteristiche tattiche.\nLe squadre da lui allenate giocano generalmente con il 4-2-3-1.\nCarriera.\nGiocatore.\nInizi\u00f2 la carriera di calciatore professionista in Serie A con la Sampdoria. Le due stagioni successive si trasfer\u00ec al Messina, con la breve parentesi all'Udinese nell'inverno 1991. Segu\u00ec la stagione alla Spal, e il trasferimento alla Salernitana nel 1993. Con la Salernitana disput\u00f2 192 partite fino al 1999, anno in cui si trasfer\u00ec al .\nDal 2000 al 2003 gioc\u00f2 nel Genoa, ad eccezione di una parentesi nel 2002 al Catania. Chiuse la carriera da calciatore nella Salernitana, disputando 35 partite tra il 2003 e il 2005.\nIn carriera ha disputato 43 gare in Serie A siglando 2 reti; 276 presenze, 10 reti in Serie B; 40 presenze, 2 reti in Serie C1; 2 presenze in Serie C2.\nAllenatore.\nHa ricoperto il ruolo di allenatore della Primavera della dalla stagione 2007-2008 fino a febbraio 2010, giorno in cui \u00e8 stato promosso allenatore della prima squadra, dopo l'esonero di Ivo Iaconi. Ha esordito in panchina il 13 febbraio 2010 in - (3-1).\nIl 30 maggio 2010 ha concluso la prima stagione da allenatore con la salvezza all'ultima giornata. Il 17 luglio 2010 firma il contratto con la Salernitana diventandone allenatore per la stagione di Lega Pro Prima Divisione 2010-2011. In un'annata travagliata (con i campani indebitati, prossimi al fallimento e penalizzati di 5 punti), conquista un posto ai play-off. La promozione sfuma allo Stadio Arechi di Salerno, al triplice fischio della finalissima contro l'Hellas Verona.\nCon il fallimento dei granata, si ritrova svincolato e torna a Reggio Calabria per allenare la . Dopo un positivo avvio, la squadra attraversa un periodo negativo di sette partite senza vittorie. Per questo motivo \u00e8 esonerato l'8 gennaio 2012. \u00c8 richiamato alla guida della squadra, in sostituzione dell'esonerato Angelo Gregucci, a aprile. Il rientro sulla panchina amaranto coincide con la vittoria esterna a Nocera Inferiore (4-0); la squadra chiude il campionato al 10\u00ba posto.\nIl 14 luglio 2012 \u00e8 chiamato alla guida del per la stagione 2012-2013. Dopo alcune prestazioni positive, la squadra presenta un calo vistoso dei risultati. Gi\u00e0 ad inizio gennaio 2013 il presidente del club berico Massimo Masolo vuole esonerare il tecnico ma il Cda decide di confermargli la fiducia (lo stesso presidente, per questo motivo decide di dimettersi). Dopo la sosta invernale Breda durer\u00e0 solo un'altra partita (quella contro il , persa 3 a 1) venendo esonerato il 27 gennaio 2013 con la squadra terz'ultima in classifica.\nIl 12 settembre 2013 assume la guida del , neopromosso in Serie B, in sostituzione dell'esonerato Gaetano Auteri, concludendo il campionato al terzo posto qualificandosi ai play-off, poi persi in finale con il Cesena. Il 23 giugno seguente lascia la squadra nonostante la dirigenza lo volesse confermare. Il 6 ottobre 2014 ritorna sulla panchina pontina a seguito dell'esonero di Mario Beretta. Il 3 gennaio 2015 viene esonerato con la squadra in piena zona retrocessione.\nIl 27 settembre 2015 diventa il nuovo allenatore della al posto di Stefano Avincola che ha ricoperto il ruolo \"ad interim\" portando la squadra al 12\u00ba posto finale in B.\nIl 10 giugno 2016 viene nominato nuovo tecnico dell'Entella, militante in Serie B, portandosi dietro il vice Carlo Ricchetti e il preparatore atletico Donatello Matarangolo, entrambi con lui dal 2013. Viene esonerato il 30 aprile 2017, dopo il 39\u00ba turno, al culmine di un periodo negativo per la squadra ligure, che ha conquistato un punto nelle ultime cinque partite ed \u00e8 uscita dalla zona play-off.\nIl 26 ottobre 2017 viene ingaggiato dal al posto dell'esonerato Federico Giunti. Dopo un inizio tentennante con la squadra che al termine del girone d'andata ha realizzato complessivamente 24 punti gli umbri si riprendono disputando un ottimo girone di ritorno. Tuttavia il 12 maggio 2018 dopo un calo di rendimento, nonostante avesse ottenuto 36 punti in 20 partite nel girone di ritorno (frutto di 10 vittorie,6 pareggi e 4 sconfitte) viene sollevato dall'incarico.\nIl 7 novembre 2018 viene ingaggiato dal , ultimo in Serie B, al posto dell'esonerato Cristiano Lucarelli. Tre giorni dopo al debutto perde contro la per 1-0. Pareggiando l\u2019ultima partita di campionato con il Padova riesce a salvare il Livorno e ad evitare i play-out per un solo punto. In 26 partite ha quindi collezionato 8 vittorie, 10 pareggi e 8 sconfitte per un totale di 34 punti. Il 22 maggio 2019 rinnova il contratto con gli amaranto fino al 2021. Il 9 dicembre viene esonerato con la squadra ultima in campionato, con 11 punti guadagnati in 15 partite. Il 3 febbraio 2020 viene richiamato sulla panchina labronica al posto dell'esonerato Tramezzani, che ha ottenuto solo 2 punti in 7 partite. L'8 marzo 2020, dopo la sconfitta esterna nel derby contro il , viene nuovamente esonerato.\nIl 29 novembre 2020 viene nominato nuovo tecnico del , ultimo in Serie B, e il 4 dicembre al debutto vince contro l\u2019 (0-2). Il 14 febbraio 2021 viene sollevato dall'incarico, dopo aver raccolto 12 punti in 14 partite e con la squadra ultima in classifica.\nStatistiche.\nStatistiche da allenatore.\n\"Statistiche aggiornate al 13 febbraio 2021.\""}
{"id": "1182425", "revid": "6340", "url": "https://it.wikipedia.org/wiki?curid=1182425", "title": "Elgo", "text": ""}
{"id": "1182430", "revid": "73843", "url": "https://it.wikipedia.org/wiki?curid=1182430", "title": "Systems Network Architecture", "text": "Systems Network Architecture (SNA), \u00e8 un'architettura proprietaria per i network computer dell'IBM creata nel 1974. \u00c8 uno stack completo di protocolli per l'interconnessione di computer e le loro risorse.\nLa SNA descrive il protocollo e, in s\u00e9, non \u00e8 realmente un programma. L'implementazione della SNA prende forma da vari pacchetti di comunicazione, pi\u00f9 notevolmente VTAM il quale \u00e8 un pacchetto principale per le comunicazioni SNA. La SNA \u00e8 ancora largamente utilizzata in banche e altre reti di transazioni finanziarie, cos\u00ec come in molte agenzie governative. Mentre l'IBM sta ancora fornendo supporto per la SNA, uno dei componenti hardware primari, il controller di comunicazione 3745/3746 \u00e8 stato ritirato dal mercato dall'IBM Corporation. Tuttavia, ci sono una stima di 20,000 di questi controller installati e IBM continua a fornire il servizio per il mantenimento dell'hardware e funzioni \"micro code\" per supportare gli utenti. Un mercato robusto di piccole aziende continua a fornire il 3745/3746, funzioni, componenti e servizi. Il metodo d'accesso alle telecomunicazioni VTAM \u00e8 anche supportato dalla IBM, cos\u00ec come l'IBM Network Control Program (NCP) \u00e8 richiesto dai controller 3745/3746.\nVantaggi e Svantaggi.\nLa SNA ha rimosso il controllo dei link dal programma di applicazione e lo ha messo nel NCP. Questo ha i seguenti vantaggi e svantaggi:\nTipi di Unit\u00e0 Logica.\nLa SNA stabilisce diversi tipi di periferiche, identificando ogni gruppo con un'Unit\u00e0 Logica. LU0 \u00e8 fornito per periferiche indefinite, o per creare un protocollo proprio. Le periferiche LU1 sono stampanti. Le periferiche LU2 sono terminale dumb. Le periferiche LU3 sono stampanti che utilizzano i protocolli 3270. Le periferiche LU4 sono terminali batch. LU5 non \u00e8 mai stato definito. LU6 \u00e8 fornito per i protocolli tra 2 applicazioni. LU7 \u00e8 fornito per le sessioni con terminali 5250. Quelli utilizzati principalmente sono LU1, LU2 e LU6.2 (un protocollo avanzato per le conversazioni da applicazione a applicazione).\nDentro la SNA ci sono due tipi di flusso dati per connettere i terminali locali e le stampanti; c'\u00e8 il flusso dati 3270 principalmente usato dai mainframe (famiglia zSeries) e il flusso dati 5250 principalmente usato in minicomputer/server come gli S/36, S/38 e AS/400 (ora iSeries).\nA partire dalla versione 5.2 di OS/400, la SNA per l'accesso-client non \u00e8 pi\u00f9 supportata.\nIl termine 37xx si riferisce alla famiglia dei controller di comunicazione dell'SNA dell'IBM. Il 3745 supporta fino a otto circuiti T1 ad alta velocit\u00e0, il 3725 \u00e8 un nodo su larga scala e processore front-end per un host, e l'3720 \u00e8 un nodo remoto che funziona come concentratore e router.\nCompetitori.\nL'architettura di rete proprietaria per il mainframe Honeywell Bull \u00e8 una Distributed Systems Architecture (DSA). Il pacchetto per le comunicazioni DSA \u00e8 TNVIP. Come SNA, anche DSA non \u00e8 pi\u00f9 supportato per l'accesso-client. I mainframe Bull sono adattati con Mainway per tradurre DSA in TCP/IP e le periferiche TNVIP sono rimpiazzate da emulazioni di terminale (GLink, Winsurf).\nI computer con sistema operativo Windows utilizzano il Microsoft Host Integration Server per comunicare con i sistemi che usano SNA."}
{"id": "1182431", "revid": "767487", "url": "https://it.wikipedia.org/wiki?curid=1182431", "title": "L'uomo in pi\u00f9", "text": "L'uomo in pi\u00f9 \u00e8 un film del 2001 scritto e diretto da Paolo Sorrentino, qui al suo debutto come regista per un lungometraggio.\n\u00c8 stato presentato nella sezione Cinema del Presente alla Mostra del Cinema di Venezia 2001.\nTrama.\nNapoli, 1980: Antonio Pisapia \u00e8 un calciatore all'apice della propria carriera; Tony Pisapia \u00e8 invece un cantante di musica leggera. Entrambi sembrano avere il mondo ai loro piedi. Tony \u00e8 cinico, spavaldo, egocentrico; Antonio \u00e8 timido, chiuso, fondamentalmente ingenuo e triste.\nUn giorno, durante un allenamento, Antonio ha una grave infortunio, che conclude la sua carriera sportiva, causato in comune accordo da alcuni suoi compagni, coinvolti in un giro di scommesse e partite truccate da cui Pisapia si era tirato fuori. Qualche anno dopo, perde anche sua moglie, che lo lascia per un altro uomo. Antonio rimane solo con le proprie ossessioni. Quando ha la possibilit\u00e0 di provare a vivere ancora innamorandosi di un'altra donna, rinuncia senza un motivo apparente.\nTony viene invece arrestato per avere fatto sesso dopo uno dei suoi concerti con una ragazza minorenne. Pur prosciolto dalle accuse, Tony, che ha anche problemi di droga, non trova pi\u00f9 lavoro ed \u00e8 costretto a fare un concerto nella piazza di un paesino in Abruzzo, davanti a poche decine di persone disinteressate: sar\u00e0 il suo ultimo concerto. Tornato a Napoli, incrocia Antonio per un momento, al mercato: poco dopo l'ex calciatore, ormai alla disperazione, si uccide. Tony va a trovare il presidente della societ\u00e0 calcistica, l'uomo che si era sempre rifiutato di dare un lavoro ad Antonio, e lo uccide. Poi va in uno studio televisivo e si fa intervistare tranquillamente, mettendo la sua anima a nudo.\nFinita l'intervista, esce e trova la polizia ad aspettarlo. Finisce in carcere, a preparare il pesce per lui e i suoi compagni di cella.\nColonna sonora.\nLa colonna sonora del film non \u00e8 stata pubblicata, e quindi non \u00e8 reperibile. Questi sono i brani utilizzati da Sorrentino nel film come indicati nei titoli di coda:\nInoltre viene anche utilizzata per la scena del ballo \"The Hard Disk Approach\" (Len)."}
{"id": "1182432", "revid": "116811848", "url": "https://it.wikipedia.org/wiki?curid=1182432", "title": "Filtro anti-alias", "text": "Il filtro anti-alias \u00e8 un filtro analogico utilizzato prima del campionamento di un segnale, al fine di restringere la banda del segnale stesso per soddisfare approssimativamente il teorema del campionamento di Nyquist-Shannon.\nDal momento che il teorema dice che un'interpretazione non ambigua del segnale, a partire dal campionamento, \u00e8 possibile solo quando la potenza delle frequenze all'esterno della banda di Nyquist \u00e8 zero, il filtro anti-aliasing potrebbe soddisfare il teorema. Ogni possibile filtro anti-alias permetter\u00e0 la presenza di qualche alias; l'ammontare dell'alias presente nel risultato dipende dalla qualit\u00e0 del filtro.\nI filtri anti-alias vengono solitamente usati nei sistemi di elaborazione numerica dei segnali, ad esempio in operazioni di audio digitale o fotografia digitale; filtri simili vengono utilizzati anche nella ricostruzione dell'output nei lettori musicali. Infine, il filtro evita l'alias durante la conversione di un campionamento in un segnale continuo, dove la stop-band rejection \u00e8 richiesta per garantire l'azzeramento dell'alias.\nL'impossibilit\u00e0 teorica di costruire un filtro perfetto non \u00e8, in pratica, un grande ostacolo, visto che le considerazioni pratiche portano a scelte implementative quali il sovracampionamento per creare filtri \"sufficientemente buoni\".\nFiltri anti-alias ottici.\nIn caso di campionamento ottico di un'immagine, ad esempio per i sensori delle fotocamere digitali, il filtro si chiama anche \"filtro passa basso ottico\", \"filtro di blur\" o \"AA filter\". La matematica del campionamento in due dimensioni \u00e8 simile a quella del campionamento a dominio di tempo, ma le tecniche implementative del filtro sono diverse. L'implementazione tipica delle fotocamere digitali si basa su un materiale bi-rifrangente a due strati come il litio niobato, che rilancia ogni punto ottico in un gruppo di quattro altri punti. La scelta di un particolare filtro obbliga ad una mediazione tra precisione, aliasing e fattore di riempimento. In una camera monocromatica, three-CCD o Foveon X3 il fattore di riempimento da solo, se vicino al 100% con microlenti, \u00e8 in grado di fornire un buon effetto anti-alias, mentre nelle camere a colori (CFA, e.g. filtro Bayer) di solito serve un ulteriore filtro per ridurre l'aliasing a un livello accettabile.\nApplicabilit\u00e0 del sovracampionamento.\nUna tecnica nota con il nome di sovracampionamento (\"oversampling\") viene solitamente usata nelle conversioni audio, specialmente nell'output. L'idea consiste nell'usare una frequenza di campionamento superiore, in modo che un filtro digitale quasi-ideale possa abbassare l'alias fino alla frequenza di Nyquist, mentre un filtro analogico pi\u00f9 semplice pu\u00f2 bloccare le frequenze superiori ad una nuova pi\u00f9 alta frequenza di Nyquist.\nL'obiettivo del sovracampionamento \u00e8 quello di abbassare i requisiti del filtro anti-alias, o ridurre l'aliasing stesso. Dal momento che il filtro finale \u00e8 analogico, il sovracampionamento permette al filtro di essere pi\u00f9 economico visto che i requisiti non sono cos\u00ec rigidi, ed allo stesso tempo permette al filtro di avere una frequenza di risposta pi\u00f9 dolce, e quindi una risposta con una fase meno complessa.\nSull'input si usa un filtro iniziale analogico, il segnale viene campionato ad alte frequenze, per poi venire sottocampionato utilizzando un filtro digitale quasi-ideale.\nForma dello spettro di frequenza.\nSpesso un filtro anti-aliasing \u00e8 un filtro passa basso.\nIn ogni caso questo non \u00e8 necessario. Il teorema del campionamento di Nyquist-Shannon dice che la frequenza di campionamento deve essere superiore al doppio della larghezza della banda, non della frequenza massima, del segnale.\nPer i tipi di segnali limitati dalla larghezza di banda, ma non centrati sullo zero, si potrebbe usare un filtro passa banda come anti-alias. Ad esempio si potrebbe fare con un Single-sideband modulation o con un segnale a modulazione di frequenza. Se si volesse campionare un segnale radio FM sul canale 200, un filtro appropriato sarebbe centrato su 87.9 MHz con una banda di 200 kHz (o una banda passante da 87.8 MHz a 88.0 MHz), e la frequenza di campionamento non dovrebbe essere inferiore a 400 kHz. In questo caso non \u00e8 l'audio ad essere campionato, ma lo stesso segnale trasmesso, il che non \u00e8 comune.\nSovraccarico del segnale.\n\u00c8 molto importante evitare un sovraccarico del segnale durante l'applicazione di un filtro anti-alias. Se il segnale \u00e8 abbastanza forte, pu\u00f2 causare il clipping di un convertitore analogico-digitale, anche dopo il filtraggio. Dal momento che la distorsione del segnale creata dal clipping dell'onda filtrata ha luogo dopo l'applicazione del filtro, i suoi componenti saranno sparsi su tutto lo spettro di frequenza, comprese quelle parti di banda che causano l'aliasing. Nell'audio digitale il segnale \"clippato\" distorto ha un suono caratteristico che pu\u00f2 facilmente essere riconosciuto."}
{"id": "1182434", "revid": "1187695", "url": "https://it.wikipedia.org/wiki?curid=1182434", "title": "Riccardo Allegretti", "text": "Caratteristiche tecniche.\nGiocatore.\nGiocatore rapido e dotato di un'ottima tecnica e buona visione di gioco. Nel corso della sua carriera ha realizzato diversi gol su punizione.\nCarriera.\nGiocatore.\nGli inizi al Milan, le prime esperienze in Serie A e B.\nProdotto del vivaio del Milan, fa parte della rosa della prima squadra, agli ordini di Fabio Capello, per tutta la stagione 1995-1996 (senza, per\u00f2, mai scendere in campo). Viene successivamente mandato in prestito al Lecco, in C2, a soli 18 anni. Qui rimane per due stagioni, giocando 55 partite, segnando un gol in campionato e contribuendo alla promozione in C1 al termine della stagione 1996-1997.\nNel 1998 passa all'Empoli, in Serie A, senza collezionare alcuna presenza nel massimo campionato e venendo ceduto a gennaio alla Reggiana (in serie B), dove rimane fino al termine della stagione. Torna all'Empoli, nel frattempo retrocesso tra i \"cadetti\", dove gioca per le successive due stagioni.\nL'anno seguente, stagione 2001-2002, viene ceduto al . Qui, nella sua prima annata, \u00e8 protagonista della promozione in Serie A dei comensi, contribuendo con 3 reti in 28 presenze. Proprio in Serie A, esordisce il 14 settembre 2002 contro la sua ex squadra, in Como-Empoli.\nConclusa l'esperienza con i lariani, retrocessi in serie B, nell'estate 2003 rimane nella massima serie e passa al squadra con cui gioca 18 partite e mette a segno 1 gol in campionato.\nNel 2004 viene ceduto in prestito al Chievo, dove rimane fino a gennaio del 2005 e con cui colleziona 8 presenze in campionato. Conclude l'annata in prestito al Venezia, in Serie B, con cui scende in campo 19 volte segnando 2 gol.\nNell'estate 2005, passa all', sempre tra i \"cadetti,\" dove rimane fino a gennaio. Questa parentesi si conclude con 16 presenze e nessun gol segnato.\nNel gennaio 2006 viene acquistato a titolo definitivo dalla Triestina, squadra della sua definitiva consacrazione e di cui diviene capitano e bandiera. Rimane a Trieste fino al termine della stagione 2008-2009, per un totale di 119 presenze e 18 gol totali in campionato.\nTriestina e ritorno in Serie A col Bari.\nCon gli alabardati gioca tre stagioni ad alto rendimento, condite da diversi goal su punizione, la sua specialit\u00e0. Il pi\u00f9 importante, senza dubbio, \u00e8 quello realizzato nell'ultima giornata della stagione 2006-2007, dove mette a segno la rete del decisivo 1-1 contro il Piacenza. Il risultato finale avr\u00e0 importantissimi riscontri sul campionato. La Triestina, infatti, si salver\u00e0, spedendo al suo posto il Verona (che poi retroceder\u00e0) ai play out, mentre i rivali piacentini perderanno i 2 punti che avrebbero permesso la disputa dei play off, invece non avvenuti per la distanza di 10 punti tra 3^ e 4^, sancendo cos\u00ec definitivamente la promozione del Genoa in serie A.\nNell'estate del 2009, dopo 119 presenze e una ventina di goal con la compagine triestina, riceve una chiamata dalla Serie A e passa al a titolo definitivo, per circa 300.000\u20ac. Segna la sua prima rete in campionato il 13 settembre contro il Palermo, segnando da due passi dopo un palo colpito da Edgar \u00c1lvarez. Alla 12\u00aa giornata segna su punizione contro il Livorno il suo secondo gol in campionato, sancendo la vittoria per 1-0 sui toscani. Sempre contro il Livorno, alla 31\u00aa giornata segna il gol del momentaneo 1-0, grazie a un rimpallo fortunoso su un tiro di Riccardo Meggiorini, suo terzo e ultimo gol stagionale. Termina la stagione coi pugliesi con 16 presenze condite da 3 gol.\nGrosseto.\nIl 26 luglio 2010 passa a titolo definitivo al Grosseto, squadra che lo inseguiva da tempo, tornando nella serie \"cadetta\". Segna la sua prima e unica rete con i toscani alla decima giornata contro il , in cui realizza un gol su punizione tanto bello quanto inutile, essendo la gara terminata 4-2 per gli adriatici. L'esperienza toscana si conclude con 20 presenze e 1 gol.\nRitorno a Trieste.\nIl 31 agosto 2011 fa ritorno alla Triestina (Lega Pro Prima Divisione), la squadra che l'aveva consacrato, a titolo definitivo. Alla terza giornata torna a segnare al Nereo Rocco su calcio di punizione, per il definitivo 4-0 contro il Siracusa. Nonostante l'ottima annata a livello personale per Allegretti, che segna 6 reti in 27 partite, la squadra non riesce a evitare la retrocessione ai play out. Al termine della stagione la fallisce e il giocatore resta svincolato.\nBarletta.\nIl 30 novembre 2012 il , militante sempre in Lega Pro Prima Divisione, ufficializza il suo ingaggio.\nRealizza la sua prima marcatura con il Barletta proprio su calcio di punizione il 9 febbraio 2013, in occasione di Barletta-. Il secondo gol, sempre su punizione, \u00e8 realizzato il 14 aprile in occasione di Barletta-.. Il terzo gol arriva in occasione della partita di andata dei play out contro l'Andria, anche questo direttamente su calcio di punizione.\nDopo la salvezza raggiunta, Allegretti raggiunge l'accordo con il Barletta anche per la stagione successiva.\nMonza, Benevento e ritiro.\nIl 24 gennaio 2014 viene ufficializzato il suo ingaggio da parte del , allenato da Antonino Asta, squadra che vede nelle sue file altri due ex-giocatori di Serie A e B, Tiziano Polenghi e Claudio Grauso. Allegretti segna il suo primo gol con i brianzoli, direttamente da calcio di punizione, il 16 febbraio 2014, aprendo le marcature della partita Monza-Bellaria terminata 5-0. Il 16 marzo mette a segno il suo secondo gol con la maglia del Monza, sempre da calcio piazzato, durante la partita Monza-Pergolettese terminata 2-0 per i padroni di casa\nIl 13 novembre 2014 il fantasista firma un contratto che lo lega al Benevento fino al 30 giugno 2015. L'avventura si rivela, per\u00f2, poco fortunata, a causa di qualche infortunio di troppo, infatti, il giocatore riesce a scendere in campo solo 5 volte (di cui una nei play off). La squadra arriver\u00e0 al 2\u00ba posto in campionato, ma verr\u00e0 poi sconfitta ai quarti di finale dei play-off dal Como.\nAd agosto del 2015, decide di ritirarsi dal calcio giocato e intraprende la carriera da allenatore, conseguendo il patentino UEFA B.\nAllenatore.\nNell'agosto 2015 inizia ad allenare in Terza Categoria al Citt\u00e0 di Cologno. Vince il campionato e ottiene la promozione in Seconda Categoria.\nNell'agosto 2017 firma per il Primorje Football Club, squadra militante nel campionato di Promozione e situata sull'altipiano triestino al confine con la Slovenia. Giunge fino alla finale play-off per la promozione in Eccellenza, ma la squadra ne esce sconfitta. Nella stagione successiva rimane al Primorje Football Club, vincendo il campionato e venendo promosso in Eccellenza.\nA luglio 2019 consegue il patentino UEFA A.\nAd agosto dello stesso anno firma per il Monza con il ruolo di allenatore della categoria Under 17. L'anno successivo, con il passaggio del Monza in Serie B, Allegretti viene promosso ad allenatore della squadra Primavera. Nel luglio 2021 viene sostituito da Raffaele Palladino.\nNel settembre 2021 viene scelto per guidare la neonata Clivense, club nato dalle ceneri del Chievo Verona grazie a Sergio Pellissier - storico ex capitano della squadra -, militante nel campionato veneto di Terza Categoria.\nStatistiche.\nPresenze e reti nei club.\n\"Statistiche aggiornate al termine della carriera da calciatore\"\nStatistiche da allenatore.\n\"Statistiche aggiornate al 27 febbraio 2022.\" In grassetto le competizioni vinte. "}
{"id": "1182435", "revid": "1318658", "url": "https://it.wikipedia.org/wiki?curid=1182435", "title": "Arte ravennate", "text": "Larte ravennate \u00e8 la produzione artistica che ebbe come fulcro Ravenna nel periodo in cui fu capitale dell'Impero romano d'Occidente, dal 402 al 751 cio\u00e8 dalla morte di Teodosio I all'invasione dei Longobardi. Le testimonianze artistiche a Ravenna pervenuteci mostrano uno stile peculiare nell'architettura, nella scultura su avorio e nell'arte del mosaico. In particolare Ravenna \u00e8 provvista di alcuni dei migliori esempi di arte musiva di tutta Europa e bacino del Mediterraneo in un arco di tempo di quasi due secoli (V-VI secolo), poich\u00e9 la quasi totalit\u00e0 di testimonianze coeve nell'Impero romano d'Oriente vennero distrutte nel VII secolo con il periodo dell'iconoclastia.\nDello splendido periodo di fioritura artistica di Ravenna restano alcuni monumenti dichiarati patrimonio dell'umanit\u00e0 dall'UNESCO.\nLa nuova capitale.\nOnorio ricevette l'Impero romano d'Occidente alla morte di suo padre Teodosio I (395), mentre a suo fratello Arcadio venne affidato l'Impero romano d'Oriente. La capitale imperiale allora si trovava a \"Mediolanum\" (Milano), ma sotto la minaccia dei Visigoti di re Alarico I, venne spostata a Ravenna, che presentava una serie di vantaggi: \nCon il passaggio della sede vescovile da Classe a Ravenna alla fine del IV secolo, venne iniziata una nuova cattedrale, la Cattedrale Ursiana (dal nome del vescovo Orso (Ursus) (\u2020ca. 396)), della quale sopravvivono pochi resti inglobati nell'attuale Duomo di Ravenna e nell'attiguo Museo arcivescovile.\nIl Battistero Neoniano (o Battistero di San Giovanni in Fonte).\nPi\u00f9 o meno contemporaneamente venne iniziato anche il Battistero Neoniano (dal nome del vescovo Neone, che verso il 458 lo fece decorare a Salvatore Mosaico) o \"degli Ortodossi\" (per distinguerlo dal successivo Battistero degli Ariani), che si trova tuttora a fianco della cattedrale.\nPer via della subsidenza tipica di Ravenna oggi \u00e8 interrato di circa 2 metri; in pianta presenta la forma ottagonale, esternamente ha un semplice rivestimento in laterizio con lesene e arcate cieche che risalgono alla costruzione originaria e furono riprese da modelli settentrionali (cfr. la Basilica Palatina di Costantino a Treviri o la Basilica di San Simpliciano a Milano).\nIl soffitto, originariamente piano, venne sostituito da una cupola (alleggerita da tubi fittili) verso il 458 dal vescovo Neone, il quale fece provvedere anche alla decorazione a mosaico. In particolare sul soffitto, entro tre anelli concentrici sono rappresentati vari soggetti:\nAnche le pareti del battistero presentano una sfarzosa decorazione con stucchi, affreschi, mosaici e marmi policromi, che ha diversi altri termini di raffronto nei monumemti ravennati d'arte paleocristiana.\nL'et\u00e0 di Galla Placidia.\nInizialmente l'imperatore Onorio scelse Ravenna come capitale provvisoria dell'Impero romano d'Occidente perch\u00e9 maggiormente difendibile dalle pressioni longobarde rispetto alla capitale Milano. Appena sei anni dopo questa scelta avvenne nel 410 il sacco di Roma.\nCon la morte di Onorio (423) la citt\u00e0 entr\u00f2 nell'orbita della reggente Galla Placidia, che govern\u00f2 per conto del figlio ancora minorenne Valentiniano III. Risale a quest'epoca la trasformazione di Ravenna in splendida capitale e citt\u00e0 cristiana, un processo cui Onorio non si era potuto granch\u00e9 dedicare perch\u00e9 perlopi\u00f9 impegnato a difendere i confini dell'impero dai Longobardi e da altre popolazioni.\nLa chiesa di San Giovanni Evangelista.\nVicino alla probabile zona della residenza imperiale (la \"Regio Caesaris\", forse vicina al cosiddetto Palazzo di Teodorico, in realt\u00e0 una chiesa) Galla Placidia fece costruire dopo il 426 la chiesa di San Giovanni Evangelista; sebbene parecchio rimaneggiata essa \u00e8 molto importante per due elementi di derivazione tipicamente costantinopolitana: i due ambienti rettangolari che chiudono le navate laterali (chiamati pastoforia e di funzione simile a quella della sagrestia) e l'uso di pulvini (tronchi di piramide rovesciati) sopra i capitelli delle colonne, che danno maggior slancio a queste ultime. Anche la presenza di finestre al pian terreno, oltre che in alto, \u00e8 un elemento tipicamente ravennate.\nIl Mausoleo di Galla Placidia.\nLa creazione pi\u00f9 famosa di questa epoca \u00e8 il cosiddetto Mausoleo di Galla Placidia, in realt\u00e0 forse un sacello dedicato a San Lorenzo (come farebbe pensare un mosaico interno), poich\u00e9 le fonti riportano che Galla Placidia mor\u00ec e fu sepolta a Roma. \nAnche qui come in altri monumenti ravennati, la subsidenza ha abbassato di molto la struttura originaria, che oggi appare con il soffitto dei bracci a meno di due metri dal suolo, ma che anticamente si trovavano ben pi\u00f9 in quota. L'interno \u00e8 decorato sfarzosamente da un ciclo di mosaici che, sebbene periodicamente restaurato di secolo in secolo, oggi si presenta integro.\nLa cupola centrale domina l'edificio, ed \u00e8 affiancata sui lati da quattro lunette ed altre tre lunette si trovano alle estremit\u00e0 dei bracci, mentre le volte a botte dei bracci sono coperte da un tappeto stilizzato di fiori su sfondo azzurro di influenza iranica-sassanide.\nAl centro della cupola si trova la Croce in un tappeto di stelle su sfondo azzurro, mentre alle quattro estremit\u00e0 si trovano i simboli degli evangelisti. Le lunette della cupola presentano coppie di santi e di apostoli, con le braccia alzate in adorazione verso il centro ideale dell'edificio, la Croce.\nAi bracci spiccano le lunette nord e sud, con San Lorenzo e con il celebre \"Buon Pastore\", cio\u00e8 Cristo, raffigurato imberbe seduto su una roccia e circondato da pecore che si rivolgono tutte verso di lui. La lunetta ovest \u00e8 decorata da cervi tra tralci di arbusti che cercano una fonte (derivati da un passo dei Salmi \"come un cervo cerca l'acqua, cos\u00ec l'anima cerca Dio\").\nLa rappresentazione, ricca di colori, mostra ancora l'abilit\u00e0 di rendere il volume e la disposizione realistica nello spazio dei corpi, con figure in primo e in secondo piano, secondo uno stile ancora legato all'arte antica. Non mancano i richiami ai simboli cristiani, come le colombe che bevono alla fonte (simbolo delle anime cristiane che si abbeverano alla grazia divina) e i cervi.\nL'et\u00e0 di Teodorico.\nNel 476 il re degli Eruli Odoacre depose l'ultimo imperatore romano Romolo Augusto, nella data che in seguito, sebbene di relativa importanza per i contemporanei, divenne il confine tradizionale tra evo antico ed evo medio. Odoacre rappresent\u00f2 una breve parentesi e venne presto sconfitto da Teodorico, re degli Ostrogoti, inviato dall'Imperatore bizantino Zenone poich\u00e9 cresciuto alla corte di Costantinopoli, con un'educazione d'impronta quindi classica. Una volta sconfitto l'avversario, Teodorico si dichiar\u00f2 Patrizio d'Oriente e Re degli Ostrogoti ed assunse il controllo dei territori italiani da Ravenna, rifiutandosi di consegnare i territori conquistati all'Imperatore bizantino. Bonific\u00f2 in parte i territori attorno alla citt\u00e0 ed ebbe come consiglieri uomini di grande cultura, quali Cassiodoro, Boezio ed Ennodio, che lo aiutarono ad organizzare il suo regno in maniera diversa dai regni tipicamente \"barbarici\".\nIl nuovo Battistero.\nEssendo di religione ariana, decise di far convivere pacificamente i Goti (ariani appunto) e i latini (\"ortodossi\", nel senso di seguaci della dottrina canonica), tenendo per\u00f2 le due etnie divise. Questa scelta comport\u00f2 quartieri separati e doppi edifici di culto in citt\u00e0. Il palazzo della \"Regio Caesaris\" venne ampliato e fu edificata una basilica per ariani (l'attuale chiesa di Santo Spirito), e un battistero, oggi detto degli Ariani, per distinguerlo da quello Neoniano. Rispetto ai precedenti mosaici della cupola dell'altro battistero, la superficie \u00e8 pi\u00f9 piccola, quindi gli anelli concentrici sono solo due, con una decorazione simile all'altro (dodici apostoli in atto di offrire corone e stoffe divisi da palme al posto delle candelabre, trono vuoto dell'etimasia, Battesimo di Cristo con San Giovanni Battista, la personificazione del Giordano e la colomba dello Spirito Santo) ma semplificata, con figure pi\u00f9 statiche e ripetitive nell'aspetto, con abiti pi\u00f9 semplici (solo la toga bianca), i volumi appiattiti e calligrafici (le pieghe sembrano solo disegnate). Spicca inoltre l'affermazione ormai dominante del fondo oro, che si stava imponendo in tutto il mondo Mediterraneo come veicolo per rappresentazioni pi\u00f9 astratte e simboliche, inondate da una luce ultraterrena.\nSant'Apollinare Nuovo.\nVicino al palazzo venne edificata la basilica di Sant'Apollinare Nuovo (inizio del VI secolo), usata probabilmente come chiesa palatina. La basilica \u00e8 a tre navate con pianta longitudinale e con finestre sia nel cleristorio che al pian terreno, secondo la tipologia tipicamente ravennate. Le dodici colonne che separano le navate sono in marmo del Proconneso e con capitelli corinzi scolpiti a Bisanzio, sormontati da pulvini. La decorazione a mosaico \u00e8 ricchissima e se sono andati perduti i mosaici nell'abside, sono ben conservate le tre fasce longitudinali che corrono sopra le arcate che separano le navate, anche se solo quelle superiori e una parte di quelle inferiori risale all'epoca di Teodorico (il resto venne sostituito un secolo dopo dagli inviati di Giustiniano).\nLa fascia pi\u00f9 alta \u00e8 decorata da una serie di riquadri intervallati dal motivo allegorico di un padiglione con due colombe. I riquadri presentano scene della vita di Cristo e sono particolarmente curati nei dettagli, anche se in antico si trovavano ancora pi\u00f9 in alto (per via della subsidenza) e quindi la loro lettura era tutto sommato limitata.\nAlcune scene permettono di evidenziare alcune evoluzioni dell'arte del mosaico nell'epoca di Teodorico: la scena del \"Cristo che divide le pecore dai capretti\" ricorda quella del Buon Pastore del Mausoleo di Galla Placidia, ma le differenze sono notevoli (\u00e8 passato poco meno di un secolo): le figure non sono pi\u00f9 disposte in uno spazio in profondit\u00e0, ma appaiono schiacciate l'una sull'altra, con molte semplificazioni (alcuni animali non hanno nemmeno le zampe). La rigida frontalit\u00e0 e la perdita del senso del volume nel Cristo e negli angeli imprime un innegabile senso ieratico. Nella scena dell\"Ultima cena\" Cristo e gli apostoli sono raffigurati similmente alle raffigurazioni romane paleocristiane, e le proporzioni gerarchiche (Cristo pi\u00f9 grande delle altre figure) rientrano nel filone dell'arte tardo-antica \"provinciale\" e \"plebea\".\nFondamentali rimangono i mosaici che ornano la navata principale. La decorazione \u00e8 divisa, su ambedue i lati, in tre ordini: in alto, intervallate da nicchie sovrastate da colombe e contenenti corone, sono rappresentate, in pannelli rettangolari, scene della Passione e con Miracoli e Parabole di Cristo; nella parte centrale, fra le finestre sono figure di profeti; in quella inferiore, a destra, una lunga teoria di santi martiri, guidata da san Martino, e si dirige verso Cristo seduto in trono fra quattro angeli; a sinistra, un'analoga teoria di sante vergini. La fascia pi\u00f9 bassa, la pi\u00f9 grande, \u00e8 anche quella maggiormente manomessa dai successori di Teodorico, i bizantini. Probabilmente conteneva scene legate al culto ariano che vennero completamente cancellate dai restauratori dell'ortodossia. Restano del primo periodo le famose scene della rappresentazione del porto di Classe e del \"Palatium\" teodoriciano a Ravenna, situate nella parte pi\u00f9 vicina all'ingresso della chiesa in maniera speculare sui due lati (la prima a sinistra, la seconda a destra guardando l'altare). Nel primo si nota un'insolita prospettiva \"a volo d'uccello\", per risaltarne l'ampiezza, mostra una notevole stilizzazione, che nelle case della citt\u00e0 che sporgono dalle mura; anche il secondo presenta una rappresentazione non naturalistica, senza interesse nel rappresentare realisticamente l'aspetto dell'edificio. In entrambe le rappresentazioni furono cancellate per una sorta di \"damnatio memoriae\" tutte le figure umane (molto probabilmente Teodorico stesso e membri della sua corte): si notano ampie parti di colore leggermente diverso (a riprova di una ricostruzione avvenuta in un secondo momento) sia nelle mura di Classe, sia nelle arcate del palazzo, dove oggi compaiono tende. Inoltre sulle colonne bianche del palazzo sono rimaste numerose e incontrovertibili tracce di mani che spuntano qua e l\u00e0.\nLa Cappella Arcivescovile.\nLa Cappella del Palazzo Arcivescovile di Ravenna \u00e8 una cappella situata al primo piano del Palazzo Arcivescovile (ora sede del Museo arcivescovile).\nLa cappella \u00e8 inserita, dal 1996, nella lista dei siti italiani patrimonio dell'umanit\u00e0 dall'UNESCO, all'interno del sito seriale \"Monumenti paleocristiani di Ravenna\".\nUnico monumento di natura ortodossa ad essere stato costruito durante il regno di Teodorico, la Cappella Arcivescovile, conosciuta anche come Cappella di Sant'Andrea, \u00e8 l'antico oratorio dell'Episcopio ravennate, voluta dal Vescovo Pietro II e dedicata a San Pietro Crisologo, arcivescovo di Ravenna dal 433 al 450. La cappella fu allestita nel 495.\nLa Cappella Arcivescovile si presenta con una pianta a forma di croce, dotata di un vestibolo completamente marmoreo nella parte inferiore e ricco di mosaici di straordinaria unicit\u00e0 in quella superiore.\nMolto evidente \u00e8 il messaggio anti-ariano contenuto nell'opera musiva dell'atrio, che rappresenta il Cristo Guerriero, con la Croce sulla spalla, nell'atto di schiacciare le belve dell'eresia, atto di rivendicazione ideologica contro l'allora dominante governo politico dell'ariano Teodorico.\nNella volta a vela spiccano le immagini dei quattro arcangeli della tradizione biblica pi\u00f9 antica \u2013 Michele, Gabriele, Raffaele e Uriele \u2013 che reggono un clipeo con il Monogramma Cristologico, immersi fra racemi abitati (cio\u00e8 popolati da animali, in questo caso piccoli uccelli, simbolo del contesto paradiasiaco), mentre negli spazi di risulta si collocano i simboli dei quattro Evangelisti, rappresentati con i loro rispettivi libri evangelici, a sottolineare che l'autentica fede cristiana \u00e8 quella ortodossa.\nNei sottarchi sono rappresentati busti di Cristo, di sei santi (a destra) e sei sante (a sinistra) dell'et\u00e0 dei martiri, ulteriore messaggio che evidenzia la natura ortodossa di questo monumento cos\u00ec significativo per l'arte ravennate dell'era teodoriciana.\nIl Mausoleo di Teodorico.\nFuori dalla citt\u00e0, presso la necropoli riservata ai Goti, Teodorico fece erigere verso il 520 il proprio mausoleo, che si trova ancora oggi isolato nell'immediata vicinanza del centro di Ravenna. Innanzitutto si distingueva da tutte le altre architetture di Ravenna per il fatto di non essere costruito in mattoni, ma con blocchi di pietra d'Istria. \u00c8 a pianta centrale, riprendendo la tipologia di altri mausolei romani, ed \u00e8 caratterizzato da due ordini: il primo \u00e8 esternamente decagonale con nicchie su ciascun lato, coperte da solidi archi a tutto sesto, mentre all'interno \u00e8 cruciforme; il secondo \u00e8 pi\u00f9 piccolo e anticamente era circondato da un deambulatorio, del quale restano solo tracce nell'attaccatura di archi alla parete, ed \u00e8 a forma decagonale in esterno e circolare all'interno, dove era collocato il sarcofago con le spoglie di Teodorico.\nLe caratteristiche pi\u00f9 sorprendenti dell'edificio sono costituite dal soffitto, dove \u00e8 presente un enorme unico monolite a forma di calotta, trasportato per mare ed issato sull'edificio con dodici anse, e dove si trova una fascia decorativa con un motivo \"a tenaglia\", l'unica testimonianza a Ravenna di una decorazione desunta dall'oreficeria barbarica piuttosto che dal repertorio romano/bizantino.\nL'et\u00e0 di Giustiniano.\nMorto Teodorico (526), la tolleranza degli imperatori bizantini verso gli ariani era ormai terminata (in applicazione del primo Concilio di Nicea) e con la salita al potere di Giustiniano, il nuovo imperatore inizi\u00f2 le cosiddette guerre gotiche, che misero a ferro e fuoco la penisola italiana concludendosi nel 553 con l'unificazione (per quanto effimera) nelle mani del \"basileus\" bizantino dell'Impero Occidentale e Orientale. Nel 554 Giustiniano dichiarava Ravenna capitale d'Italia: una posizione di primissima importanza, ma pur sempre sottoposta al potere di Costantinopoli.\nUna delle prime preoccupazioni dei bizantini fu quella di cancellare il ricordo dell'\"usurpazione\" ostrogota e dell'arianesimo.\nIl rinnovo di Sant'Apollinare Nuovo.\nPer quanto riguarda la chiesa di Sant'Apollinare Nuovo il vescovo Agnello la fece ridecorare verso il 560-570 riconciliandola al culto cattolico, epurando le immagini o ricostruendole ex novo. Fu in questo periodo che vennero cancellati i personaggi nella fascia inferiore della chiesa (nel \"Palatium\" e nel porto di Classe) e che vennero aggiunte le famose teorie di \"Sante Vergini\" e \"Santi Martiri\": le prime si trovano a sinistra guardando verso l'altare e sono guidate dai Re Magi verso la \"Madonna col Bambino\"; i secondi, a destra, procedono verso il Cristo in trono guidati da angeli.\nLo stile dei mosaici \u00e8 ulteriormente evoluto verso una maggiore solennit\u00e0 e statica ieraticit\u00e0, in linea con la coeva arte bizantina, con la ripetizione dei motivi (della decorazione e delle figure stesse) in un abbacinante fondo oro. Gli abiti sono ricchi ma tutti uguali, sagomati sul fondo.\nSan Vitale.\nIl pi\u00f9 importante cantiere dell'epoca bizantina fu per\u00f2 la Basilica di San Vitale, realizzata a partire da quando Teodorico era ancora in vita tra il 522 e il 547, nella zona nord-est della citt\u00e0, vicino al complesso monumentale che comprendeva anche il Mausoleo di Galla Placidia.\nIniziata forse all'epoca del vescovo Ecclesio, fu terminata da Massimiano, grazie anche alla cospicua donazione del banchiere Giuliano l'Argentario che offr\u00ec 26.000 soldi (per questo venne rappresentato in un mosaico accanto all'imperatore Giustiniano).\nLa chiesa segn\u00f2 un distacco dalle tipiche basiliche longitudinali di Ravenna e, nella pianta a base centrale (in questo caso ottagonale), ricorda la chiesa dei Santi Sergio e Bacco a Costantinopoli, di pochi anni anteriore, o altri coevi \"martyria\".\nL'interno della chiesa presenta un deambulatorio che gira attorno a un nucleo centrale a pianta circolare, con pilastri e colonne su due ordini (al pian terreno e sul matroneo). La cupola con tamburo \u00e8 di elevazione maggiore alle simili chiese orientali.\nL'interno \u00e8 famoso per i celeberrimi mosaici, ma \u00e8 pregevole anche la decorazione a marmi policromi e stucchi, i capitelli scolpiti a Bisanzio con una ricca decorazione a traforo e corredati di pulvino con figure zoomorfe e la Croce. Le balaustre del matroneo sono traforate finemente. Lo sfarzo, sottolineato dalla particolare pianta che necessita di essere percorsa per fare esperienza degli innumerevoli scorci, crea un effetto di sfavillio che sembra annullare il peso della costruzione in una dimensione quasi soprannaturale. Ci\u00f2 fu tipico della corte imperiale bizantina, mentre altri elementi, come la cupola alleggerita da tubi fittili, sono frutto delle esperienze italiane, per cui si presume che alla basilica lavorarono maestranze sia locali che venute da oriente.\nIl punto focale \u00e8 situato nell'abside, dove due angeli a mosaico reggono il simbolo della croce. I mosaici pi\u00f9 famosi sono collocati ai lati dell'altare e presentano i due celebri pannelli in posizione speculare dell'Imperatore Giustiniano e di Teodora circondati dalle rispettive corti in tutto lo sfarzo che richiedeva il loro status politico e religioso. Le figure sono ritratte formalmente, secondo una rigida gerarchia di corte, con al centro gli \"augusti\", circondati da dignitari e da guardie. Accanto a Giustiniano \u00e8 presente il primo arcivescovo di Ravenna, Massimiano, l'unico segnato da iscrizione, per cui pu\u00f2 darsi che fosse anche il sovrintendente dei lavori. La fissit\u00e0 ieratica di Giustiniano e Teodora rispecchia il cesaropapismo bizantino.\nI corpi sono assolutamente bidimensionali e stereotipati, e solo nei volti regali si nota uno sforzo verso il realismo, nonostante l'idealizzato ruolo semidivino sottolineato dalle aureole. Non esiste prospettiva spaziale, tanto che i vari personaggi sono su un unico piano, hanno gli orli delle vesti piatti e sembrano pestarsi i piedi l'un con l'altro.\nAltri due pannelli, pi\u00f9 in alto, con il \"Sacrificio di Abramo\" e il \"vescovo Ecclesio che dona un modello della basilica\" risalgono invece ancora al periodo ostrogoto e mostrano ancora una certa consapevolezza spaziale.\nSant'Apollinare in Classe.\nSempre il vescovo Massimiano consacr\u00f2 nel 547 una basilica vicino all'antico porto di Classe, chiamata Sant'Apollinare in Classe. La pianta \u00e8 tipica delle basiliche longitudinali paleocristiane, e della ricca decorazione a mosaico si \u00e8 salvato solo il catino absidale.\nIn questi mosaici, che rappresentano l'ultimo stadio dell'arte ravennate, si vede come il simbolo ha ormai preso il sopravvento sulla rappresentazione naturalistica nel trattamento del tema del evangelico della Trasfigurazione sul Monte Tabor. Al centro \"Sanctus Apolenaris\", sontuosamente abbigliato col pallio vescovile e la stola, tiene le braccia alzate verso la gigantesca croce gemmata che domina la rappresentazione all'interno di un cerchio in un campo azzurro cosparso di stelle. Dodici pecorelle, esattamente uguali e piatte rappresentano i fedeli della diocesi ravennate e riempiono la fascia pi\u00f9 bassa. In un prato ricco di elementi vegetali e minerali in stile calligrafico e senza un qualsiasi rimpicciolimento prospettico, si trovano altre tre pecorelle (una a sinistra e due a destra) che guardano alla croce, mentre in cielo appaiono da nuvole Mos\u00e8 ed Elia, oltre alla mano divina in alto.\nLa scelta del tema \u00e8 strettamente legata alla lotta all'arianesimo, poich\u00e9 ribadisce la natura umana e divina di Ges\u00f9 Cristo, quest'ultima negata dagli ariani. Inoltre la rappresentazione di Apollinare tra gli apostoli figurati era una legittimazione per Massimiano come primo arcivescovo di una diocesi direttamente collegata ai primi seguaci di Cristo, essendo Apollinare, secondo la leggenda, discepolo di San Pietro.\nRestauri hanno permesso di scoprire una sinopia al di sotto dei mosaici, scoprendo come il tema decorativo, gi\u00e0 con fiori, frutta e coppe con uccelli, venne completamente cambiato proprio in occasione della necessit\u00e0 di celebrare il raggiunto rango di arcidiocesi.\nAltre opere.\nTra gli altri prodotti artistici realizzati nel periodo d'oro dell'arte ravennate si annoverano anche sarcofagi, arredi ed oggetti liturgici. Particolarmente significativa, sia per il pregio, sia per l'ottimo stato di conservazione \u00e8 la cattedra vescovile di Massimiano, realizzata con pannelli in avorio scolpito tra il 546 e il 556 ed oggi conservata presso il Museo arcivescovile di Ravenna.\nEntro cornici con ricchi motivi vegetali, sono collocati pannelli con figure di Santi, \"Storie di Cristo\", con alcuni episodi riferibili a vangeli apocrifi, e \"storie di Giuseppe\". Vi si trova al centro il monogramma di \"Maximianus\", ma dove e quando siano stati realizzati i pannelli \u00e8 ancora un tema controverso e discusso.\nInteressanti sono anche gli amboni conservati in Duomo e nella basilica di San Vitale, che mostrano come anche in scultura la tendenza fosse verso un'involuzione del senso plastico in favore di una maggiore idealizzazione e carica simbolica.\nSarcofagi ravennati.\nLa scultura dei sarcofagi di Ravenna appare nel mondo paleocristiano e proto-bizantino come un fenomeno particolare e, per certi versi, isolato. Si manifesta, in altre parole, con caratteristiche formali proprie, pur adeguandosi alla tematica trionfale tipica del mondo cristiano da Teodosio in poi.\nLa plastica funeraria di Ravenna si manifesta quando gi\u00e0 la scultura romana inizia a declinare, ma Ravenna ha gi\u00e0 recepito quell'esigenza di ritmo e di scansione architettonica della composizione che si riscontra all'epoca del \u201cbello stile\u201d.\nDiversamente da quelli romani, i sarcofagi ravennati presentano una monumentalit\u00e0 di proporzioni che si esprime non solo nella loro grandezza, ma che \u00e8 accentuata dal coperchio che li sormonta. Il coperchio si precisa sia nella forma a doppio spiovente con acroteri angolari, sia in quella \u201ca baule\u201d, cio\u00e8 di forma semicilindrica (la copertura del sarcofago era invece piana con un rialzo frontale decorato, detto \u201cattico\u201d).\nIl sarcofago a Ravenna \u00e8 \u201cmonumento\u201d nel senso stretto del termine: la cassa \u00e8 decorata su tutti e quattro i lati (secondo l'antica tradizione dell'Asia Minore). Si articola in due grandi classi:\nDue fra gli esemplari pi\u00f9 notevoli sono il Sarcofago della chiesa di San Francesco (fine del IV/inizi del V secolo) con Cristo in Maest\u00e0 e Apostoli dentro nicchie con conchiglie, e il Sarcofago con Cristo fra Pietro e Paolo (met\u00e0 del V secolo), che si trova nella cattedrale, caratterizzato da figure immerse in un'ariosa spazialit\u00e0 che ne rivela senza la possibilit\u00e0 d'equivoci la matrice greco-orientale."}
{"id": "1182437", "revid": "123073285", "url": "https://it.wikipedia.org/wiki?curid=1182437", "title": "Delfinario", "text": "Un delfinario \u00e8 un acquario per delfini. Questi sono generalmente mantenuti in grandi vasche, sebbene in alcuni casi essi vengano tenuti in recinti in mare aperto. Alcuni delfinari consistono di grandi piscine per l'intrattenimento del pubblico, altri sono stati trasformati in veri e propri parchi acquatici, in cui sono tenuti altri mammiferi marini e in cui sono presenti altre attrazioni. Un delfinario pu\u00f2 anche essere parte di uno zoo.\nStruttura.\nUn tipico delfinario per l'intrattenimento umano consiste di una grande vasca semicircolare, attorno alla quale si trovano gli spalti per gli spettatori e che talvolta presenta le pareti di vetro trasparente per osservare cosa succede sott'acqua. \u00c8 presente anche una piattaforma da cui gli addestratori impartiscono gli ordini agli animali e presentano lo spettacolo.\nL'acqua nella piscina \u00e8 costantemente filtrata per mantenerla pulita, e temperatura e composizione devono essere controllate per mantenere le condizioni che i delfini troverebbero in natura.\nPer dare un'indicazione sulle dimensioni della vasca, la \"European Association for Aquatic Mammals\" raccomanda che una piscina per cinque delfini debba avere una superficie di 275\u00a0m\u00b2 pi\u00f9 altri 75\u00a0m\u00b2 per ogni ulteriore animale, con una profondit\u00e0 di 3,5 m ed un volume d'acqua di almeno 1000\u00a0m\u00b3 con altri 200\u00a0m\u00b3 per ogni ulteriore animale. Se almeno due di queste condizioni sono raggiunte e la terza non scende sotto gli standard del 10%, la EAAM considera la dimensione della vasca accettabile.\nSpecie ospitate.\nVarie specie di delfini sono mantenute in cattivit\u00e0. Vengono allevate anche alcune focene e beluga.\nLe specie pi\u00f9 comuni nei delfinari sono senza dubbio i tursiopi: sono relativamente facili da addestrare, vivono a lungo in cattivit\u00e0 ed hanno un aspetto amichevole. Centinaia se non migliaia di tursiopi vivono in cattivit\u00e0 in tutto il mondo, sebbene sia difficile stimare un numero preciso. Anche le orche vengono utilizzate per gli spettacoli, soprattutto negli Stati Uniti, ma il loro numero \u00e8 molto basso, specie se paragonato a quello dei tursiopi. Nel 2007 sono conosciute 48 orche in cattivit\u00e0..\nCattura e commercio.\nOggi in quasi tutti i paesi occidentali, la cattura dei delfini \u00e8 vietata e possono essere mantenuti nei delfinari solo animali nati in cattivit\u00e0. Per avere un tasso di nascita sufficiente e prevenire gli incroci, viene utilizzata l'inseminazione artificiale.\nAd ogni modo, delfini vivi vengono ancora commercializzati. Il costo di un delfino \u00e8 stimato da qualche migliaio a molte centinaia di migliaia di dollari, in base all'et\u00e0 e alle condizioni dell'animale. Il commercio dei delfini \u00e8 regolato dal CITES.\nCritiche.\nMolte associazioni animaliste e ambientaliste considerano la detenzione dei delfini nei delfinari come un maltrattamento degli animali. Le ragioni principali sono la mancanza di un'adeguata libert\u00e0 di movimento nelle piscine a causa delle piccole dimensioni di queste e la mancanza di adeguate stimolazioni degli animali. In alcuni casi il comportamento dei delfini in cattivit\u00e0 porta alla loro morte.\nIn natura un delfino vive intorno ai 45 anni, mentre la met\u00e0 dei delfini catturati in mare muoiono entro due anni e la restante parte non sopravvive oltre i cinque a causa di varie malattie strettamente correlate con la vita in vasca..\nIn risposta alle critiche, i delfinari spesso puntano l'attenzione sul fatto che viene fatto ogni sforzo per assicurare il benessere degli animali. Molti delfinari sono anche coinvolti in progetti di ricerca, danno aiuto in caso di spiaggiamenti, forniscono soccorso ad animali malati o feriti in natura e prevedono dei programmi educativi. In molti delfinari viene praticata la \"pet therapy\", che porta dei benefici a molte persone, soprattutto bambini, con problemi neurologici o psicologici, come autismo, depressione, sindrome di Down e problemi nello sviluppo.\nElenco delle strutture nel mondo con orche in cattivit\u00e0.\nEuropa:\nResto del mondo:"}
{"id": "1182438", "revid": "1543377", "url": "https://it.wikipedia.org/wiki?curid=1182438", "title": "HD 69830", "text": "HD 69830 \u00e8 una stella nana arancione situata a 41 anni luce dalla Terra nella costellazione della Poppa. Poich\u00e9 ha massa, raggio e luminosit\u00e0 minori di quelli del Sole, un pianeta, per avere condizioni adatte ad ospitare la vita, dovrebbe orbitare a 0,75 UA dalla stella. La stella pi\u00f9 vicina ad HD 69830 \u00e8 la nana rossa L 675-81, distante circa 8,5 anni luce.\nNel 2005 \u00e8 stata scoperta dal telescopio spaziale Spitzer la presenza attorno all'astro di una fascia degli asteroidi. L'anno seguente la stella fece nuovamente parlare di s\u00e9 con la scoperta di tre pianeti di massa paragonabile a Nettuno.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. La sua magnitudine pari a +5,95 la pone al limite della visibilit\u00e0 ad occhio nudo.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nLa stella \u00e8 una nana arancione di classe spettrale K0 V, leggermente pi\u00f9 piccola del Sole. Possiede infatti una massa pari a circa l'86% di quella solare e un diametro pari all'89% del diametro solare. La sua luminost\u00e0 tuttavia \u00e8 il 60% di quella solare. \u00c8 inoltre pi\u00f9 vecchia del Sole con un'et\u00e0 stimata in 7 miliardi di anni e una metallicit\u00e0 pari all'89% di quella solare.\nPossiede una magnitudine assoluta di 5,45 e la sua velocit\u00e0 radiale positiva indica che la stella si sta allontanando dal sistema solare.\nSistema planetario.\nHD 69830 \u00e8 il primo sistema planetario extrasolare attorno ad una stella simile al Sole in cui non sono stati rintracciati pianeti di massa paragonabile a Giove o a Saturno; non \u00e8 da escludere per\u00f2 la presenza di qualche pianeta gioviano a distanze maggiori dalla stella.\nIl pianeta pi\u00f9 esterno scoperto sembra trovarsi all'interno della zona abitabile del sistema, in cui \u00e8 possibile la presenza stabile di acqua liquida (delle analisi pi\u00f9 accurate sulla luminosit\u00e0 permetteranno di individuare con maggiore precisione la posizione della zona abitabile). I pianeti hanno masse rispettivamente 10, 12 e 18 volte quella terrestre e periodi orbitali rispettivamente di 9, 32 e 197 giorni.\nI pianeti sono stati scoperti tramite lo spettrografo HARPS montato sul telescopio da 3,6 m dell'osservatorio ESO di La Silla, situato nel deserto di Atacama in Cile.\nPresenza di una cintura asteroidale.\nIl Telescopio spaziale Spitzer ha individuato delle polveri nel sistema di HD 69830, il che faceva presupporre la presenza di una cintura asteroidale circa 20 volte pi\u00f9 massiccia di quella del Sistema solare.\nSecondo le prime analisi, la cintura si troverebbe ad una distanza dalla stella pari a quella che separa il Sole da Venere nel nostro Sistema solare, il che la collocherebbe tra le orbite del secondo e del terzo pianeta. La cintura avrebbe una massa cos\u00ec grande che il cielo notturno, osservato da un pianeta vicino, sarebbe illuminato da una luce zodiacale mille volte pi\u00f9 forte di quella vista sulla Terra che offuscherebbe facilmente quella della Via Lattea.\nLe analisi spettroscopiche dello spettro della cintura hanno rivelato che \u00e8 costituita da materia altamente raffinata. Gli astronomi hanno ipotizzato che possa essere il risultato della distruzione di un asteroide di tipo P o D di almeno 30 km di raggio contenente grandi quantit\u00e0 di granuli di ghiaccio che, trovandosi a brevi distanze dalla stella, sublimano.\nGli ultimi studi mostrano che la cintura si trova oltre l'orbita del pianeta pi\u00f9 lontano, all'incirca ad una unit\u00e0 astronomica dalla stella. Questa regione ha una risonanza orbitale di 2:1 e 5:2 con HD 69830 d.\nProspetto del sistema.\nSegue un prospetto sui principali componenti del sistema planetario.\nHD 69830 nella cultura di massa.\nNel \"bestiario\" incluso nell'edizione speciale del videogioco \"Halo 3\", HD 69830 \u00e8 considerato la patria dei Jackal, che dicono di provenire dalla luna del terzo pianeta, al limite della fascia degli asteroidi."}
{"id": "1182440", "revid": "287204", "url": "https://it.wikipedia.org/wiki?curid=1182440", "title": "Citro\u00ebn M35", "text": "La M35 \u00e8 un'autovettura sperimentale prodotta dalla Casa automobilistica Citro\u00ebn dal 1969 al 1971.\nProfilo.\nLa \"M35\" fu un'autovettura sperimentale, derivata dalla Ami 8 di normale serie, utilizzata dalla Casa francese per testare la bont\u00e0 del motore rotativo Wankel. \nSul corpo vettura della piccola berlina, trasformata in coup\u00e9 dalla carrozzeria Heuliez, venne infatti installato un \nmonorotore di 497,5cm\u00b3 da 49cv di potenza. \nLa carrozzeria si differenziava dalla \"Ami 8\" di serie oltre che per le 2 sole porte, per tutta una serie di modifiche: padiglione pi\u00f9 basso e rastremato, frontale modificato, interni inediti.\nDopo una piccola preserie di 6 unit\u00e0, venne avviata, presso gli stabilimenti Heuliez, la produzione di una piccola serie di esemplari che la Citro\u00ebn intendeva assegnare direttamente ad una serie di clienti affezionati che dovevano, in pratica, fungere da collaudatori.\nLa Casa transalpina, infatti, credeva molto nelle potenzialit\u00e0 del motore Wankel, tanto che nel 1967, in joint-venture con NSU, aveva fondato la Comotor, un'azienda destinata a produrre motori rotativi per le due Case.\nTuttavia, nonostante la curiosit\u00e0 sollevata dal tipo di propulsore, la componente di maggiore interesse e importanza tecnica era rappresentata dal nuovo sistema di sospensioni idropneumatiche di tipo economico, messo a punto da Paul Mag\u00e8s e, in seguito, montato sul modello \"GS\".\nDei 500 esemplari di \"M35\" previsti in origine ne vennero assemblati, tra il 1969 ed il 1971 solamente 267, a causa dei costi di produzioni elevatissimi. I clienti selezionati per la sperimentazione, inoltre, s'impegnavano a non vendere l'autovettura, che doveva, al termine della sperimentazione stessa, essere restituita alla casa madre.\nDurante i test il Wankel evidenzi\u00f2 alcune luci (rendimento doppio rispetto ad un motore a scoppio convenzionale, elevato rapporto tra cilindrata e prestazioni: la \"M35\" raggiungeva i 144 km/h) e molte ombre: consumi molto elevati (sia in termini di carburante che di lubrificante), scarsa elasticit\u00e0 di marcia, virtuale assenza di freno motore e, soprattutto, modesta affidabilit\u00e0.\nIl problema dell'affidabilit\u00e0, in effetti, era preoccupante: la maggior parte dei rotori della \"M35\" non erano in grado di superare i 60.000 km di percorrenza e molti cedevano dopo appena 30.000.\nIl vantaggio teorico del rendimento era poi mortificato dal Fisco che, al fine della tassazione, raddoppiava la cilindrata dei motori rotativi. In Francia (ma anche in Italia), ad esempio, la \"M35\" era tassata come una 1100\u00a0cm\u00b3.\nNonostante i problemi evidenziati dalla sperimentazione e le difficolt\u00e0 incontrate dalla stessa NSU Ro80 (entrata in produzione nel 1968), la Citro\u00e8n volle proseguire ugualmente nello sviluppo dei motori Wankel.\nLa \"M35\", i cui ultimi esemplari vennero ultimati e consegnati nel corso del 1971, serv\u00ec da banco di prova per la produzione della GS Birotor (prima ed unica Citroen con motore rotativo prodotta in serie) e per la realizzazione di alcuni esemplari di un elicottero a rotore Wankel.\nLa \"M35\" \u00e8, come detto, stata prodotta in soli 267 esemplari marchiati e numerati (curioso come la numerazione abbia comunque superato le 1000 unit\u00e0); ad oggi ne rimangono pochissimi: ci\u00f2 ne fa una delle Citro\u00ebn storiche pi\u00f9 apprezzate e ricercate.\nTabella tecnica.\n "}
{"id": "1182454", "revid": "599013", "url": "https://it.wikipedia.org/wiki?curid=1182454", "title": "Johan Elmander", "text": "Caratteristiche tecniche.\nIl suo ruolo preferito era quello di centravanti, ma poteva giocare anche come seconda punta o attaccante esterno.\nCarriera.\nClub.\nIl debutto in una prima squadra avviene con l'Holmalunds IF nelle serie dilettantistiche svedesi. Nel 1999 passa all'\u00d6rgryte, mentre nel 2000 viene prelevato dal Feyenoord che nel 2002 lo fa tornare in Allsvenskan con il prestito al Djurg\u00e5rden dove in 19 presenze realizza 12 gol; nel 2003 \u00e8 girato in prestito al NAC Breda, in Eredivisie. Nel 2004 va in Superligaen con il Br\u00f8ndby IF, dove rimane fino al 2006 quando va a giocare in Ligue 1 col Tolosa. Il 27 giugno 2008 viene acquistato per 11 milioni di sterline dal Bolton, squadra della Premier League, con cui firma un contratto triennale. In scadenza di contratto, il 20 maggio 2011 firma un contratto con i turchi del Galatasaray. Il 21 agosto 2013 diventa ufficiale il suo trasferimento in prestito al Norwich City. Il 24 giugno 2014 firma un contratto biennale con il Br\u00f8ndby, facendo cos\u00ec ritorno nella squadra che lo aveva lanciato dieci anni prima.\nTra l'agosto e il settembre 2016 Elmander aveva trovato un accordo per ritornare all'\u00d6rgryte, sua vecchia squadra militante nel secondo campionato nazionale. La finestra di mercato tuttavia era gi\u00e0 chiusa, e la mancata concessione di una deroga da parte della Federcalcio svedese ha bloccato l'ingaggio. Il 16 settembre l'\u00d6rgryte comunica che il giocatore sarebbe tornato a vestire i colori rossoblu a partire dal gennaio successivo, alla riapertura del mercato di gennaio. Il 5 gennaio 2018 annuncia il proprio ritiro dal calcio giocato, anche a causa di alcuni problemi fisici avuti nella stagione appena passata.\nNazionale.\nDal 2000 al 2004 fa parte della Svezia Under-21 e dal 2002 al 2015 della nazionale maggiore. Ha partecipato ai Mondiali 2006 e agli Europei 2008 e 2012."}
{"id": "1182455", "revid": "1543377", "url": "https://it.wikipedia.org/wiki?curid=1182455", "title": "Nikolaiviertel", "text": "Il Nikolaiviertel (letteralmente: \"quartiere di San Nicola\") \u00e8 una zona del quartiere Mitte di Berlino. Prende il nome dalla chiesa di San Nicola.\nDi origine medievale, fu quasi completamente distrutto durante la seconda guerra mondiale; ricostruito negli anni ottanta integrando gli edifici storici con alcuni moderni, \u00e8 oggi posto sotto tutela monumentale (\"Denkmalschutz\").\nPosizione.\nIl Nikolaiviertel \u00e8 delimitato dalla Sprea, dal M\u00fchlendamm, dalla Spandauer Stra\u00dfe e dalla Rathausstra\u00dfe. Si trova quindi nella zona pi\u00f9 antica della citt\u00e0.\nStoria.\nDi origini medievali, il quartiere fu quasi completamente distrutto durante la seconda guerra mondiale.\nVenne ricostruito dal 1979 al 1987, in occasione del 750\u00ba anniversario della fondazione della citt\u00e0. Per la ricostruzione si realizzarono edifici moderni a pannelli prefabbricati, che imitavano nelle forme e nelle dimensioni gli edifici antichi. I pochi edifici scampati ai bombardamenti furono contemporaneamente restaurati.\nIl quartiere costituisce un forte richiamo turistico.\nNel 2018 il Nikolaiviertel venne posto sotto tutela monumentale (\"Denkmalschutz\")."}
{"id": "1182456", "revid": "119477431", "url": "https://it.wikipedia.org/wiki?curid=1182456", "title": "JavaBean", "text": "In informatica le JavaBean (letteralmente, chicchi di Java) sono classi scritte in linguaggio di programmazione Java secondo una particolare convenzione. Sono utilizzate per incapsulare pi\u00f9 oggetti in un oggetto singolo (il bean), cosicch\u00e9 tali oggetti possano essere passati come un singolo oggetto bean invece che come multipli oggetti individuali. La specifica della Sun Microsystems le definisce come \"componenti software riutilizzabili che possono essere manipolate visivamente in un tool per il build\".\nConvenzioni JavaBean.\nAl fine di funzionare come una classe JavaBean, una classe di un oggetto deve obbedire a certe convenzioni in merito ai nomi, alla costruzione e al comportamento dei metodi. Queste convenzioni rendono possibile avere tool che possono usare, riusare, sostituire e connettere JavaBean.\nLe convenzioni richieste sono:\nDato che questi requisiti sono abbondantemente espressi come convenzioni piuttosto che implementando interfacce, qualche sviluppatore vede le JavaBean come Plain Old Java Object (POJO) che seguono alcune convenzioni per i nomi.\nEsempio di JavaBean.\n// PersonaBean.java\npublic class PersonaBean implements java.io.Serializable {\n private String nome;\n private boolean sposata;\n // Costruttore senza argomenti\n // Propriet\u00e0 \"nome\" (da notare l'uso della maiuscola) lettura / scrittura\n public String getNome() {\n return this.nome;\n public void setNome(String nome) {\n this.nome = nome;\n // Diversa sintassi per gli attributi boolean ( 'is' al posto di 'get' )\n public boolean isSposata() {\n return this.sposata;\n public void setSposata(boolean sposata) {\n this.sposata = sposata;\n// TestPersonaBean.java\npublic class TestPersonaBean {\n public static void main(String[] args) {\n PersonaBean persona = new PersonaBean();\n persona.setNome(\"Bob\");\n persona.setSposata(false);\n // Output: \"Bob [persona non sposata]\"\n System.out.print(persona.getNome());\n System.out.println(persona.isSposata() ? \" [persona sposata]\" : \" [persona non sposata]\");\nApplicazioni.\nAWT, Swing, e SWT, i principali toolkit per GUI in Java, usano convenzioni JavaBean soprattutto per la loro dinamicit\u00e0 e per la loro portabilit\u00e0. Essi consentono poi agli editor di GUI come il Visual Editor di Eclipse e il GUI Editor di NetBeans di mantenere una gerarchia di componenti e fornire accesso alle loro propriet\u00e0 attraverso metodi della famiglia get e set."}
{"id": "1182460", "revid": "287204", "url": "https://it.wikipedia.org/wiki?curid=1182460", "title": "Felipe Calderon", "text": ""}
{"id": "1182462", "revid": "2044650", "url": "https://it.wikipedia.org/wiki?curid=1182462", "title": "Jake Abel", "text": "Carriera.\nAbel \u00e8 nato a Canton, nell'Ohio, figlio di Kim e Mike Abel; ha un fratello, Scott. Il suo primo ruolo \u00e8 stato nel film Disney Original Movie \"Go Figure\", nel quale ha interpretato Spencer. In seguito ha avuto un ruolo ricorrente nella serie di fantascienza della CBS, \"Threshold\". \u00c8 apparso come guest star in numerose serie, tra cui \"Cold Case\" ed \"E.R. - Medici in prima linea\". Nell'ottobre 2008 \u00e8 stato insignito del premio Stella Nascente al 16\u00b0 Hamptons International Film Festival per il suo lavoro nel film \"Flash of Genius\". Nel 2009 Abel ha avuto un breve ruolo nel film di Peter Jackson \"Amabili resti\" tratto dal romanzo di Alice Sebold. Ha anche avuto un ruolo fisso nella serie web \"Angel of Death\" che \u00e8 stata pubblicata per 10 episodi.\nNel febbraio 2009, Abel \u00e8 stato scelto per la serie di successo The CW \"Supernatural\" come Adam Milligan, fratellastro dei protagonisti della serie Dean e Sam Winchester; appare in cinque episodi sia come Adam che come l'Arcangelo Michele, dal quale Adam \u00e8 posseduto. Nel 2010, Abel ha avuto un ruolo nell'adattamento cinematografico di \"Percy Jackson e gli dei dell'Olimpo - Il ladro di fulmini\" rilasciato il 12 febbraio 2010, nel quale interpreta Luke Castellan; in seguito ritorner\u00e0 nel sequel, \"Percy Jackson e gli dei dell'Olimpo - Il mare dei mostri\", rilasciato il 7 agosto 2013. In seguito, nel 2011, Abel ha recitato nel film live action \"I Am Number Four\" dove interpreta Mark James. Ha inoltre recitato nel thriller sociale \"All'interno\" co-interpretato da Emmy Rossum rilasciato il 25 luglio 2011. Nel 2011 \u00e8 apparso nel medical drama dell'emittente ABC \"Grey's Anatomy\", nell'episodio 8x06 \"La forza del silenzio\", nel quale ha interpretato Tyler Moser.\nNel 2012, Abel \u00e8 stato scelto per interpretare Ian O'Shea nell'adattamento cinematografico di \"The Host\" (2013), sulla base del romanzo di Stephenie Meyer.\nVita privata.\nAbel ha sposato Allie Wood, una scrittrice, il 9 novembre 2013.\nIl 29 marzo 2013, Abel e Wood hanno pubblicato il loro primo CD, \"Black Magic\".\nA novembre 2019, la coppia ha annunciato di aver perso il loro primo figlio, all'ottavo mese di gravidanza.\nA marzo 2021 la coppia ha annunciato la nascita del loro figlio Henry Alvin Abel all'inizio di febbraio.\n\u00c8 amico dell'attore Kyle Gallner."}
{"id": "1182463", "revid": "113548645", "url": "https://it.wikipedia.org/wiki?curid=1182463", "title": "C dolce", "text": "In italiano, C dolce \u00e8 l'espressione usata per indicare il suono affricato postalveolare sordo /\u02a7/, rappresentato, a seconda dei casi, con \"c\" oppure \"ci\", in opposizione alla cosiddetta C dura avente, rispetto a questa, un comportamento praticamente opposto e complementare.\nIn definitiva, la C dolce \u00e8 a tutti gli effetti uno dei 30 fonemi del sistema fonologico italiano, che per ragioni storico-linguistiche non ha trovato nell'evoluzione grafica dell'alfabeto latino una collocazione letterale specifica, dovendo cos\u00ec convivere in uno statuto grafico complementare con la \"c dura\"; questo ha fatto s\u00ec che pur avendo fonologicamente un valore distintivo all'interno della lingua italiana, non tutti gli italofoni abbiano reale coscienza della sua autonoma esistenza.\nRappresentazione nell'italiano.\nLa C dolce viene rappresentata in italiano attraverso due grafie complementari\nLe stesse regole valgono anche nel caso la \"c dolce\" viene \"geminata\" (), ovvero \"cc\" davanti a -i e -e, e \"cci\" dinnanzi a -a, -o e -u.\nBisogna ricordare che negli incontri di tipo -[\"c\"]\"ci\" + vocale, pu\u00f2 effettivamente capitare che la pronuncia corretta sia realmente + vocale /, in questi casi la \"i\" non \u00e8 pi\u00f9 un semplice diacritico, ma una lettera con valore fonologico come capita soventemente quando su di essa cade l'accento tonico della parola.\nOrigine del fenomeno.\nNel latino arcaico, lingua madre dell'italiano, non esistevano consonanti palatali ma solo le velari e , inizialmente, ambedue, rappresentate dalle medesime tre lettere, ma in contesti circoscritti: K normalmente utilizzata davanti alla A, C prima della I e della E, e Q, invece, davanti a O e U. \nCol tempo, per\u00f2, si perse l'uso grafico della lettera K, soppiantata dalla C (la quale si era specializzata nel frattempo sulla sola variante sorda , dopo l'introduzione della lettera G); ma al processo di razionalizzazione grafica faceva contraltare l'evoluzione linguistica: con la comparsa delle lingue romanze, infatti, i \"duri\" suoni velari subirono uno slittamento verso una forma sonora pi\u00f9 \"dolce\" quando si trovavano davanti a vocali anteriori \u00c6, E, I, \u0152 e Y, in un fenomeno detto di palatizzazione e affricazione.\nL'attuale trasposizione grafica della C dolce quindi \u00e8 dovuta all'interazione di due fenomeni diversi e parzialmente sovrapposti nell'evoluzione linguistica dell'italiano:\nIl retaggio, che vedeva la C latina usata eminentemente davanti a E e I, e solo successivamente con le altre vocali, ha fatto s\u00ec che si consolidasse davanti alle vocali anteriori, anche se in forma semplice col valore di fonema e davanti alle altre, essendosi man mano la lingua arricchita di un nuovo fonema, con l'uso del diacritico \"i\", al fine di differenziarsi dal suono ."}
{"id": "1182473", "revid": "6923", "url": "https://it.wikipedia.org/wiki?curid=1182473", "title": "Nakajima Hik\u014dki", "text": "La Nakajima Hik\u014dki Kabushiki Kaisha, abbreviata come Nakajima Hik\u014dki K K (in giapponese:\u4e2d\u5cf6\u98db\u884c\u6a5f\u682a\u5f0f\u4f1a\u793e), tradotta spesso nella bibliografia anglofona come Nakajima Aircraft Company e conosciuta semplicemente come Nakajima, fu un'importante azienda aeronautica giapponese attiva nel periodo che va dagli anni venti alla fine della seconda guerra mondiale. Nei suoi stabilimenti venivano prodotti motori aeronautici e velivoli sia civili che militari.\nStoria.\nFondata nel 1917 da Chikuhei Nakajima fu la prima azienda del suo genere in Giappone. Divenne Nakajima Aircraft Company nel 1931. Dopo la sconfitta giapponese la societ\u00e0 rinacque sotto il nome di Fuji Heavy Industries producendo gli scooter Fuji Rabbit ed automobili Subaru.\nLa Nakajima Aircraft Company aveva stabilimenti in Tokyo, Musashino, Donryu, \u014cta (visitato dall'Imperatore Hirohito il 16 novembre) e Koizumi. Gli stabilimenti di \u014cta e Koizumi furono pesantemente bombardati rispettivamente il 10 febbraio 1945 e il 3 aprile 1945. Ora la fabbrica di \u014cta appartiene alla Fuji Heavy Industries e quella di Koizumi alla Sanyo."}
{"id": "1182474", "revid": "1632387", "url": "https://it.wikipedia.org/wiki?curid=1182474", "title": "Barcode (gruppo musicale)", "text": "I Barcode sono un gruppo hardcore punk danese nato nel 1995.\nBiografia.\nLa band ha pubblicato l'album di debutto, \"Hard Jet Super Flash\", nel 1997, ricevendo buoni responsi dalla critica. Nel 1998 la band si trov\u00f2 ad un bivio: sciogliersi o cambiare diversi membri per tentare il salto di qualit\u00e0. Quindi entrarono nella band Dr. Jay e Butch, nelle parti rispettivamente di chitarrista e cantante. Nel 1999, dopo le registrazioni del secondo album intitolato \"Beerserk\", pubblicato in giugno, la band si imbarc\u00f2 nel primo tour internazionale di spalla ai Madball nel tour \"Look my Way\". Nell'estate 2000 il gruppo si esibisce al With Full Force Festival, il 15 giugno dell'anno successivo, dopo molti ritardi causati dall'uscita dalla band del bassista e del batterista, viene pubblicato il terzo album dal titolo \"Hardcore\"\nNel 2005 e nel 2006 i Barcode hanno pubblicato gli album \"'Showdown\" e \"Ahead of the Game\" il primo con il nuovo cantante SS Graveyard."}
{"id": "1182477", "revid": "402993", "url": "https://it.wikipedia.org/wiki?curid=1182477", "title": "Marco Calamai", "text": "Carriera.\nAppena diciottenne venne inserito nella rosa della Fortitudo Bologna in Serie A. Nel corso dell'accesissimo derby del marzo 1970 contro la Virtus Bologna, a pochi secondi dal fischio finale, con la sua squadra sotto di appena un punto, sbagli\u00f2 entrambi i tiri liberi, decretando la vittoria virtussina.\nLa prima squadra di Serie A2 che diede fiducia a Calamai nel ruolo di allenatore fu la Pallacanestro Ferrara. Il tecnico toscano centr\u00f2 la salvezza nel 1982-83 e nel 1983-84, ma nel 1984-85 non riusc\u00ec ad evitare la discesa degli estensi in Serie B d'Eccellenza. Nonostante ci\u00f2, la Pallacanestro Pavia lo ingaggi\u00f2 e per tre stagioni consecutive Calamai lott\u00f2 per la promozione in A1, sfiorandola con il sesto posto del 1986-87.\nNel 1988-89, fu assunto alla guida della Reyer Venezia. L'esordio nella massima serie non fu positivo: la squadra veneta retrocesse precedendo in classifica solo il Fabriano Basket. In Serie A2 non gli riusc\u00ec l'immediata risalita sempre con Venezia, e al terzo anno fu esonerato dopo sei giornate.\nConcluse comunque la stagione in A1, sulla panchina della Pallacanestro Firenze: la squadra per\u00f2 retrocesse all'ultimo posto. Confermato in panchina, la stagione seguente la societ\u00e0 si salv\u00f2 seppur con qualche patema. Le ultime due esperienze in panchina furono con la Fortitudo Bologna in A2 (dove venne esonerato dopo 25 giornate per Dario Bellandi) e Libertas Pallacanestro Livorno in A1, squadra retrocessa a fine stagione e poi scomparsa.\nDal 1994 a oggi lavora con ragazzi disabili, ottenendo considerevoli successi.\n\u00c8 inoltre commentatore delle partite della Fortitudo presso alcune emittenti locali emiliane."}
{"id": "1182480", "revid": "767487", "url": "https://it.wikipedia.org/wiki?curid=1182480", "title": "Comunit\u00e0 montana dei Monti Aurunci", "text": "La Comunit\u00e0 montana dei Monti Aurunci \u00e8 una comunit\u00e0 montana in Provincia di Latina e rappresenta la XVII zona montana della Regione Lazio.\nLa Comunit\u00e0 \u00e8 estesa per 27.185 ha di cui 23.345 classificati come montani secondo i parametri della Legge n.244 del 24 dicembre 2007 (legge finanziaria 2008). La superficie montana \u00e8 caratterizzata da forte ecclivit\u00e0.\nPrima del 20 aprile 2001 facevano parte della \"XVII Comunit\u00e0 Montana dei Monti Aurunci\" anche i 6 comuni della provincia di Frosinone che ora sono riuniti nella XIX Comunit\u00e0 montana \"L'Arco degli Aurunci\". La sede prima dello scorporo era ubicata ad Esperia, oggi sede della XIX comunit\u00e0.\nIl territorio gestito dalla comunit\u00e0 presenta ampie escursioni altimetriche a causa della vicinanza della catena montuosa alla costa. Vetta dei monti Aurunci \u00e8 il Monte Petrella (1533 m s.l.m.), sul cui versante orientale \u00e8 posizionato il centro storico del capoluogo, Spigno Saturnia. A ovest vi sono le catene parallele del Monte S.Angelo-Monte Altino-Redentore e degli Aurunci di Itri. Le localit\u00e0 storiche di gran parte delle centri della comunit\u00e0 sorgono in posizione sovraelevata come conseguenza del forte incastellamento medievale del basso Lazio.\nComposizione.\nLa XVII Comunit\u00e0 Montana dei Monti Aurunci consta di sette comuni:"}
{"id": "1182485", "revid": "287204", "url": "https://it.wikipedia.org/wiki?curid=1182485", "title": "Emperipolesi", "text": "In anatomia patologica, lemperipolesi (dal greco \u1f10\u03bd, \u00abdentro\u00bb, e \u03c0\u03b5\u03f1\u03b9\u03c0\u03bf\u03bb\u03ad\u03bf\u03bc\u03b1\u03b9, \u00abtrasmigrare\u00bb) \u00e8 un fenomeno che consiste nel passaggio di linfociti all'interno di cellule eucariote.\nDi solito lo si riscontra nelle infiammazioni croniche tipo la rettocolite ulcerosa, prostatiti croniche, gastriti croniche, surrenaliti autoimmuni. \u00c8 possibile ritrovare in questi casi la presenza di polimorfonucleati all'interno di cellule gastriche, enterociti, cellule prostatiche."}
{"id": "1182491", "revid": "287204", "url": "https://it.wikipedia.org/wiki?curid=1182491", "title": "L'occidentalizzazione del mondo", "text": "L'occidentalizzazione del mondo \u00e8 un saggio dello scienziato sociale Serge Latouche del 1989 sul tema della globalizzazione ed \"occidentalizzazione\" del mondo.\nContenuti.\nL'autore ripercorre la storia dell'imperialismo, del colonialismo e della decolonizzazione che hanno stravolto i sistemi economici e profondamente mutato gli scenari culturali di tutte le aree del mondo, ed hanno portato ad una \"assimilazione ed uniformazione\" ai valori \"occidentali\". Cerca quindi di identificare la natura del soggetto di questi processi: l\"'occidente\". Lo definisce come un'entit\u00e0 non pi\u00f9 solo geografica, ma ideologica, che \u00e8 stata caratterizzata dal sentirsi espressione di una \"razza bianca\", fino all'ingresso del Giappone a pieno titolo nella sua sfera. Fondamentale \u00e8 l'aspetto religioso inoltre, con l'universalit\u00e0 del messaggio cristiano e l'individualismo protestante alla base della politica dei diritti umani e dell'utilitarismo. Da questi valori scaturisce il \"messaggio etico\" che si attribuisce l'occidente: la \"missione\" di liberazione degli uomini dall'oppressione e dalla miseria. Ma per Latouche:\nL'altro carattere saliente dell'Occidente \u00e8 lo stretto legame con capitalismo e industrializzazione. Ma nemmeno questo, essendo storicamente contingente, ne esaurisce l'essenza. Possiamo quindi cogliere il \"concetto di Occidente\" soltanto nel suo movimento, come unit\u00e0 fondamentale di una serie di fenomeni dispiegatisi nella storia. E questa dinamica, che ha visto muovere nel tempo il centro del fenomeno, e non permette di prevedere dove esso sar\u00e0 domani, ha fatto s\u00ec che l\"'Occidente\" si sia identificato con il paradigma \"deterritorializzato\" a cui ha dato origine. \nSecondo Latouche l'interpretazione del fenomeno imperialista/coloniale data dalle analisi marxiste non \u00e8 sufficiente: concentrarsi sul lato economico, sulla necessit\u00e0 di spazi per il capitale e sullo sfruttamento porta a non vedere il dinamismo culturale ad essi connesso. Il \"terzo mondo\" viene sempre descritto in condizione di \"abbandono\". Questa condizione \u00e8 causata da una \"deculturazione\" che si aggrava a causa della terapia: le politiche di \"sviluppo\":\nQuesto processo \u00e8 accompagnato ed interconnesso a tre fenomeni che si verificano in ogni \"area in via di sviluppo\": l'industrializzazione, l'urbanizzazione e il nazionalitarismo (organizzazione nazionale sempre pi\u00f9 importante e burocratizzazione), caratteristici di ogni \"modernizzazione\". Che non comportano per\u00f2 automaticamente il benessere diffuso che promettono, ma anzi sono spesso portatori di distruzione di ci\u00f2 che poi si vorrebbe ricostruire diversamente.\nLa crisi dell'occidentalizzazione e dello sviluppo \u00e8 principalmente culturale: i delusi e gli ingannati, vittime dal mito dello sviluppo si rivolgono a una ri-culturalizzazione di matrice antioccidentale. Fallimento che si pu\u00f2 vedere nel mancato sviluppo del \"terzo mondo\" e nella scomparsa di uno spazio sociale sul quale si impianti l'occidentalizzazione. Anche i paesi che hanno scelto il modello sovietico di sviluppo, considerato dall'autore una variante di quello capitalistico, non hanno avuto esiti migliori. Che una parte delle persone si considerino \"povere\" \u00e8 in un certo senso fisiologico per l'esistenza della \"macchina\" capitalistica, perch\u00e9 a livello simbolico la povert\u00e0 \u00e8 il segno dell'inferiorit\u00e0 nell'immaginario occidentale, ed \u00e8 in esso necessario che ci sia sempre qualcuno \"sotto\".\nAnche l'ordine dello stato-nazione moderno \u00e8 messo in discussione da questi processi globali. Il capitale, dopo esser prima divenuto centrale in questa istituzione, ed aver poi messo in discussione la stessa \"sovranit\u00e0 economica\" degli stati, porta alla crisi dello stato-nazione, che vede il proprio potere espropriato della finanza transnazionale. Questa \"deterritorializzazione\" della societ\u00e0 si accompagna alla \"transculturazione\", tendenzialmente monodirezionale, portata dai \"consumi culturali\". Tutto ci\u00f2 non porta ad un nuovo \"ordine mondiale\", ma ad un \"disordine\", una crisi di civilt\u00e0. D'altra parte per l'autore:\nIl rinnegamento del passato non \u00e8 quindi necessario come si \u00e8 fatto credere, e risultano anche economicamente pi\u00f9 vitali situazioni socio-culturali che hanno saputo fare un buon \"bricolage\" con gli elementi che hanno avuto a disposizione. Una forma di postmodernit\u00e0 che si insinua nelle maglie dell'ordine mondiale in crisi. Ci\u00f2 ha provocato una reazione da parte dell'occidente, che cerca di imbrigliare l'economia informale, dal punto di vista commerciale e normativo. D'altra parte quest'esperienza ha permesso di riconoscere che \"il lavoro informale esiste anche nel cuore delle societ\u00e0 avanzate\", e mettere in discussione il carattere di ovviet\u00e0 che l'occidente riconosce al lavoro formale. Questa rappresentazione \u00e8 centrale nell'immaginario economico, e si basa a livello antropologico sul naturalismo e sull'individualismo, a livello sociale sulla concezione utilitarista e a livello fisico sulla dominazione della natura. Inoltre l'ideale del lavoro \u00e8 messo in crisi dal progressivo spostamento di esso verso ci\u00f2 che nell'economia classica veniva definito \"lavoro non produttivo\". La messa in discussione del pilastro su cui si basa il sistema socioculturale nonch\u00e9 economico potrebbe anche portare ad una crisi dell'intero sistema."}
{"id": "1182510", "revid": "15756", "url": "https://it.wikipedia.org/wiki?curid=1182510", "title": "Coriza", "text": "C\u00f2riza o anche C\u00f2rizza (in albanese: Kor\u00e7a o Kor\u00e7\u00eb) \u00e8 un comune albanese, capoluogo dell'omonima prefettura. Si trova nell'Albania centro-meridionale, non lontana dai confini con Grecia e Macedonia del Nord.\nIn seguito alla riforma amministrativa del 2015, a Coriza sono stati accorpati i comuni di Drenov\u00eb, Lekas, Mollaj, Qend\u00ebr Bulgarec, Vithkuq, Voskop e Voskopoja, portando la popolazione complessiva a 75.994 abitanti (dati censimento 2011).\n\u00c8 la sesta citt\u00e0 pi\u00f9 grande dell\u2019Albania. Si trova su un altopiano a circa 850 m sopra il livello del mare, circondato dalle montagne della Morava.\nEtimologia.\nCoriza \u00e8 chiamata diversamente in altre lingue: aromeno: \"Curceaua\" o \"Corceao\"; bulgaro: \"\u0413\u043e\u0440\u0438\u0446\u0430, Goritsa\"; greco: \"\u039a\u03bf\u03c1\u03c5\u03c4\u03c3\u03ac, Korytsa\"; macedone: \"\u0413\u043e\u0440\u0438\u0446\u0430, Goritsa\"; turco: \"G\u00f6rice\"; italiano: \"Corcia\".\nLa parola \"gorica\" significa \"collina\" nelle lingue slave meridionali, ed \u00e8 un toponimo molto comune in Albania e nei paesi slavi (ad esempio Podgorica in Montenegro, Gorizia, Dolna Gorica nel comune di Pustec e cos\u00ec via). \u00c8 diminutivo del toponimo slavo \"gora\", che significa montagna, che si trova anche nei toponimi in tutti i paesi slavi e in paesi non slavi come l'Albania, la Grecia e l'Italia.\nStoria.\nMedioevo e dominazione ottomana.\nDal XIII secolo Coriza si trattava di un piccolo insediamento chiamato \"Episkopi\" (dal greco \u0395\u03c0\u03b9\u03c3\u03ba\u03bf\u03c0\u03ae, \"vescovado\"). La citt\u00e0 moderna risale al 1480, quando Iljaz Bey Mirahor, durante il regno del sultano ottomano Bayezid II, svilupp\u00f2 la citt\u00e0 dopo essere diventato amministratore e costru\u00ec una moschea che tutt\u2019oggi porta il suo nome. Coriza era un sangiaccato del Vilayet di Monastir nell'Impero ottomano conosciuto con il nome turco \"G\u00f6rice\".\nLa citt\u00e0 inizi\u00f2 a prosperare quando la vicina citt\u00e0 di Moscopoli fu attaccata dalle truppe musulmane albanesi di Al\u00ec Pasci\u00e0 di Tepeleni nel 1788. Coriza crebbe come parte della sua popolazione che proveniva dalla vicina Moscopoli. Le fonti greche (Liakos e Aravandinos) hanno annotato le origini delle popolazioni aromaniche di Coriza, di cui la maggioranza proveniente da Moscopoli, altre provenivano dai villaggi di Shal\u00ebs e Kolonj\u00eb che stabilirono il distretto del mercato della citt\u00e0 noto come Varosh. Gli aromani del sottogruppo \"Arvanitovlach\" che all'inizio del XIX secolo giunsero nell'area giocarono un ruolo significativo nello stabilire la classe urbana cristiana di Coriza. Nell'opera dell'autore greco Psalidas, la \"Geografia\" del 1830, scrisse che nel distretto di Varosh a Kor\u00e7\u00eb vivevano 100 famiglie aromane.\nSecondo il diplomatico francese Fran\u00e7ois Pouqueville, nel 1805 vivevano in citt\u00e0 1.300 famiglie, due terzi cristiane. La citt\u00e0 pass\u00f2 dall'avere una popolazione di 8.200 (1875) a 18.000 (1905) abitanti e tra questi erano classificati come greci e il resto come albanesi. Probabilmente furono considerati greci poich\u00e9 aderivano al cristianesimo ortodosso, ma Michael Palairet sostenne che la maggior parte erano aromani (Vlachs). Altre fonti hanno tuttavia caratterizzato la popolazione come principalmente albanese all'inizio del ventesimo secolo, mentre altri come greca. Il greco era la lingua dell'\u00e9lite e la maggior parte della popolazione aromena impegnata nel commercio, nell'artigianato e nel commercio internazionale divenne una delle comunit\u00e0 pi\u00f9 ricche dell'Epiro e della Macedonia. Gli albanesi invece si impegnavano principalmente nell'allevamento, l'agricoltura ed erano per lo pi\u00f9 poveri. Gli abitanti della citt\u00e0 parlavano albanese e greco.\nL'isolamento culturale di Coriza fu ridotto grazie alle scuole greche, la prima fondata in citt\u00e0 nel 1724.\nSuccessivamente, gli intellettuali rivoluzionari musulmani albanesi della citt\u00e0 emersero negli anni intorno al 1840 con l\u2019intento di preservare l'Albania musulmana all'interno di uno stato ottomano riformato. A causa della crescente ellenizzazione degli anni Settanta dell'Ottocento, quei sentimenti furono sostituiti dal concetto di una nazione albanese basata su fattori linguistici e culturali attraverso la lotta contro un Impero ottomano in rovina. Durante la tarda epoca ottomana, gli albanesi ortodossi coinvolti nel risveglio nazionale albanese provenivano principalmente da Coriza e dalle aree circostanti. D'altra parte, il consiglio comunale della citt\u00e0, noto come demogerontia (\u0394\u03b7\u03bc\u03bf\u03b3\u03b5\u03c1\u03bf\u03bd\u03c4\u03af\u03b1), e il vescovado della citt\u00e0, che si riconoscevano come greci, inviarono un memorandum segreto al dipartimento degli uffici esteri della Grecia, suggerendo vari modi per affrontare le attivit\u00e0 degli albanesi nazionalisti. Nel 1885, Jovan Cico Kosturi divenne il fondatore di un comitato chiamato Societ\u00e0 Culturale Albanese, insieme a Thimi Marko e Orhan Pojani, ma l'organizzazione fu soppressa dalle autorit\u00e0 ottomane e dalla Chiesa ortodossa, ma continu\u00f2 ad operare clandestinamente e prosegu\u00ec le sue attivit\u00e0 come Comitato segreto di Coriza (\"Komiteti i Fsheht\u00eb i Kor\u00e7\u00ebs\"), e due anni dopo, nel marzo 1887, con l'aiuto dei fratelli Frash\u00ebri, il Comitato segreto istitu\u00ec la prima scuola albanese.\nNel tardo periodo ottomano, gli abitanti di Coriza e delle aree circostanti emigrarono all'estero per maggiori opportunit\u00e0 economiche, andando in paesi ortodossi come Romania, Grecia e Bulgaria, mentre i musulmani andarono a Istanbul eseguendo principalmente lavori di manodopera umile.\nLa migrazione dei coriziani della fine del diciannovesimo secolo fu prevalentemente verso gli Stati Uniti, dove andarono a lavorare l\u00ec, risparmiando denaro e con l'intento di tornare a casa.\nEra moderna.\nIl dominio ottomano su Coriza dur\u00f2 fino al 1912; sebbene la citt\u00e0 e i suoi dintorni dovessero diventare parte del Principato di Bulgaria secondo il trattato di Santo Stefano del 1878, il trattato di Berlino dello stesso anno restitu\u00ec l'area al dominio ottomano. Nel 1910 la \"Alleanza della Chiesa\" degli albanesi ortodossi locali port\u00f2 alla proclamazione di una chiesa albanese da parte di Mihal Grameno, ma questo sforzo fu troppo isolato per avere un impatto sulla popolazione. La vicinanza di Coriza alla Grecia, che dichiar\u00f2 l'intera popolazione ortodossa come greca, port\u00f2 alla sua accanita contestazione nelle guerre balcaniche del 1912-1913. Le forze greche occuparono la regione a dispetto dagli Ottomani il 6 dicembre 1912 e in seguito procedettero ad imprigionare i nazionalisti albanesi della citt\u00e0. La sua annessione all'Albania nel 1913 fu contestata dalla Grecia, che la rivendic\u00f2 come parte di una regione chiamata \"Epiro settentrionale\" e provoc\u00f2 una ribellione da parte della popolazione greca residente nella regione, che chiese l'intervento dell'esercito greco. Questa ribellione fu inizialmente soppressa dai comandanti olandesi della gendarmeria albanese, che consisteva in 100 albanesi guidati dal patriota ortodosso albanese Themistokli G\u00ebrmenji, e come risultato il vescovo greco-ortodosso locale Germanos e altri membri del consiglio comunale furono arrestati ed espulsi dagli olandesi.\nTuttavia, secondo i termini del Protocollo di Corf\u00f9 (maggio 1914), la citt\u00e0 divenne parte della Repubblica autonoma dell'Epiro settentrionale all'interno dei confini del principato di Albania, mentre il 10 luglio 1914 le forze dell'Epiro settentrionale greco subentrarono in citt\u00e0.\nPrima guerra mondiale.\nNell'ottobre del 1914 la citt\u00e0 torn\u00f2 sotto l'amministrazione greca. Durante il periodo dello scisma nazionale (1916) in Grecia, scoppi\u00f2 una rivolta locale, e con il supporto militare e locale Coriza pass\u00f2 sotto il controllo del Movimento di difesa nazionale di Eleutherios Venizelos, rovesciando le forze monarchiche. Tuttavia, a causa degli sviluppi sul Fronte macedone della prima guerra mondiale, la citt\u00e0 pass\u00f2 presto sotto il controllo francese (1916-1920) come Repubblica Autonoma di Coriza.\nI francesi inizialmente conferirono il controllo di Coriza e dell'area circostante agli alleati greci, ma le bande albanesi di guerilla dette \"\u00e7eta\" guidate da Themistokli G\u00ebrmenji e Sali Butka combatterono contro le forze Venizeliste per l'autosomministrazione albanese. L'8 dicembre 1916, il generale francese Sarrail stabil\u00ec che la politica militare francese dovesse sostenere la rivolta nazionalista albanese; convertendo la rivolta albanese alla causa alleata, Sarrail sperava di proteggere il fronte sinistro e di unirsi agli italiani a Valona per scoraggiare gli austriaci dal cercare di avanzare attraverso l'Albania. Inoltre, una Coriza alleata, pacifica e stabile sotto l'influenza francese ridusse il numero di truppe che l'esercito francese aveva bisogno di impegnare per mantenere l'area. Il 10 dicembre 1916, quattordici delegati albanesi, composti da sette musulmani e sette cristiani, proclamarono la Repubblica autonoma albanese di Coriza. I francesi accettarono queste richieste e i quattordici rappresentanti di albanesi e il colonnello Descoins firmarono un protocollo che proclamava la nascita della Repubblica Autonoma Albanese di Coriza sotto la protezione militare dell'esercito francese e con Themistokli G\u00ebrmenji come presidente. I francesi perseguirono politiche che rafforzavano le espressioni del nazionalismo albanese. Le scuole greche vennero chiuse, il clero greco e i notabili pro-greci espulsi mentre consentivano l'istruzione albanese e promuovevano l'autogoverno albanese attraverso la repubblica autonoma di Coriza, sebbene le scuole greche fossero riaperte dopo un anno e due mesi nel febbraio 1918. Un altro fattore che rafforz\u00f2 i sentimenti albanesi tra la popolazione fu il ritorno di emigranti albanesi ortodossi, principalmente a Coriza e nelle zone circostanti, che avevano raggiunto all'estero sentimenti nazionalisti albanesi. Il cambiamento della politica francese a sostegno degli albanesi scatur\u00ec alcune tensioni tra Francia e Italia; i francesi assicurarono agli italiani di non avere rivendicazioni territoriali nella regione di Coriza; il generale Sarrail si giustific\u00f2 spiegando che le relazioni consistevano solo sul fatto che gli albanesi locali avessero proclamato la repubblica, chiedendo che fosse posto sotto la protezione francese e che Descoins avesse semplicemente rispettato i desideri della popolazione locale.\nIl 16 febbraio 1918, il successore di Sarrail abrog\u00f2 ufficialmente la proclamazione e, dopo il rientro della Grecia in guerra, fece concessioni alle richieste greche inclusa la riapertura delle scuole greche, ma gli albanesi si assicurarono che ci\u00f2 non minacciasse la loro indipendenza. La Repubblica autonoma albanese di Coriza rimase una realt\u00e0 sul territorio, continuando a governare e battere la sua bandiera, mentre la cooperazione interreligiosa fu mantenuta anche con musulmani e cristiani riconoscenti ai francesi per aver permesso loro di continuare la loro autogoverno senza troppe interferenze.\nLa Repubblica autonoma di Coriza fu molto importante per il movimento nazionalista albanese, poich\u00e9 dimostr\u00f2 al mondo una rinascita al potere per il nazionalismo albanese in una delle aree in cui era stato il pi\u00f9 forte prima della guerra, e dimostr\u00f2 anche con successo la cooperazione tra Cristiani e musulmani albanesi nel governo. Si ritiene che il governo sia stato un esperimento riuscito nell'autogestione albanese, poich\u00e9 i francesi permisero all'entit\u00e0 di comportarsi come se fosse uno stato indipendente, coniando la propria moneta, introducendo la propria bandiera e stampando i propri francobolli. Secondo Stickney, la repubblica diede agli albanesi l'opportunit\u00e0 per l'autogoverno sotto la leggera tutela dei francesi, e furono in grado di costruire uno stato, senza la grande rivalit\u00e0 di potere che aveva assediato il precedente governo di re Guglielmo.\nLa Conferenza degli ambasciatori, considerando le rivendicazioni dell'Albania nei confronti dell'area, ha commissionato un rapporto della Societ\u00e0 delle Nazioni composto da tre membri dei commissari di terra nel dicembre 1921. Un commissario, il professore finlandese J. Sederholm, probabilmente basato su rapporti di parte albanesi, not\u00f2 nel 1922 che la popolazione di Coriza era \"interamente albanese ed il numero dei greci era insignificante\" e continu\u00f2 che \"ci sono, comunque, tra la popolazione due partiti, uno nazionalista e l'altro grecofilo\" Alla fine rimase parte dell'Albania, come determinato dalla Commissione per i confini internazionali, che affermava i confini del paese del 1913. Sebbene durante la Conferenza di Pace di Parigi i funzionari albanesi abbiano assicurato delle assicurazioni per il riconoscimento della minoranza greca, durante il 1920 la lingua greca fu proibita nell'educazione locale, nella vita religiosa e in privato all'interno di Coriza. Nel novembre del 1921 le autorit\u00e0 albanesi espulsero il vescovo metropolita greco-ortodosso Jakob. Questo evento innesc\u00f2 dimostrazioni da parte della comunit\u00e0 ortodossa della citt\u00e0.\nLe quote di immigrazione durante il 1922-24 limitarono gli ex migranti che ritornavano negli Stati Uniti e gli abitanti di Coriza quindi migrarono in Australia a Moora, nell'Australia Occidentale e a Shepperton, nel Victoria occupandosi di occupazione agricola e agricola.\nSeconda guerra mondiale e periodo comunista.\nLe forze italiane occuparono Coriza nel 1939, insieme al resto del paese. Durante la guerra greco-italiana divenne la principale base d\u2019avanzata delle forze aeree italiane. Tuttavia, la citt\u00e0 pass\u00f2 sotto il controllo delle forze elleniche in avanzata, il 22 novembre 1940, durante la prima fase della controffensiva greca. La citt\u00e0 rimase sotto il controllo greco fino all'invasione tedesca della Grecia nell'aprile del 1941. A Coriza era di base la divisione \"Arezzo\" e la citt\u00e0 era una sorta di quartiere generale dell'invasione italiana della Grecia.\nDurante l'occupazione, la citt\u00e0 divenne un importante centro di resistenza comunista all'occupazione dell'Asse dell'Albania. L'istituzione del Partito del Lavoro Albanese, il Partito Comunista, fu formalmente proclamata a Coriza nel 1941. Nel gennaio 1943 partigiani albanesi avevano gi\u00e0 attaccato i fascisti a Voskopoja.\nIl 9 settembre 1943 (il giorno dopo l'armistizio di Cassibile), il generale Arturo Torriano ordin\u00f2 di aprire il fuoco su una manifestazione antifascista, davanti alla moschea e alla cattedrale ortodossa. Alla manifestazione presero parte nella maggioranza gente disarmata con donne e bambini. 32 furono i morti rimasti a terra direttamente sulla piazza mentre altri 27 perderanno la vita in ospedale, per un totale di 59 morti e pi\u00f9 di 120 feriti. Su questa vicenda e sui motivi che spinsero Torriano a far aprire il fuoco su gente inerme permangono molti dubbi mai chiariti. Tra le ipotesi, due sembrano essere quelle pi\u00f9 probabili: quella di mantenere il recente accordo coi nazisti di stanza in citt\u00e0 ma soprattutto quello del sospetto che, restando uccisi i capi della resistenza, invisi ad Enver Hoxha possa quest'ultimo aver spinto gli altri capi e la gente a manifestare per provocare la risposta italiana. Nella memoria ufficiale del comunismo albanese il massacro rimarr\u00e0 nell'oblio. Una breve targa ricorda l'eccidio nella piazza: \u00abil 9 settembre del 1943, in questo luogo, dopo una manifestazione antifascista vennero uccisi 59 dimostranti e i feriti furono 120.\u00bb.\nDopo il ritiro dell'Italia dalla guerra nel 1943, i tedeschi occuparono la citt\u00e0 fino al 24 ottobre 1944.\nIl dominio albanese fu restaurato nel 1944 in seguito al ritiro delle truppe tedesche.\nIl periodo della Repubblica Popolare Socialista d'Albania fu un periodo difficile nella regione. Il presidente Enver Hoxha perseguit\u00f2 i ricchi, nonostante avessero combattuto per la creazione del comunismo in Albania combattendo contro le occupazioni fasciste, e chiuse i luoghi di culto. Subito dopo la seconda guerra mondiale molte persone fuggirono a Boston, negli Stati Uniti d'America dove si unirono a una comunit\u00e0 di albanesi-americani, che in precedenza erano emigrati l\u00ec.\nPeriodo post-comunista.\nDopo il 1990, Coriza fu una delle sei citt\u00e0 in cui il Nuovo Partito Democratico vinse tutti i collegi elettorali. Le rivolte popolari del febbraio 1991 si conclusero con la caduta della statua di Hoxha. Dopo la caduta del comunismo, la citt\u00e0 cadde in disinteresse in molti aspetti. Tuttavia, dagli anni 2000, la citt\u00e0 ha vissuto un rinnovamento quando le strade e i vicoli principali vennero ricostruiti, come le ville storiche, inoltre fu introdotto un calendario di eventi, dipinte le facciate dei palazzi del periodo comunista e rinvigoriti i parchi cittadini. L'Unione europea sta finanziando la ristrutturazione del vecchio bazar di Coriza mentre il centro citt\u00e0 \u00e8 stato ridisegnato ed \u00e8 stata costruita una torre di guardia.\nEconomia.\nCoriza \u00e8 ai margini dell'ex palude di Maliqi, i cui lavori di bonificazione furono iniziati durante l'occupazione italiana dell'Albania ed \u00e8 ora un centro di lavorazioni dei prodotti agricoli: cereali, zucchero, latticini, e soprattutto per la sua birra Kor\u00e7a.\nNei dintorni di Coriza si hanno giacimenti di carbone.\nSociet\u00e0.\nReligione.\nLa popolazione professa la religione cristiana ortodossa essendo la citt\u00e0 da sempre un importante centro della Chiesa ortodossa albanese e dal 1670 sede vescovile metropolitana.\nSono presenti diverse chiese, prima fra tutte la nuova Cattedrale della Resurrezione di Cristo, ricostruita interamente in stile neo-bizantino nel 1992 dopo la distruzione da parte del regime comunista.\nPresente in citt\u00e0 anche una comunit\u00e0 islamica sunnita e nei dintorni con la moschea Iljaz Mirahori del 1494 (una delle pi\u00f9 antiche dell'Albania), come pure la comunit\u00e0 bektashi con la tekke Turan.\nCultura.\nUniversit\u00e0.\nCoriza \u00e8 sede di una universit\u00e0 intitolata dal 1994 al patriota albanese Fan Stilian Noli che fu anche politico, religioso, traduttore, scrittore e critico di musica e che nel 1924 fu per premier dopo la vittoria della Rivoluzione Democratica.\nL'Universit\u00e0 venne fondata il 7 gennaio 1992, ereditando l'esperienza dell'Istituto Agrario di Kor\u00e7e fondato nel 1971. Oggi l'Universit\u00e0 ha tre Facolt\u00e0: Agraria, Scienze della formazione ed Economia. Nel 1994 \u00e8 stata istituita anche l'Alta scuola di infermeria.\nGli studi sono suddivisi in due tipi: a tempo pieno e \"part time\" e l'insegnamento si basa sul Processo di Bologna. Dal 2008 si studiano 16 programmi di studio. Alla facolt\u00e0 di Scienze della Formazione viene conseguita la laurea di primo livello in lingua e letteratura, lingua Inglese, filosofia e sociologia, matematica e informatica, matematica e fisica, pedagogia. Alla facolt\u00e0 di economia viene conseguita la laurea di primo livello in finanza, management, marketing e turismo. Alla facolt\u00e0 agraria viene conseguita la laurea in agroalimentare, agrobusiness e orticultura. All'Alta Scuola di infermeria viene conseguita la laurea in infermeria generale e ostetricia.\nNell'ottobre 2009, all'inaugurazione dell'anno accademico 2009-2010, l'Universit\u00e0 e precisamente la Facolt\u00e0 di Economia ha istituito la sua filiale, ramo di turismo, a Pogradec, una citt\u00e0 a 40\u00a0km circa da Coriza. La citt\u00e0 di Pogradec \u00e8 famosa per il suo straordinario lago che porta il nome di Ocrida e per i nomi di grandi poeti e scrittori albanesi, quali Lasgush Poradeci e Mitrush Kuteli.\nMusei.\nI principali musei di Coriza sono:\nSport.\nIl KS Sk\u00ebnderbeu \u00e8 la societ\u00e0 calcistica con sede in citt\u00e0."}
{"id": "1182513", "revid": "486946", "url": "https://it.wikipedia.org/wiki?curid=1182513", "title": "Kor\u00e7\u00eb", "text": ""}
{"id": "1182514", "revid": "486946", "url": "https://it.wikipedia.org/wiki?curid=1182514", "title": "Kor\u00e7a", "text": ""}
{"id": "1182516", "revid": "486946", "url": "https://it.wikipedia.org/wiki?curid=1182516", "title": "Korce", "text": ""}
{"id": "1182520", "revid": "1543377", "url": "https://it.wikipedia.org/wiki?curid=1182520", "title": "Samogizia", "text": "La Samogizia (in samogitico: \"\u017demait\u0117j\u0117\", ; ; ; ), letteralmente le \"terre basse\" \u00e8 una regione storica ed etnografica della Lituania, situata nel nord-ovest del Paese tra il corso inferiore del fiume Nemunas e quello superiore dei fiumi Dubysa e Venta. La Samogizia vanta una lunga storia scritta e tradizioni culturali assai caratteristiche, oltre che una propria lingua, quella samogitica.\nSul territorio della regione si trova l'altopiano samogitico: il paesaggio si alterna con rilievi collinari morenici, boschi di pini e misti, prati, pascoli, piccoli laghi e fiumi.\nLa citt\u00e0 pi\u00f9 popolosa della regione etnografica \u00e8 \u0160iauliai (oltre 130.000 abitanti), mentre la capitale storica \u00e8 Tel\u0161iai (oltre 30.000).\nEtimologia.\nTradizionalmente si crede che il nome Samogizia (\"\u017demaitija\") derivi dalla parola lituana \"\u017eema\", che significa \"basso\". Secondo molti storici, tale termine era usata per indicare le terre meridionali del Nemunas rispetto al resto della Lituania. Allo stesso tempo, alcuni moderni ricercatori lituani interpretano il significato del nome \"Zhamoyt\" come bacino di pianura di Nyavyazhy. Secondo un'altra ricostruzione, la parola \"Zhamoyt\" richiami e sia affine al lituano \"\u017eem\u0117\", che in lituano significa \"terra\". La versione in latino della regione, ovvero \"Samogitia\", potrebbe aver condizionato la versione arcaica scritta nelle lingue slave orientali della Samogizia (si pensi al bielorusso \u0421\u0430\u043c\u0430\u0433\u0456\u0446\u0456\u044f, \"Samahitsija\").\nGeografia.\nLa regione si trova nella Lituania occidentale, nei territori della municipalit\u00e0 della citt\u00e0 di Palanga, Rietavas, Taurag\u0117, \u0160ilal\u0117, Skuodas, Jurbarkas, Ma\u017eeikiai, Kretinga, Plung\u0117, Tel\u0161iai, Akmen\u0117, Kelm\u0117, \u0160iauliai, Raseiniai, parti orientali delle municipalit\u00e0 del distretto di Klaip\u0117da e \u0160ilut\u0117, parti occidentali delle municipalit\u00e0 del distretto di Joni\u0161kis e \u0160iauliai. La citt\u00e0 maggiore \u00e8 \u0160iauliai, oppure Klaip\u0117da se anche quest'ultima \u00e8 considerata come facente parte della regione. Tel\u0161iai \u00e8 la capitale attuale, mentre Medininkai (oggi \"Varniai\") fu capitale una volta. Le citt\u00e0 maggiori, con pi\u00f9 di 20.000 abitanti, sono (il nome nella lingua della Samogizia, se diverso, \u00e8 scritto dopo il nome in lituano):\nDemografia e lingua.\nLa popolazione della Samogizia parla la lingua samogitica, un dialetto della lingua lituana che era nel passato considerato uno dei tre dialetti principali. I samogizi si dividono in coloro che parlano un dialetto settentrionale e uno meridionale, che sono poi ulteriormente suddivisi. Nel passato, nella regione di Klaip\u0117da, esisteva anche un dialetto occidentale, ma si \u00e8 estinto dopo la seconda guerra mondiale dopo che gli abitanti lasciarono la regione, essendo stati espulsi o perseguitati dalle autorit\u00e0 sovietiche. Dal XV/XVI secolo i samogizi della regione di Klaip\u0117da si chiamarono \"Lietuvininkai\", e dalla fine del XIX secolo si definirono invece \"Pr\u016bsai\"; dopo la seconda guerra mondiale il territorio del subdialetto occidentale fu abitato principalmente da samogizi del nord e del sud, e anche da altri lituani.\nLa Samogizia \u00e8 una delle regioni pi\u00f9 etnicamente omogenee della nazione, con una popolazione etnica lituana che supera il 99,5% in alcuni distretti; nella prima parte del XIX secolo la regione fu il centro principale della cultura lituana (i samogizi tendevano tradizionalmente ad opporsi ad ogni restrizione anti-lituana). La religione prevalente \u00e8 quella cattolica, anche se vi sono significative minoranze luterane nel sud.\nL'uso del dialetto samogitico sta diminuendo, poich\u00e9 molte persone tendono ad utilizzare il lituano standard; specialmente in alcuni consigli locali, per\u00f2, e specialmente a Tel\u0161iai, vi \u00e8 l'uso di scrivere alcune informazioni sui cartelli stradali anche in samogitico.\nStoria.\nEpoca antica.\nLa popolazione della Samogizia aveva in antichit\u00e0 una propria religione, ma l'etnogenesi degli antichi samogiti resta controversa per gli studiosi.\nLa Samogizia viene menzionata per la prima volta indirettamente in una fonte slava nel 1219, nell'ambito di un trattato dei principi della Galizia-Volinia e quelli lituani: tra i principi samogiti figuravano Erdvilas e Vykintas. Da allora, il termine Samogizia \u00e8 comparso regolarmente (talvolta al fianco di quello \"Lituania\") nella Cronaca di Galizia e Volinia sia prima della costituzione del Granducato di Lituania che in seguito. Nelle Cronache di Enrico di Livonia, un sacerdote tedesco che narra gli accadimenti nell'odierna Lettonia avvenuti all'inizio del XIII secolo, le terre della Samogizia adiacenti ai possedimenti dell'ordine di Livonia sono chiamate semplicemente \"Lituania\". Lo storico Saulius Suziedelis riferisce che al tempo la Samogizia costituiva una sorta di principato separato.\nDopo la conquista di gran parte della Livonia, i cavalieri portaspada rivolsero la propria attenzione ad altri territori abitati dai pagani baltici. Nel 1236, ebbe luogo una prima grande spedizione in Samogizia, la quale sarebbe da allora divenuta una terra contesa per secoli. La battaglia di \u0160iauliai, avvenuta in data 22 settembre 1236, l'esercito dei cavalieri portaspada e dei suoi alleati da un lato e l'esercito di samogiti e semigalli dall'altro si concluse con la sconfitta del primo. Ridotti numericamente ai minimi termini, i sopravvissuti dei cavalieri portaspada confluirono nel 1237 nell'ordine teutonico, attivo in Prussia. La nuova branca prese il nome di ordine di Livonia su autorizzazione del papa e rimase attiva nei territori posseduti nella regione compresa nell'odierna Lettonia. Poich\u00e9 la Samogizia frapponeva i territori posseduti dai teutonici da quelli amministrati dai livoniani si intuisce come questa regione divenne particolarmente ambita.\nIl territorio che in seguito sarebbe stato identificato dai tedeschi come Samogizia non includeva, almeno per alcuni secoli, la costa baltica, poich\u00e9 le popolazioni autoctone si concentravano lungo il corso superiore del fiume Venta e risiedevano fino ai confini geografici della Semigallia.\nPolitica.\nLa Samogizia era una regione autonoma del Granducato di Lituania, perse il suo status una volta che la Lituania fu occupata dalla Russia imperiale. La regione fu incorporata nella guberniya di Kaunas, e solo una sua piccola parte fu aggiunta a quella di Curlandia. Da allora la regione non ha uno status politico separato, anche se ci sono stati alcuni progetti per riformare amministrativamente la Lituania per farla tornare alle regioni etnocentriche tradizionali.\nLa Samogizia \u00e8 rappresentata dalla societ\u00e0 culturale samogizia, un gruppo interessato nella preservazione della cultura e della lingua della regione, oltre che dal \"\u017demaitijos parlamentas\" (letteralmente \"Parlamento della Samogizia\"), che si preoccupa dell'autonomia regionale basata sul corso storico degli eventi; ci\u00f2 include spesso la regione di Klaip\u0117da nel periodo bellico, pertanto la capitale \u00e8 talvolta considerata Klaip\u0117da anzich\u00e9 Tel\u0161iai. Lo stesso gruppo, guidato da Justinas Burba ha anche pubblicato il controverso giornale \"\u017demaitijos parlamentas\", che ha posto l'idea che l'Unione europea dovrebbe ripagare la Samogizia per la sua difesa dell'Europa contro i mongoli.\nArte.\nLa Samogizia era famosa per la lavorazione del legno. Le statuette di santi realizzate dagli artisti locali venivano impiegate per abbellire chiese, cappelle esterne e croci. Gli scultori erano chiamati \"dievdirbiai\", letteralmente creatori divini.\nSimboli.\nLo stemma ritrae un orso nero con artigli e collare d'argento e su sfondo rosso sormontato da una corona.\nLa bandiera della Samogizia ritrae invece lo stemma su sfondo bianco. \u00c8 una bandiera non rettangolare, che finisce con due triangoli, anzich\u00e9 la bandiera rettangolare utilizzata tipicamente. Le altre uniche bandiere triangolari non ufficiali sono quelle del Nepal e dell'Ohio, USA.\nSi crede che entrambi i simboli siano in uso da secoli, specialmente lo stemma (anche se esistono differenti teorie che ne attribuirebbero l'origine dal XIV o dal XVI secolo). I simboli furono anche utilizzati dal Ducato di Samogizia, e rappresentano i pi\u00f9 antichi simboli delle regioni etnografiche della Lituania.\nDato che la Samogizia non corrisponde a nessuna delle attuali suddivisioni amministrative della Lituania, questi simboli non sono utilizzati ufficialmente. Potrebbero comunque tornare in uso se la Lituania approvasse la riforma amministrativa.\nIl 21 luglio 1994 questi simboli vennero riconosciuti dal governo della Repubblica lituana."}
{"id": "1182522", "revid": "74173", "url": "https://it.wikipedia.org/wiki?curid=1182522", "title": "Samogitia", "text": ""}
{"id": "1182527", "revid": "324090", "url": "https://it.wikipedia.org/wiki?curid=1182527", "title": "Societ\u00e0 per le missioni estere di Parigi", "text": "La Societ\u00e0 per le missioni estere di Parigi (in latino \"Societas Parisiensis missionum ad exteras gentes\") \u00e8 una societ\u00e0 clericale vita apostolica di diritto pontificio. I membri della societ\u00e0 pospongono al loro nome la sigla M.E.P.\nStoria.\nNel 1653 il gesuita Alexandre de Rhodes, dopo aver svolto opera missionaria in Asia (Macao, Cocincina e Tonchino), torn\u00f2 in patria e cerc\u00f2 di convincere altri chierici e seminaristi a farsi missionari per l'Estremo Oriente.\nIl suo intento principale era quello di costituire una gerarchia cattolica in quelle terre, dove le comunit\u00e0 cristiane erano ormai numerose, e di formare sacerdoti nativi del luogo. Tale progetto era per\u00f2 ostacolato dal Portogallo, che rivendicava il diritto di patronato sulle Chiese che avevano sede nei suoi possedimenti.\nNumerosi esponenti del clero francese, soprattutto gli aderenti alla compagnia del Santissimo Sacramento e all'associazione dei \"Buoni Amici\", indirizzarono a lungo suppliche alla Santa Sede affinch\u00e9 venissero nominati vescovi per la Cocincina e il Tonchino. Nel 1657 una delegazione di cinque ecclesiastici francesi fu ricevuta in udienza da papa Alessandro VII. Il pontefice accolse le sue istanze e nel 1658 nomin\u00f2 due vicari apostolici per la Cocincina e il Tonchino: rispettivamente, Pierre Lambert de la Motte e Fran\u00e7ois Pallu.\nPrima di partire per l'oriente, nel 1660 Lambert de la Motte e Pallu aprirono a Parigi un seminario per formare i missionari destinati alle loro Chiese e nel 1663 la sede dell'istituto venne stabilita in rue du Bac: la Santa Sede approv\u00f2 la Societ\u00e0 per le missioni estere di Parigi l'11 agosto 1664.\nI padri della societ\u00e0 estesero rapidamente il loro territorio d'azione dal Vietnam alla Cambogia, ad Ava (Birmania), a Pegu, al Laos e alla Cina; dopo la soppressione della Compagnia di Ges\u00f9 sostituirono i gesuiti nelle missioni in India.\nIl seminario di rue du Bac rimase chiuso tra il 1792 e il 1815, a causa della Rivoluzione francese.\nAttivit\u00e0 e diffusione.\nGiuridicamente la societ\u00e0 dipende dalla Congregazione per l'evangelizzazione dei popoli. \u00c8 presente in Francia, in Madagascar e in numerosi paesi asiatici (Cina, Giappone, Cambogia, Corea del Sud, Malaysia, Singapore, India, Thailandia, Indonesia, Pakistan); la sede generalizia \u00e8 in rue du Bac a Parigi.\nAlla data del 31 dicembre 2005, la compagnia contava 19 case e 294 membri, 285 dei quali sacerdoti."}
{"id": "1182529", "revid": "123905438", "url": "https://it.wikipedia.org/wiki?curid=1182529", "title": "Barrayar (pianeta)", "text": "Barrayar \u00e8 un immaginario pianeta descritto nel \"Ciclo dei Vor\", una serie di racconti e romanzi di fantascienza della scrittrice statunitense Lois McMaster Bujold, comprendente l'omonimo romanzo del 1991.\nLa sua capitale \u00e8 Vorbarr Sultana.\nIl pianeta Barrayar di per s\u00e9 ha una popolazione molto ridotta rispetto a molti altri pianeti dell'universo.\nL'economia \u00e8 debole rispetto agli standard di molti altri pianeti e si basa principalmente sull'agricoltura. La valuta ufficiale \u00e8 il \"Marco Imperiale Barrayano\".\nBarrayar \u00e8 il pianeta-capitale dell'Impero Barrayano. Il sistema di governo consiste prevalentemente di leggi tramandate oralmente, ed \u00e8 ampiamente basato sull'importanza del principio del giuramento. \u00c8 guidato da un imperatore, che detiene il potere supremo e assoluto. Vi \u00e8 anche un organo legislativo noto come il \"Consiglio dei Conti\", che controlla in gran parte i flussi di denaro nell'Impero barrayano. Ciascun membro dei 60 componenti il Consiglio dei Conti controlla un Distretto, ovvero un territorio planetario di vaste dimensioni. Ad esempio, il Conte Vorkosigan controlla il Distretto di Vorkosigan.\nGeografia.\nBarrayar \u00e8 un pianeta di tipo terrestre, ma la sua vegetazione indigena non \u00e8 commestibile per la specie umana e per le specie viventi sulla Terra: per l'insediamento dei coloni fu necessaria la terraformazione. Il Pianeta possiede diversi continenti, isole e oceani. Poich\u00e9 vi sono aree con clima di tipo artico e zone temperate soggette a precipitazioni nevose invernali, ne deriva che vi siano anche terre emerse al di sotto delle calotte polari. La variet\u00e0 geografica \u00e8 simile a quella terrestre, con pianure, montagne, paludi, fiumi e vallate.\nCultura.\nBarrayar ha una cultura di tipo feudale, la cui casta dominante, i Vor, \u00e8 guidata da un imperatore e sessanta Conti, ciascuno dei quali governa un Distretto (su Barrayar il titolo di \"Conte\" deriva da contabile, in quanto i primi Conti erano esattori delle imposte). I Conti e i loro vassalli hanno doveri reciproci e obblighi l'uno verso l'altro. I membri della casta dominante hanno tutti il prefisso \"Vor\" prima del cognome originario. I cognomi originari erano in gran parte russi (di conseguenza i cognomi cos\u00ec generati ricordano per certi versi l'uso del prefisso \"Von\" per la casta degli Junker in Prussia nel secolo XIX).\nNel suo complesso, l'ambientazione non \u00e8 troppo dissimile dall'era Meiji, in particolare in quanto Barrayar rimase isolata dal resto della galassia conosciuta per parecchi secoli, involvendo ad un livello tecnologico quasi medievale. La modernizzazione procede in fretta al tempo in cui \u00e8 ambientato il \"ciclo dei Vor\", ma al prezzo di un vero e proprio shock culturale. Mentre le citt\u00e0 evidenziano un profilo di tipo moderno, molti territori rurali presentano condizioni ancora simili a quelle dell\"era dell'isolamento\".\nGruppi etnici.\nVi sono quattro gruppi etnici principali su Barrayar, discendenti da ceppi di lingua greca, russa, francese e inglese, cui presumibilmente appartenevano i primi coloni insediatisi sul pianeta.\nStoria.\nAl tempo del ciclo dei Vor, non molto \u00e8 noto della storia di Barrayar. Poco tempo dopo l'arrivo dei primi coloni, il passaggio spaziale attraverso il quale il pianeta era stato raggiunto si richiuse, isolandolo dal resto della galassia. L'era dell'isolamento comprende un periodo di circa duecento anni che va dal momento in cui il corridoio di transito, che aveva permesso l'inizio della colonizzazione del pianeta, si chiude fino a quando il pianeta viene riscoperto attraverso un nuovo corridoio che si diparte da Komarr.\nDurante questo periodo la civilt\u00e0 su Barrayar regredisce fino ad un livello medievale con l'instaurarsi di un regime feudale. Il potere viene preso da un imperatore e dai suoi \"conti\"; questi ultimi inizialmente esattori delle tasse per conto dell'imperatore diventano in seguito i suoi vassalli incaricati di governare sui vari distretti in cui si divide il pianeta. Si ha anche l'affermarsi di una nobilt\u00e0 guerriera, i \"Vor\", di cui fanno parte i conti e tutti i militari. Questa struttura politica resiste anche dopo la riscoperta del pianeta anche se viene lentamente modificata dall'influsso della civilt\u00e0 galattica.\nUn altro effetto dell'isolamento dalla civilt\u00e0 galattica \u00e8 la comparsa di numerose mutazioni dovute probabilmente al ridotto pool genetico dei coloni. A queste in mancanza di una tecnologia medica si pone rimedio tramite la pratica dell'infanticidio. Questa proseguir\u00e0 nelle regioni pi\u00f9 arretrate del pianeta anche dopo il ricongiungimento alla civilt\u00e0 galattica. Un altro effetto di tale pratica sar\u00e0 un viscerale odio dei barrayarani nei confronti delle mutazioni anche quando queste non sono accidentali ma frutto dell'ingegneria genetica.\nDurante l'era dell'isolamento vi furono frequenti guerre fra le varie fazioni Vor, fino al momento in cui l'imperatore Dorca il Giusto riusc\u00ec a unificare Barrayar sotto la sua egida. Furono questi secoli di lotta a rendere la cultura di Barrayar cos\u00ec pregna di militarismo, oltre all'invasione da parte del sistema di Cetaganda, che avvenne circa venti anni dopo la fine dell'era dell'isolamento. Durante il periodo dell'occupazione, che fu circa di altri vent'anni, circa cinque milioni di barrayani persero la vita. In seguito alla sconfitta dei cetagandani, Barrayar era determinata ad evitare che simili eventi potessero ripetersi, e conquist\u00f2 cos\u00ec Komarr, il pianeta che controllava il solo passaggio spaziale che consente l'accesso a Barrayar; la popolazione di Komarr aveva infatti venduto ai Cetagandani l'accesso alla flotta di invasione che aveva conquistato Barrayar. Questi eventi conferirono a Barrayar una reputazione militaristica nota in tutto il resto della galassia civilizzata, similmente alla Prussia o il Giappone pre-1945.\nLocalit\u00e0 importanti.\nVorbarr Sultana.\nLa capitale del pianeta Barrayar e del suo impero. Presumibilmente \u00e8 anche capitale del Distretto di Vorbarra. \u00c8 la sede di un importante accordo interno alla casta dei Vor. Ciascun Conte mantiene infatti una propria residenza nella citt\u00e0, che \u00e8 anche la sede dove l'imperatore normalmente risiede. Fu occupata dalla famiglia Vorkosigan durante il periodo della reggenza, che si svolse fra la morte dell'imperatore Ezar Vorbarra, e l'inizio dell'era dell'imperatore Gregor Vorbarra, suo nipote in linea diretta.\nResidenza imperiale.\n\u00c8 il palazzo in cui risiede ufficialmente l'imperatore nella citt\u00e0 di Vorbarr Sultana. La sua architettura \u00e8 estremamente moderna in alcune parti, mentre palesemente pi\u00f9 antica in altre, questo a causa della successione dei vari imperatori, ciascuno dei quali ordin\u00f2 la costruzione di nuove ali e nuove sale. La Residenza Imperiale contiene una sala da ballo centrale, stalle, gli appartamenti imperiali, un ampio giardino di corte, e un sistema di tunnel sotterranei segreti, alcuni dei quali collegati alla rete fognaria. I tunnel sotterranei erano progettati come via di fuga qualora l'edificio venisse attaccato dall'esterno. Durante la guerra civile che scoppi\u00f2 durante il periodo della reggenza, i tunnel risultarono determinanti per permettere la vittoria finale del reggente Aral Vorkosigan su Vidal Vordarian. Fu durante questa breve guerra che parte degli appartamenti imperiali vennero distrutti dall'incendio scoppiato durante la fuga di Cordelia Naismith dal palazzo. \nCasa Vorkosigan.\n\u00c8 la residenza ufficiale della famiglia Vorkosigan in citt\u00e0. \u00c8 in pratica la residenza in cui i Vorkosigan, pi\u00f9 impegnati nella politica dell'Impero che del Distretto, trascorrono la maggior parte del loro tempo. Si tratta di una grande residenza in pietra, situata vicino all'Universit\u00e0 di Vorbarr Sultana.\nCastello di Vorhartung.\nLuogo in cui avvengono le riunioni del Consiglio dei Conti, in quanto organo legislativo principale su Barrayar. \u00c8 anche sede delle cerimonie ufficiali riguardanti le personalit\u00e0 pi\u00f9 importanti. Vi si tiene, ad esempio, la cerimonia funebre in onore del conte Piotr Vorkosigan, padre di Aral, dopo la fine del periodo della reggenza, come narrato nel romanzo \"L'apprendista ammiraglio\". Nello stesso romanzo \u00e8 descritto un altro celebre episodio che si svolge nel castello, ovvero il processo, iniziato in contumacia, a Miles Vorkosigan, accusato di alto tradimento dagli avversari politici di suo padre, Aral Vorkosigan.\nQuartier generale della Sicurezza Imperiale.\n\u00c8 situato al centro di Vorbarr Sultana. Il progetto fu di un architetto paranoico e maniacale incaricato dall'Imperatore Pazzo Yuri. Si tratta di una serie di brutti edifici costruiti prevalentemente in una sostanza simile al cemento. Nonostante la sua bruttezza evidente, si tratta di una costruzione efficiente e sicura. Nel romanzo \"Memory\" si descrive come sia dotata di sistemi di filtrazione dell'aria di qualit\u00e0 pari o superiore a quelli di una nave spaziale, e rifornimenti continui di acqua e cibo.\nCaravanserraglio.\nNelle vicinanze del centro della parte antica di Vorbarr Sultana, questo quartiere era inizialmente un luogo malfamato e degradato, privo di servizi come l'acqua corrente e l'energia elettrica, le cui principali attrattive risiedevano nelle taverne e nei bordelli. Nel corso del tempo, grazie in particolare all'impegno di Cordelia Naismith, ha subito molti interventi migliorativi e ristrutturazioni.\nVorkosigan Surleau.\nVorkosigan Surleau \u00e8 un piccolo paese affacciato su un lago nel Distretto di Vorkosigan. Vi si trova la residenza estiva dei Vorkosigan, loro residenza principale quando capita loro di trovarsi nel Distretto. In origine, casa Vorkosigan era formata dalle caserme attorno al castello di Vorkosigan Vashnoi, che fu espugnato dall'esercito di Cetaganda durante la prima guerra cetagandana. Durante l'assedio nessuno era sopravvissuto."}
{"id": "1182530", "revid": "1543377", "url": "https://it.wikipedia.org/wiki?curid=1182530", "title": "Odilone di Girona", "text": "Origine.\nEra un nobile carolingio di cui non si conoscono gli ascendenti, probabilmente era di origine gota, come probabilmente lo erano quasi tutti i conti della regione.\nBiografia.\nFu eletto conte di Girona, dall'imperatore Carlo Magno e da suo figlio, il re d'Aquitania, Ludovico il Pio, come successore di Rostano, ma sull'inizio del suo governo non si hanno notizie certe, in quanto il predecessore, Rostano viene citato come conte di Gerona (\"Rostagnus comes Gerund\u00e6 pr\u00e6fuit\"), per l'ultima volta, nell'801 nella Vita Hludowici Imperatoris, mentre Odilone viene citato assieme a tutti i conti della marca di Spagna, \"Berane, Gauscelino, Gisclafredo, Odilone, Ermengario, Ademaro, Laibulfo et Erlino (\"Berane, Gauscelino, Gisclafredo, Odilone, Ermengario, Ademaro, Laibulfo et Erlino comitibus\"), per la prima volta il 2 aprile 812, nel documento n\u00b0 217 del \"Diplomatum Karolingiorum, Tomus I\".\nNell'812, diversi conti della Settimania e della Gotia, tra cui Odilone erano stati convocati ad Aquisgrana, alla corte di Carlomagno, perch\u00e9 accusati dai proprietari terrieri della regione, di origine visigota, di averli gravati di eccessivi tributi; Carlomagno diede ragione ai proprietari terrieri.\nOdilone viene ricordato in un documento di Ludovico il Pio, dell'822, come colui che aveva autorizzato a costruire un monastero a Banyoles.\nIl suo governo termin\u00f2, molto probabilmente, nello stesso 812, comunque prima dell'820, e gli succedette il conte di Barcellona, Ber\u00e0.\nDiscendenza.\nDi Odilone non si conoscono n\u00e9 il nome della moglie n\u00e9 alcuna discendenza."}
{"id": "1182533", "revid": "124009380", "url": "https://it.wikipedia.org/wiki?curid=1182533", "title": "Etimasia", "text": "Letimas\u00eca (, in greco \"preparazione\") \u00e8 un tema iconografico che prevede la rappresentazione di un trono vuoto con le insegne di Cristo. Il senso del tema \u00e8 che Cristo occuper\u00e0 il trono al suo ritorno sulla terra per il giudizio universale.\nGli attributi del trono spesso comprendono un cuscino sul quale \u00e8 posto il mantello da giudice (riferimento al giudizio divino), un libro chiuso (il Libro della Legge), la Croce e gli strumenti della Passione.\n\u00c8 un tema tipico dei mosaici bizantini ed in Italia si pu\u00f2 ammirare nella cupola del Battistero degli Ariani (V secolo circa) e nell'ultima delle tre fasce concentriche della cupola del Battistero Neoniano (prima met\u00e0 del V secolo), tutti e due situati a Ravenna; nei mosaici della basilica di San Marco a Venezia e della basilica di Santa Maria Assunta a Torcello, in quelli della cappella palatina del palazzo reale di Palermo e in quelli del duomo di Monreale, nonch\u00e9 nell'arco trionfale della basilica di Santa Maria Maggiore a Roma.\nA Palermo, all'interno di un medaglione, \u00e8 rappresentata la croce con due braccia, nella crociera la corona di spine, con accanto la lancia e la canna con la spugna, dinanzi alla quale \u00e8 il trono sul quale \u00e8 posto il libro con i sette sigilli sulla quale poggia la colomba dello Spirito Santo.\nL'etimasia del duomo di Monreale \u00e8 data sempre da un medaglione, con la croce a due braccia, la lancia e la canna, il trono posto innanzi alla croce sul quale \u00e8 steso il mantello blu di Cristo (la vesta umana), sul trono poggia lo Spirito Santo (la colomba), ai piedi del trono un vasetto nel quale sono contenuti i quattro chiodi della sua crocifissione. \nUn oculo dipinto ad affresco raffigurante il tema dell'etimas\u00eca \u00e8 presente nella parete absidale dell'arco trionfale della chiesa di Santa Maria foris portas a Castelseprio, a conferma del forte legame con la cultura orientale del notevolissimo ciclo di affreschi. "}
{"id": "1182534", "revid": "36426", "url": "https://it.wikipedia.org/wiki?curid=1182534", "title": "Cattedrale di Cefal\u00f9", "text": ""}
{"id": "1182535", "revid": "547034", "url": "https://it.wikipedia.org/wiki?curid=1182535", "title": "Comune urbano di Palanga", "text": "Il comune urbano di Palanga \u00e8 uno dei 60 comuni della Lituania, situato sulla costa, consistente delle piccole citt\u00e0 di B\u016bting\u0117, Nemirseta, Palanga e \u0160ventoji, e altri villaggi. Fa parte della regione della Samogizia."}
{"id": "1182536", "revid": "1543377", "url": "https://it.wikipedia.org/wiki?curid=1182536", "title": "Lago del Frassino", "text": "Il lago del Frassino \u00e8 un piccolo lago di origine glaciale situato in provincia di Verona, ai confini con la provincia di Brescia. Si estende nell'entroterra del comune di Peschiera del Garda, tra le frazioni di San Benedetto di Lugana e Broglie. L'ambiente geografico e naturalistico nel quale il laghetto si integra \u00e8 quello delle colline moreniche a sud del lago di Garda.\nLe dimensioni del bacino lacustre si aggirano intorno ai 75/80 ettari, per una lunghezza di 770\u00a0m e una larghezza di 380\u00a0m. La profondit\u00e0 massima \u00e8 di 15 metri. Altezza media: 80\u00a0m s.l.m. Vi sono tre immissari e due emissari di piccola portata, perci\u00f2 si hanno variazioni del livello dell'acqua molto lievi.\nIl laghetto del Frassino \u00e8 un biotopo di rilevanza europea e un'oasi naturale protetta per le sue peculiarit\u00e0 faunistiche e floristiche.&lt;br&gt; Al suo interno \u00e8 situato il \"Sito palafitticolo del Frassino\", inserito nella lista del patrimoni dell'umanit\u00e0 dell'Unesco nell'ambito del sito seriale transnazionale Siti palafitticoli preistorici dell'arco alpino.\nFlora e fauna.\nNegli ultimi anni alcune ricerche ornitologiche hanno evidenziato la ricchezza dell'avifauna locale. Nell'oasi sono state segnalate moltissime specie di uccelli, almeno 160, di cui una quarantina nidificanti, ma il laghetto \u00e8 fondamentale soprattutto come luogo sicuro per le anatre tuffatrici nei mesi invernali, in particolare il moriglione e la moretta. Altre anatre svernanti: moretta grigia, moretta tabaccata, germano reale, mestolone, alzavola, fischione, fistione turco e canapiglia, sporadiche orco marino, pesciaiola, quattrocchi, codone e volpoca. Comune il cormorano cos\u00ec come varie specie di aironi sia d'inverno che nei mesi estivi (nidificano il tarabusino, l'airone rosso e talora anche l'airone cenerino). Nidificano anche l'usignolo di fiume, la cannaiola comune, il cannareccione, il codibugnolo, cince, fringillidi oltre a picchio rosso maggiore e picchio verde; poi Folaga e Gallinella d'acqua. Anche alcuni rapaci frequentano il laghetto, solo il falco di palude e il lodolaio hanno nidificato sporadicamente.\nL'umido terreno circostante \u00e8 ricco di specie floristiche rilevanti: oltre infatti agli arbusti paludicoli e ai canneti \u00e8 da segnalare la presenza di un raro bosco planiziale con antichi pioppi e salici che consente la sopravvivenza a varie specie animali fra cui la Rana di Lataste (\"Rana latastei\"), specie minacciata e in estinzione.\nAnatre tuffatrici.\nIl Lago del Frassino \u00e8 fondamentale soprattutto come luogo sicuro per le anatre tuffatrici nei mesi invernali, in particolare il moriglione e la moretta. Queste anatre vengono a svernare nell'area gardesana dopo avere volato per chilometri e chilometri provenendo perlopi\u00f9 dall'Europa centro-orientale; la moretta con un viaggio pi\u00f9 lungo poich\u00e9 nidifica comunemente pi\u00f9 a nord del moriglione, che invece preferisce zone temperate. Le anatre trascorrono le ore diurne sostando sulle acque del laghetto del Frassino per poi passare la notte nel vicino Benaco (Lago di Garda) dove possono nutrirsi grazie alla presenza di Dreissena polymorpha. Questo bivalve, detto cozza zebra, introdotto accidentalmente o di proposito in Europa occidentale, \u00e8 divenuto nei mesi invernali la fonte energetica principale per la moretta. Il mollusco ha colonizzato pian piano i laghi europei, anche quelli prealpini italiani, primo tra tutti il Lago di Garda gi\u00e0 alla fine degli anni '60 del XX secolo. L'abbondanza alimentare \u00e8 stata sicuramente un fattore determinante per queste anatre nello scegliere il Garda come sito trofico, ma l'incremento del contingente svernante si \u00e8 creato anche per l'istituzione di norme di tutela. Pian piano il laghetto \u00e8 divenuto un'oasi per queste due anatre tuffatrici, che hanno imparato a sfruttarlo per sostare e riposarsi in pace durante il giorno; la logistica poi \u00e8 straordinaria: basta loro prendere il volo per pochi minuti e durante la notte si possono tuffare nelle acque del Garda, ricche dei molluschi di cui sono ghiotte. Nella seconda met\u00e0 del XX secolo per queste due anatre si \u00e8 registrata un'espansione numerica e di areale verso sud-ovest, dovuta, almeno per la moretta, in parte alla capacit\u00e0 di adattarsi e di insediarsi anche in piccoli invasi come i laghetti di parchi urbani, dall'altra proprio per la comparsa della Dreissena polymorpha. Dalle due dozzine di morette e moriglioni contati nel 1989, in qualche anno la presenza \u00e8 salita a circa 4.000-5.000 individui. La moretta \u00e8 sempre numerosa, contrariamente all'andamento nazionale, e il Laghetto del Frassino \u00e8 oggi il sito italiano pi\u00f9 importante per lo svernamento di questa specie: si contano qui, infatti, un terzo delle morette italiane.\nBirdwatching.\nIl Laghetto del Frassino \u00e8 una specie di calamita per i birdwatcher durante i mesi invernali. Sulle sue acque, tra la fine di settembre e aprile, sostano migliaia di anatre tuffatrici, moretta e il moriglione, ma sono regolari anche le pi\u00f9 sporadiche moretta tabaccata e moretta grigia. Nel gruppo di anatre si confondono spesso alcune rarit\u00e0 come moretta codona (inverno 2010/2011) o gobbo della Giamaica (3 segnalazioni), pesciaiola e gabbiano pontico. Nel gennaio 2014 \u00e8 stata anche segnalata una moretta dal collare.\nSi segnala che le sponde del lago sono propriet\u00e0 privata e le visite sono ammesse previa autorizzazione del Settore faunistico ambientale della Provincia di Verona.\nTutela ambientale.\nAll'inizio degli anni '90 del XX secolo le acque del Laghetto del Frassino furono considerate zona protetta per l'avifauna e sparirono cos\u00ec le oltre venti postazioni fisse di caccia che trovavano posto sulle sue sponde.\nIl Laghetto del Frassino fu segnalato come pregevole zona naturalistica gi\u00e0 nel 1972 e successivamente tutelato solo dal punto di vista paesaggistico. A partire dal 1990 la Provincia di Verona adott\u00f2 un provvedimento di tutela faunistica, tutela che riguardava esclusivamente lo specchio d'acqua. L'anno seguente venne esteso il perimetro dell'area da tutelare e dal 1996 quest'ultima venne dichiarata \"oasi naturale di protezione\". Con l'avvento di Rete Natura 2000 il Laghetto del Frassino \u00e8 stato individuato dalla Regione Veneto come biotopo da salvaguardare ai sensi della Direttiva Habitat (92/43/CEE) e quindi incluso nell'elenco dei siti d'importanza comunitaria (S. I.C.) al n. IT3210003. Nel dicembre 2007, in seguito a un aggiornamento della rete Natura 2000 nella Regione Veneto, \u00e8 stata finalmente istituita la Zona di Protezione Speciale (Z.P.S.) \u201cLaghetto del Frassino\u201d.\nNegli anni scorsi sono stati realizzati alcuni interventi di riqualificazione ambientale condotti da Veneto Agricoltura che hanno consentito di estirpare i rovi, contenere l'espansione di piante infestanti e rampicanti, rimuovere vecchie palizzate e inserire delle cassette-nido per uccelli. \u00c8 stato anche costruito un ponte di legno e sono stati inseriti dei cartelli a scopo didattico e illustrativo in funzione del percorso di visita al pubblico.\nMinacce.\nNonostante l'importanza di questo luogo i corsi d'acqua vengono captati per irrigare i campi lasciando in certi periodi semiasciutto il piccolo lago. Ci sono stati sospetti scarichi illegali di sostanze inquinanti (almeno fino al 2012), insistenti richieste di permessi per costruire, sono stati appiccati incendi dolosi dal 6 al 9 marzo 2012. Negli ultimi mesi del 2014 si \u00e8 iniziata ad alzare molta preoccupazione per la salvaguardia di questo luogo dal momento che nei prossimi anni \u00e8 prevista in questa zona la costruzione della linea ferroviaria AV/AC Brescia-Verona; nei primi mesi del 2015 moltissime associazioni ambientaliste e animaliste hanno sottoscritto un comunicato in difesa di quest'area protetta e l'attenzione a questa problematica \u00e8 molto alta."}
{"id": "1182538", "revid": "767487", "url": "https://it.wikipedia.org/wiki?curid=1182538", "title": "Panhard &amp; Levassor 16CV e 18CV", "text": "Con le sigle 16CV e 18CV, applicate alla produzione della Casa automobilistica francese Panhard &amp; Levassor, si intendono due famiglie di autovetture di lusso presenti nei listini Panhard &amp; Levassor dal 1899 al 1931.\nStoria e profilo.\nQueste due famiglie di autovetture, unite alla famiglia 15CV, costituivano la fascia di vetture di classe alta della Panhard &amp; Levassor. La loro storia ricopre oltre un trentennio, durante il quale vi furono diverse evoluzioni ed aggiornamenti tali da renderle strettamente collegate fra loro, specialmente nei primissimi anni del XX secolo, quando vi fu il passaggio dai 16 ai 18 cavalli fiscali, e nel 1914, a guerra gi\u00e0 scoppiata, quando dai 18 CV fiscali si torn\u00f2 definitivamente a 16 CV.\nI primi anni e le prime vetture da 16 CV fiscali.\nIl debutto della casa di avenue d'Ivry in questo segmento di mercato avvenne con i modelli da 16 CV fiscali, che vennero prodotti per pochi anni, non tanto perch\u00e9 la Panhard &amp; Levassor avesse voluto toglierli presto di listino, quanto per il sopraggiungere di alcune novit\u00e0 di tipo tecnico che mutarono le caratteristiche di questi modelli, i quali rimasero comunque a listino, sebbene in altre fasce di mercato. Per meglio comprendere tali eventi \u00e8 opportuno andare avanti con la storia di questi modelli.\nIl primo modello da 16 CV fiscali venne introdotto nel luglio del 1899 e non rec\u00f2 alcuna sigla particolare, venne cio\u00e8 denominata semplicemente \"16CV\". La vettura montava un motore Phoenix prodotto su licenza della Daimler e caratterizzato da una cilindrata di 4387 cm3. Di fatto, non fu una vera vettura di serie, in quanto venne principalmente impiegata nelle competizioni. Gi\u00e0 una vettura stradale con queste caratteristiche rimaneva all'epoca prerogativa di pochissimi, se poi contiamo che si trattava di una vettura da competizione, si capisce che venne indirizzata solo a un'\u00e9lite ristrettissima di persone. E difatti, in quegli ultimi mesi del 1899 ne venne prodotto solo un esemplare, che divennero otto nel corso dell'anno successivo. A partire dal gennaio del 1901, invece, queste vetture subirono alcune rivisitazioni tecniche che interessarono principalmente la rapportatura del cambio e che di fatto andarono a spostare la 16CV fino a quel momento costruita nella fascia della vetture da 20 CV fiscali. Tale rivisitazione nacque dall'esigenza di fare di questo modello una vettura prodotta realmente in serie, sebbene si trattasse comunque di una piccola serie, se vista con gli occhi di oggigiorno. Di fatto questo modello entr\u00f2 regolarmente nel listino Panhard &amp; Levassor, ma usc\u00ec dalla famiglia delle vetture da 16 CV fiscali.\nLa fascia delle vetture da 16 CV non rimase comunque senza modelli che la rappresentassero: infatti, sempre nel 1901 venne introdotta la \"Type E 16 CV\", da non confondere con la Type E 10CV che sarebbe entrata in listino l'anno seguente. Questo nuovo modello montava un motore Centaure da 4072\u00a0cm3 ed era equipaggiato con un cambio manuale a 4 marce. La sua produzione cominci\u00f2 gi\u00e0 nel gennaio del 1901 e si protrasse fino al settembre del 1904. Durante l'ultimo anno e mezzo di carriera, alla \"Type E\" venne affiancata la \"Type F 16 CV\" (disponibile anche in versione da 20 CV fiscali e con motore da 5,3 litri). Rispetto al modello gi\u00e0 presente dal 1901, la \"Type F 16 CV\" si distingueva fondamentalmente per il nuovo cambio \"KC\" in luogo dell'unit\u00e0 \"KB\" della \"Type E\". In totale la produzione di questi due modelli ammont\u00f2 a 153 esemplari, di cui solo tre di \"Type F\". Questi furono anche gli unici due modelli stradali appartenenti alla fascia dei 16 CV fiscali, ma non rivestirono sempre questo ruolo nella gamma Panhard &amp; Levassor.\nL'arrivo delle vetture da 18 CV fiscali.\nInfatti, a partire dal 1904 la \"Type E\" e la \"Type F\" subirono altre rivisitazioni inerenti le rapportature dei due tipi di cambio che montavano, passando cos\u00ec da 16 a 18 CV fiscali. In particolare, se nel cambio \"KB\" della \"Type E\" le rivisitazioni furono di minore entit\u00e0, nel caso della \"Type F\" venne montata una vera e propria evoluzione del cambio precedente, che fu disponibile sia a 3 che a 4 marce. In questa loro nuova versione, i due modelli vennero prodotti rispettivamente in 24 e 14 esemplari.\nLa \"Type E\" e la \"Type F\" vennero sostituite in toto da un unico nuovo modello, la \"Type J 18CV\", che fu in pratica una sintesi delle prime due in quanto consentiva al cliente di scegliere fra i due cambi da montare (\"KB\" oppure \"KC\" a 4 marce), ma che come vera novit\u00e0 introdusse il nuovo motore Centaure all\u00e9g\u00e9, sempre da 4072\u00a0cm3 di cilindrata. La sua produzione si protrasse fino al 1907 ed alla fine ammont\u00f2 a 471 esemplari.\nAlla \"Type J\" segu\u00ec la \"Type U2 18CV\", che gi\u00e0 dall'inizio del 1907 venne proposta anche in versione da 15 CV fiscali. Questo nuovo modello montava una versione rivisitata del precedente motore d 4,1 litri: tale rivisitazione prevedeva fra l'altro un leggero innalzamento del regime di rotazione in modo di aumentare il rendimento effettivo del motore. Non solo, ma la vettura venne dotata di un nuovo cambio manuale a 4 marce. La produzione della \"Type U2 18CV\" dur\u00f2 oltre quattro anni e cess\u00f2 di fatto nell'ottobre del 1911. Ne vennero prodotti fra l'altro 856 esemplari, un buon numero se rapportato al mercato automobilistico dell'epoca.\nGi\u00e0 dal giugno del 1908, per\u00f2, alla \"Type U2 18CV\" venne affiancata la \"Type X1\", che si differenzi\u00f2 dalla \"Type U2\", oltre che per l'ennesima nuova variante di cambio a 4 marce, anche e soprattutto per la trasmissione a giunto cardanico, in contrapposizione alla trasmissione a catena utilizzata invece in tutti gli altri modelli prodotti in precedenza. \nFra il 1910 e il 1913 la sottogamma di modelli da 18 CV si ampli\u00f2 ulteriormente arrivando a comprendere altri due modelli: nel febbraio del 1910, infatti, venne immessa in listino anche la \"Type U6\", che si differenzi\u00f2 dalla \"Type U2\" solo per alcuni dettagli, mentre nel gennaio del 1911 vi fu un'altra novit\u00e0, rappresentata dalla \"Type X8\". Questo modello, dotato anch'esso di trasmissione a giunto cardanico, si differenzi\u00f2 dagli altri principalmente per il motore da 3603\u00a0cm3, quindi meno prestante rispetto al gi\u00e0 noto motore da 4,1 litri, ma pi\u00f9 prestigioso in quanto il frazionamento era a 6 cilindri. Sempre durante il 1911, e precisamente nel mese di ottobre, si ebbe poi il pensionamento della \"Type U2\".\nDopo tali evoluzioni il 1912 si apr\u00ec per la casa di avenue d'Ivry con tre modelli a rappresentare il segmento delle vetture da 18 CV fiscali. Per la \"Type U6\" furono gli ultimi mesi di carriera commerciale, visto che in ottobre scomparve dal listino con 105 esemplari prodotti. La stessa cosa dicasi della \"Type X8\", che negli ultimi mesi di carriera commerciale venne rivisitata in alcuni dettagli evolvendo quindi nel modello \"Type X15\", che per\u00f2 non venne prodotto che in una manciata di esemplari. Anche la \"Type X1\" venne analogamente rivisitata cambiando denominazione in \"Type X12\", ma questa prosegu\u00ec la sua carriera commerciale fino al mese di settembre del 1913. La \"Type X12\" fu di fatto l'ultima Panhard &amp; Levassor da 18 CV fiscali.\nIl ritorno dei modelli da 16 CV fiscali e l'arrivo dei motori Knight.\nNel periodo compreso fra l'autunno del 1913 e la fine del 1914 non vi furono pi\u00f9 modelli da 16 o 18 CV fiscali. Fu solo nel dicembre del 1914, che la casa di avenue d'Ivry lanci\u00f2 il suo nuovo modello da 16 CV, nuovo capostipite di una famiglia di modelli che sarebbe stata prodotta fino al 1931. Questo nuovo modello prese il nome di \"Type X26\". Come per quasi tutti i modelli della gamma Panhard &amp; Levassor dei primi anni '10 del secolo scorso, anche per la gamma da 16 CV fiscali arriv\u00f2 il momento di convertirsi ai motori Knight, che gi\u00e0 avevano fatto il loro debutto alla Panhard &amp; Levassor nel corso del 1910. Il motore della \"Type X26\" aveva una cilindrata di 3175\u00a0cm3 e come tutti i motori Knight aveva la distribuzione con valvole a fodero. Altra novit\u00e0 meccanica fu la trasmissione a giunto elastico in luogo di quella a giunto cardanico. La carriera commerciale della \"Type X26\", per\u00f2, non conobbe un vero avvio che a partire dal 1915, quando la Prima Guerra Mondiale era gi\u00e0 in atto da qualche mese ormai. E' pur vero che nonostante tale nefasto evento, la \"Type X26\" riusc\u00ec comunque a vendersi assai bene, ma \u00e8 altrettanto vero che in assenza di tale conflitto avrebbe potuto raggiungere risultati addirittura migliori dei gi\u00e0 brillanti 3.613 esemplari prodotti fra la fine del 1914 e la fine de 1921. Di fatto, la \"Type X26\" fu il modello pi\u00f9 venduto della casa parigina, sia durante la Prima Guerra Mondiale, sia nel triennio immediatamente successivo. Molti degli esemplari prodotti durante la guerra furono destinati a personalit\u00e0 di spicco delle forze armate francesi e non solo, visto che due esemplari finirono all'ambasciata americana a Parigi. Dalla \"Type X26\" deriv\u00f2 poi la \"Type X28\", che differ\u00ec dal modello originario praticamente solo per un diverso rapporto al ponte. Tuttavia questo modello non entr\u00f2 mai in listino e la sua produzione rimase limitata ai soli due prototipi sperimentali.\nFurono invece del 1921 le novit\u00e0 pi\u00f9 interessanti: nel mese di febbraio, vale a dire dieci mesi prima del pensionamento della \"Type X26\", venne lanciata la \"Type X33\", commercialmente nota come \"Type Sp\u00e9cial\", una vettura da 16 CV nata su di un telaio ribassato e a passo corto, pensata per un utilizzo pi\u00f9 sportiveggiante. Il motore era lo stesso, della \"Type X26\", ma rivisitato in maniera tale da aumentarne la potenza massima fino ad una quarantina di CV, mentre le 16 CV normali erogavano 37 CV. Accreditata di una velocit\u00e0 di punta pari a 115\u00a0km/h, la \"Type X33\" fu concepita per essere abbinata a carrozzerie snelle e dinamiche, come la berlina a due o quattro posti, oppure la torpedo. La sua produzione dur\u00f2 circa un anno o poco pi\u00f9, durante il quale venne prodotta in 72 esemplari: il suo prezzo era molto elevato (circa 9.000 franchi in pi\u00f9 rispetto alla \"Type X26\"), da cui la sua diffusione limitata. Fu invece del mese di ottobre del 1921 il lancio della \"Type X36\", evoluzione della \"Type X26\", da cui differ\u00ec sostanzialmente per un nuovo telaio separato a longheroni e traverse, stavolta di forma trapezoidale, sullo schema di quello utilizzato per i contemporanei modelli da 12 CV fiscali. Questo modello usc\u00ec di produzione nell'ottobre del 1923 e vene sostituito all'inizio dell'anno seguente dalla \"Type X40\", caratterizzata da un telaio a passo maggiorato per poter ospitare carrozzeria pi\u00f9 grandi e spaziose, ma anche dalla presenza di un pi\u00f9 efficiente impianto frenante, stavolta esteso anche alle ruote anteriori. Un'ulteriore evoluzione avutasi sempre nel corso del 1924 port\u00f2 alla nascita della \"Type X46\", con motore della \"Type X33\", passo ancora pi\u00f9 lungo e avviamento tramite una dinamo posta all'uscita dell'albero a gomiti. Complessivamente furono 7.138 gli esemplari prodotti di questi ultimi tre modelli (\"Type X26\", \"X36\" e \"X46\") fra l'ottobre del 1921 e lo stesso mese del 1928.\nNel frattempo, la famiglia delle vetture da 16 CV fiscali torn\u00f2 ad infoltirsi con l'arrivo della \"Type X57\", versione con motore a 6 cilindri e con cilindrata di 3445\u00a0cm3. Lanciata nell'ottobre del 1926, la \"16CV Six\" (questa la denominazione commerciale del modello) sanc\u00ec il ritorno alla trasmissione tramite giunto cardanico e fu l'ultima Panhard &amp; Levassor da 16 CV fiscali, essendo stata prodotta fino al 1931. A partire dal mese di maggio del 1928, la \"Type X57\" venne proposta anche con telaio a passo lungo. In questo modo, la versione a passo corto si trov\u00f2 a raccogliere l'eredit\u00e0 della \"Type X46\" che di l\u00ec a pochi mesi sarebbe uscita di listino. Dal 1929 al 1931, le Panhard &amp; Levassor da 16 CV fiscali furono dunque solo due ed entrambe a 6 cilindri. La loro produzione termin\u00f2 alla fine del 1931 e verranno sostituite dalla 6DS con motore da 3,5 litri.\nTabella riepilogativa.\nDi seguito vengono riepilogate le caratteristiche relative ai modelli da 12 CV fiscali prodotti dalla Panhard &amp; Levassor nel corso degli anni:"}
{"id": "1182539", "revid": "110157", "url": "https://it.wikipedia.org/wiki?curid=1182539", "title": "Comune distrettuale di Taurag\u0117", "text": "Il comune distrettuale di Taurag\u0117 \u00e8 uno dei 60 comuni della Lituania, situato nella regione della Samogizia."}
{"id": "1182543", "revid": "767487", "url": "https://it.wikipedia.org/wiki?curid=1182543", "title": "Boat Trip", "text": "Boat Trip \u00e8 un film del 2002 diretto da Mort Nathan, con Cuba Gooding, Jr.\nTrama.\nLasciato dalla fidanzata Felicia, Jerry decide di intraprendere una crociera per single. Nell'agenzia di viaggi, il suo compagno d'avventura Nick indispettisce l'agente incaricato della prenotazione a tal punto che questo d\u00e0 loro dei biglietti di una crociera per soli omosessuali. La scoperta dello scherzo avviene quando ormai \u00e8 troppo tardi e ai due non resta che adeguarsi, nonostante il disagio e gli importuni da parte di un omosessuale di nome Lloyd Feversham.\nDa un elicottero, colpito accidentalmente da Nick con una pistola lanciarazzi, viene raccolto a bordo un gruppo di donne svedesi. Nick, presentandosi come gay, socializza con le ragazze svedesi al punto di permettersi di spalmarle di crema abbronzante, questo fin quando non viene scoperto dalla loro severa e muscolosissima allenatrice. E quando Nick ci prova con Inga, una delle naufraghe, l'allenatrice cambia camera con la stessa ragazza per evitare guai.\nIntanto Jerry conosce Gabriella, una ragazza eterosessuale che lavora sulla nave come insegnante di ballo. Quando Gabriella organizza uno spettacolo e il primo ballerino d\u00e0 forfait, \u00e8 Jerry a prendere il suo posto. E Felicia, la sua ex fidanzata, lo scopre proprio mentre si sta pavoneggiando sul palco. Ma tra i due torna la pace, mentre Gabriella \u00e8 delusa dal comportamento di Jerry, che a lei aveva detto di essere omosessuale.\nIl giorno delle nozze tra Jerry e Felicia, Nick sospende la cerimonia nuziale e dice a Jerry di sapere dove si trova Gabriella. Jerry allora abbandona tutti e si lancia a raggiungere la nave da crociera \"per sole lesbiche\" dove ora \u00e8 occupata Gabriella, che, innamorata, lo perdona. Nick invece, volendo fare una sorpresa alla bella Inga, decide di andarla a trovare nel suo paese della Svezia, dove tuttavia non la trover\u00e0 perch\u00e9 lei \u00e8 appena partita per l'Italia. Per giunta, riparato a casa di Inga per non morire assiderato, vi ritrova la terribile coach.\nCritica.\nIl film ha ricevuto durante l'edizione dei Razzie Awards 2003 una nomination come Peggior attore per Cuba Gooding, Jr. e Peggior regista per Mort Nathan.\nCuriosit\u00e0.\nRoger Moore fa chiaro riferimento al suo passato d'attore rivelando di essere un agente segreto \"a servizio di sua maest\u00e0\" citando in maniera esplicita James Bond.\nNel film ha un piccolo cameo anche l'attore Will Ferrell, nel ruolo di un agente di viaggio."}
{"id": "1182545", "revid": "109651", "url": "https://it.wikipedia.org/wiki?curid=1182545", "title": "Bart si vende l'anima", "text": ""}
{"id": "1182550", "revid": "767487", "url": "https://it.wikipedia.org/wiki?curid=1182550", "title": "Candelabra", "text": "La candelabra \u00e8 un motivo ornamentale in uso nelle arti figurative.\nSi tratta di una pianta che si sviluppa in verticale (come una \"colonna\" vegetale) che rappresenta, pi\u00f9 o meno verosimilmente, il fiore dell'aloe. Gi\u00e0 in uso nell'arte classica, l'uso di questa decorazione si caric\u00f2 di particolari significati nel periodo paleocristiano, legandolo alla Passione di Cristo, poich\u00e9 si tratta di fiori che nascono una sola volta nella vita della pianta, la quale, dopo aver fruttato, muore. Essi sono quindi simbolo di sacrificio.\nCandelabre si trovano per esempio nella decorazione a mosaico della cupola del Battistero Neoniano a Ravenna, risalenti a circa il 458.\nNell'architettura classica (greca e romana) e in quella rinascimentale venne utilizzata per ornare pilastri, ante, volte e pareti. Soprattutto nel periodo classico serv\u00ec per valorizzare elementi che o per le loro dimensioni ridotte o per la loro mancanza di decorazioni rischiavano di perdere importanza: un tipico esempio sono le candelabre nei pilastri contigui ai rilievi dell'Arco di Tito.\nSono state utilizzate molto anche da Biagio Rossetti nel suo lavoro urbanistico di realizzazione della Addizione Erculea nella citt\u00e0 di Ferrara, per evidenziare il percorso che aveva come termine piazza Nuova (l'attuale piazza Ariostea)"}
{"id": "1182554", "revid": "859666", "url": "https://it.wikipedia.org/wiki?curid=1182554", "title": "Calcio a 5 (FIFA)", "text": ""}
{"id": "1182566", "revid": "72396", "url": "https://it.wikipedia.org/wiki?curid=1182566", "title": "Episodi de La famiglia Proud", "text": ""}
{"id": "1182567", "revid": "2190904", "url": "https://it.wikipedia.org/wiki?curid=1182567", "title": "Jean Picard", "text": "Biografia.\nAstronomo, topografo e geodeta francese. Collabor\u00f2 con Giovanni Cassini (1625-1712) e Ole R\u00f8mer (1644-1710). Partecip\u00f2 alla misura di un arco di meridiano e, con l'astronomo e matematico Philippe de la Hire (1640-1718), alle operazioni per determinare le coordinate di numerose citt\u00e0 francesi. Miglior\u00f2 strumenti astronomici e topografici ai quali applic\u00f2 il cannocchiale, nonch\u00e9 un micrometro di sua invenzione. Fu fra i primi membri dell'Acad\u00e9mie Royale des Sciences di Parigi e inizi\u00f2 la pubblicazione del periodico \"Conaissances du temps\" esistente ancor oggi. Picard pu\u00f2 essere considerato uno dei fondatori della astronomia moderna in Francia."}
{"id": "1182570", "revid": "287204", "url": "https://it.wikipedia.org/wiki?curid=1182570", "title": "Andronico Ducas", "text": "Famiglia.\nAndronico Ducas nacque dall'unione del cesare Giovanni Ducas e di Irene Pegonitissa. Suo padre era fratello dell'imperatore bizantino Costantino X Ducas. Suo nonno materno era Niceta Pegonite. Lo stesso Andronico era cugino di Michele VII Ducas.\nVita a corte.\nAndronico fece parte, con lo zio Costantino X, della corte bizantina, ma dopo la morte di quest'ultimo, avvenuta nel maggio del 1068, sal\u00ec al trono Romano IV il secondo marito della basilissa Eudocia Macrembolitissa, vedova di Costantino. Costui non era ben visto n\u00e9 da Andronico, n\u00e9 dalla famiglia dei Ducas, soprattutto dal padre Giovanni. Tutti iniziarono a tramare contro il nuovo imperatore, con la speranza di insediare un Ducas sul trono. Andronico non sopportava Romano, e dimostrava apertamente il suo odio nei confronti del nuovo imperatore.\nBattaglia di Manzicerta.\nStranamente Romano IV decise di portare con s\u00e9 Andronico, per combattere i turchi selgiuchidi, in quella che poi sarebbe stata la battaglia di Manzicerta. Ad Andronico fu assegnato il compito di comandare la retroguardia bizantina, i cosiddetti \"coscritti della nobilt\u00e0\", costituita da 20.000 uomini. Suo compito consisteva, qualora un settore dello schieramento bizantino si fosse indebolito, di mandare sul posto i soldati della retroguardia, per non permetterne lo sfondamento da parte del nemico. Verso il tardo pomeriggio del 26 agosto 1071, l'esercito bizantino ingaggi\u00f2 battaglia contro i turchi selgiuchidi, che erano comandati da Alp Arslan. Romano IV aveva appena dato l'ordine di tornare all'accampamento, quando inizi\u00f2 l'attacco. L'esercito bizantino, colto di sorpresa, fu preso dal panico, con l'ala destra in completo sbandamento e il centro, dove si trovava l'imperatore, attaccato con violenza. Si era sparsa addirittura la falsa voce che l'imperatore fosse morto, voce che raggiunse Andronico. Costui la accett\u00f2 con soddisfazione, tanto che ordin\u00f2 ai suoi uomini la ritirata, e a loro si unirono anche i mercenari francesi, lasciando cos\u00ec gli altri 20.000 soldati bizantini agli ordini dell'Imperatore, in bal\u00eca del nemico, e senza rinforzi. Gli storici stigmatizzarono quest'atto che Andronico comp\u00ec per tradire Romano IV assicurando cos\u00ec l'Impero a un esponente della sua famiglia. A salire al trono fu infatti suo cugino Michele VII Ducas, ma la battaglia di Manzicerta fu persa. Con ogni probabilit\u00e0 i bizantini avrebbero vinto senza questo suo tradimento. L'avvenimento sembr\u00f2 quasi preannunciare la successiva caduta dell'impero bizantino, visto che, con questa sconfitta, i bizantini persero la massima parte dell'Asia Minore.\nUsurpazione al trono da parte dei Ducas.\nFuggito dal campo di battaglia, Andronico si diresse subito con il suo esercito a Costantinopoli. Nella capitale c'era il padre Giovanni che lo attendeva con il fratello Costantino Ducas. Costoro si erano assicurati la fedelt\u00e0 delle guardie variaghe che vennero divise in due gruppi: il primo accompagn\u00f2 Giovanni, e l'altro Andronico. Giovanni si rec\u00f2 negli appartamenti dell'imperatrice e l'arrest\u00f2, mentre Andronico con i suoi uomini si impadron\u00ec del palazzo imperiale e proclam\u00f2 il cugino Michele VII, Basilues di Bisanzio. Eudocia fu rapata e obbligata a farsi suora, mentre Michele VII fu proclamato imperatore a Santa Sofia e incoronato dal patriarca di Costantinopoli in persona, come voleva la tradizione bizantina.\nNel 1072 Romano IV fu liberato da Alp Arslan dopo aver giurato che l'impero bizantino avrebbe pagato subito, un milione di pezzi d'oro, cui si sarebbe aggiunto un tributo annuale di altri trentaseimila pezzi. Arrivata la notizia a Costantinopoli, l'Imperatore Michele VII cap\u00ec che doveva agire, e quindi assegn\u00f2 tre eserciti, uno ad Andronico, uno a Costantino, e l'ultimo, il maggiore, al cesare Giovanni. Nel frattempo Romano aveva radunato i resti della sua vecchia armata, e in pi\u00f9 si erano uniti a lui uomini di Alp Arslan, che avevano interesse ad insediarlo nuovamente sul trono di Bisanzio, affinch\u00e9 costui potesse pagare il tributo promesso. Romano IV venne ripetutamente sconfitto da Giovanni e in Cilicia depose le armi davanti all'esercito di Andronico. In cambio della promessa che non gli fosse fatto alcun male, si impegn\u00f2 a non rivendicare in futuro il trono: promise infatti di ritirarsi a vita privata in un monastero. Stranamente Andronico acconsent\u00ec nonostante l'odio che nel passato aveva nutrito nei suoi confronti. Romano IV fu messo a cavallo di un mulo, e schernito per pi\u00f9 di ottocento chilometri (da Adana a Cotiaeum). Il 29 giugno del 1072, contrariamente ai patti stipulati, il prigioniero fu accecato. Andronico stesso era contrario a quell'atto, voluto invece da Costantino e Giovanni. Raggiunta Costantinopoli, l'imperatore Michele VII invi\u00f2 Romano in un monastero dell'isola di Proti, dove egli mor\u00ec lo stesso anno, a causa delle ferite riportate mentre gli strappavano gli occhi.\nUltimi anni.\nNel 1074, insieme al padre Giovanni, Andronico guid\u00f2 l'esercito imperiale contro i mercenari ribelli condotti da Roussel di Bailleul. Entrambi per\u00f2 vennero catturati. Andronico, ferito e bisognoso di cure che poteva trovare solo a Costantinopoli, venne liberato. La sua salute sembr\u00f2 migliorare per alcuni anni, ma il 14 ottobre del 1077 mor\u00ec a causa di un edema.\nFamiglia.\nAndronico Ducas si spos\u00f2 con Maria di Bulgaria, figlia di Troian, quest'ultimo era un figlio dell'imperatore Ivan Vladislav di Bulgaria. Da questa unione nacquero almeno cinque figli:"}
{"id": "1182571", "revid": "287204", "url": "https://it.wikipedia.org/wiki?curid=1182571", "title": "Canonici regolari della Congregazione svizzera di San Maurizio di Agauno", "text": "I canonici regolari della Congregazione svizzera di San Maurizio di Agauno (in latino \"Congregatio Helvetica a Sancto Mauritio Agaunensis\") costituiscono un istituto di vita consacrata della Chiesa cattolica. I canonici regolari di questa comunit\u00e0 seguono la regola di sant'Agostino e pospongono al loro nome la sigla C.R.A.\nStoria.\nL'abbazia di San Maurizio venne fondata ad Agaunum nel 515 da san Sigismondo, re dei Burgundi, su quello che la tradizione indicava come luogo del martirio di san Maurizio e dei suoi compagni della Legione Tebea.\nNel 1128 i monaci dell'abbazia vennero sostituiti da una comunit\u00e0 di canonici regolari sottoposta alla regola agostiniana: all'abate della congregazione spetta tradizionalmente la carica di vescovo titolare di Betlemme.\nDal 1959 la congregazione fa parte dei canonici regolari di Sant'Agostino confederati.\nAl 31 dicembre 2005, la congregazione contava 62 membri, 51 dei quali sacerdoti."}
{"id": "1182573", "revid": "1872770", "url": "https://it.wikipedia.org/wiki?curid=1182573", "title": "Episodi di Brandy &amp; Mr. Whiskers (prima stagione)", "text": "La prima stagione della serie televisiva d'animazione Brady &amp; Mr. Whiskers \u00e8 composta da 21 episodi, ciascuno suddiviso in due segmenti (tranne il tredicesimo episodio, unico e di un'ora e mezza). \u00c8 stata trasmessa in prima visione negli Stati Uniti d'America su \"Disney Channel\" dal 21 agosto 2004 al 12 agosto 2005."}
{"id": "1182575", "revid": "767487", "url": "https://it.wikipedia.org/wiki?curid=1182575", "title": "Division 1 1968-1969", "text": "La Division 1 1968-1969 \u00e8 stata la 31\u00aa edizione della massima serie del campionato francese di calcio, disputato tra il 1\u00ba settembre 1968 e il 14 giugno 1969 e concluso con la vittoria dell', al suo quinto titolo.\nCapocannoniere del torneo \u00e8 stato Andr\u00e9 Guy () con 25 reti.\nStagione.\nNovit\u00e0.\nVenne abolito il mini-torneo fra le squadre classificate a ridosso della zona retrocessione e promozione della seconda divisione, in favore di uno spareggio andata/ritorno tra la penultima di massima serie e la seconda classificata di Division 2. L'ultima classificata del torneo, ritornato a 18 partecipanti, avrebbe invece ottenuto la retrocessione diretta.\nStagione.\nDal gruppo formatosi inizialmente in testa alla classifica si stacc\u00f2 per primo l', a punteggio pieno per le prime tre giornate, e successivamente dal , in testa dal quinto turno. Ad accreditarsi come principale rivale dei campioni in carica fu il , in grado di raggiungerli alla decima giornata; la vittoria nello scontro diretto al sedicesimo turno lanci\u00f2 definitivamente i \"Verts\", primi al giro di boa con due punti di distacco sui girondini.\nA partire dalla ventiquattresima giornata il Saint-\u00c9tienne allung\u00f2 con decisione sui rivali, sino a quel momento rimasti a stretto contatto: grazie a un vantaggio di cinque punti, i \"Verts\" poterono riconfermarsi campioni di Francia con due gare di anticipo. Nella giornata successiva il si arrese nella lotta per non retrocedere; all'ultimo turno segu\u00ec il che, a causa della peggior differenza reti nei confronti delle concorrenti, fu obbligato a disputare lo spareggio con l'. La vittoria dei monegaschi nella gara di andata venne vanificata dalle sconfitte incassate al ritorno e nella ripetizione, decretando la caduta della squadra in seconda divisione.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nStatistiche.\nCapoliste solitarie.\nPrimati stagionali.\nSquadre"}
{"id": "1182580", "revid": "124128721", "url": "https://it.wikipedia.org/wiki?curid=1182580", "title": "Biassa", "text": "Frazione del comune della Spezia, Biassa \u00e8 un borgo di antichissima originedi circa 650 abitanti, situato a 323 metri sul livello del mare. Dal nome del paese deriva quello della famiglia dei Biassa, che qui ebbe origine.\nLa storia di Biassa \u00e8 strettamente legata a quella di Tramonti, terra sul crinale a strapiombo sul mare, caratterizzata da muretti a secco e piccoli poderi coltivati a vite: questo territorio ha trovato uno dei maggiori cantori in Giancarlo Natale, narratore della fatica impervia, della tenacia secolare, ma anche della gioia di abitare questi luoghi.\n&lt;br&gt;Una delle famiglie pi\u00f9 antiche di Biassa \u00e8 la famiglia \"Natale\", detta dei \"Romano\", coltivatori da sempre dei propri beni terrieri, situati nella maggior parte nella localit\u00e0 di Tramonti, della quale per\u00f2 non si hanno riscontri antecedenti il 1563 a causa della distruzione dell'archivio parrocchiale. \nStoria.\nLa storia di Biassa ci porta a tempi molto antichi e la sua esistenza, sino ad ora, si pu\u00f2 dividere in tre periodi: il primo nome che ricevette fu \"Roccanera\" negli anni prima del Mille. In quel periodo la popolazione di Biassa risiedeva sul Monte Parodi e alla base del Verrugoli, in un centro chiamato appunto \"Roccanera\", molto probabilmente per le cave di arenaria presenti, che erano anche la principale fonte di lavoro per i \"biassei\".\n&lt;br&gt;Nell'abitato era una chiesa intitolata a San Martino (\"S.Martino vecchio\"), di cui rimangono i resti, in particolare l'abside.\n&lt;br&gt;In questo antico borgo transitarono innumerevoli Santi, tra le quali possiamo citare San Martino, San Rocco e San Bernardo.\n&lt;br&gt;Pare che Biassa, \"Roccanera\" in quest'epoca, fosse un centro d'influenza anche per molte borgate vicine, soprattutto per la costruzione, nel XIV secolo, di una cappella dedicata a Santa Caterina da Siena e ancor di pi\u00f9 per la presenza della sopracitata chiesa di S. Martino.\nLa \"Comunitas Blaxiae\", comunit\u00e0 di Biassa, cess\u00f2 pian piano di esistere quando la vicina borgata di C\u00e0rpena si stacc\u00f2 dalla Parrocchia di S Martino, poco prima del 1300. Da chiesa matrica, Biassa, divent\u00f2 pertanto filiale e perse dunque la propria importanza.\nInizia poi una nuova fase storica relativa al \"Castello Coderone\" (i cui resti si possono ancor oggi vedere e visitare).\n&lt;br&gt;La seconda residenza \u00e8 legata proprio al Coderone, castello fatto costruire verso la met\u00e0 del XIII secolo dalla Repubblica di Genova per difendere questa zona nel corso della sua lotta contro la Repubblica di Pisa. \n&lt;br&gt;In quest'epoca parte degli abitanti di Roccanera si trasferirono su quel colle prestandosi a servizio come mezzadri-soldati presso i nuovi Consoli Genovesi; il nuovo paese sorse quindi attorno al castello, con la sua chiesa dedicata a Santa Maria Maddalena.\n&lt;br&gt;il 4 settembre 1251 fu redatto lo statuto di Biassa e tutti i suoi uomini giurarono fedelt\u00e0 al signore di C\u00e0rpena, Giovanni della Turca, e al Comune di Genova.\nTra i vari signori responsabili del castello Coderone furono i Biassa, famiglia originaria del luogo stesso e rimasta celebre nella storia della Spezia e negli annali marinari di Genova e d'Italia. \n&lt;br&gt;Con i Conti Malaspina della Lunigiana i Biassa avevano rapporti di amicizia e di parentela. Poco si sa di questa famiglia che, quando il castello verso la fine del XV secolo venne a perdere la sua importanza militare, si stabil\u00ec alla Spezia portando con s\u00e9 parte dei dipendenti; gli abitanti rimasti si spostarono nella pi\u00f9 comoda vallata vicina costituendo cos\u00ec, assieme ad altri che gi\u00e0 da tempo vi abitavano, la definitiva residenza che risponde all'odierno paese di Biassa.\nNella dimora spezzina dei Biassa furono ospitati illustri personaggi come Caterina de Medici, in viaggio per andare in sposa al figlio del re di Francia; papa Clemente VII, che raggiungeva la nipote Caterina a Marsiglia per le nozze; papa Paolo III di ritorno da Nizza; l'Imperatore Carlo V, che proprio dal golfo della Spezia partir\u00e0 per la sfortunata impresa in Algeria.\nLa terza residenza fu quindi il paese nella sua attuale posizione.\n&lt;br&gt;Verso la fine del XV secolo venne costruita la nuova chiesa consacrata anch'essa come la precedente a San Martino. La popolazione continuer\u00e0 a trovare sostentamento nella lavorazione della pietra arenaria o nella coltivazione delle viti a Tramonti, attivit\u00e0 gi\u00e0 iniziata da molti anni.\nMonumenti.\nCastello Coderone.\nIl borgo di Biassa conserva i ruderi del \"Castello di Coderone\", eretto nella met\u00e0 del XIII secolo su di un colle a est del paese a sostegno di Genova contro Pisa e pi\u00f9 tardi rocca feudale dei Signori di Biassa.\nChiesa di San Martino vecchio.\nAnteriore al XII secolo, ne rimangono i resti nella zona occupata in origine dal paese.\nChiesa di San Martino.\nL'architettura originale della chiesa \u00e8 romanica, ad eccezione della facciata in stile rinascimentale. L'interno \u00e8 a copertura lignea retta da arcate trasversali su sei colonne.\n&lt;br&gt;Sulla parete destra un piccolo rilievo che rappresenta San Martino giovinetto e, sulla parete sinistra, un tabernacolo, opere entrambe del XV secolo.\n&lt;br&gt;L'abside si apre ad oriente a forma circolare in basso, e a tazza rovesciata in alto, mentre nello sfondo d\u00e0 luce al coro l'unica finestra romanica a doppia strombatura, composta, come tutte le altre, di 56 bozze di arenaria finemente lavorate, con vetrata istoriata che rappresenta la Madonna del Rosario.\n&lt;br&gt;Il coro, in legno lavorato, corre intorno all'abside nel cui centro \u00e8 l'altare maggiore barocco di marmi di vari colori. Sull'altare \u00e8 un grande Crocifisso in legno, del XIX secolo. Il presbiterio \u00e8 chiuso da una balaustra in marmo bianco e rosso che reca la data del 1792.\nA destra dell'altare maggiore, presso la porta della Sagrestia, si apre una finestra romanica, scoperta durante i lavori di restauro, che risale all'XI secolo.\n&lt;br&gt;In sagrestia un vassoio d'ottone con la rappresentazione di \"Adamo ed Eva\", lavoro tedesco del XV secolo, ed una serratura del peso di circa 8 kg, manufatto genovese del XVI secolo proveniente dalla \"Chiesa di San Martino vecchio\".\nBibliografia.\nU.Formentini, \"Communitas blaxiae\", 1938"}
{"id": "1182581", "revid": "110157", "url": "https://it.wikipedia.org/wiki?curid=1182581", "title": "Division 1 1967-1968", "text": "La Division 1 1967-1968 \u00e8 stata la 30\u00aa edizione della massima serie del campionato francese di calcio, disputato tra il 17 agosto 1967 e il 5 luglio 1968 e concluso con la vittoria del , al suo quarto titolo.\nCapocannoniere del torneo \u00e8 stato \u00c9tienne Sansonetti () con 26 reti.\nStagione.\nNovit\u00e0.\nPer consentire la diminuzione del lotto delle partecipanti a 18 squadre previsto per la stagione successiva, la zona retrocessione fu portata a cinque posizioni: le ultime tre sarebbero scese direttamente in Division 2, le due squadre a ridosso avrebbero disputato i playoff interdivisionali, le cui meccaniche di svolgimento rimasero invariate.\nIn seguito ad un sopravvenuto fallimento, il conflu\u00ec nel . Il club di Parigi, originariamente iscritto in seconda divisione, eredit\u00f2 dal Tolosa i diritti a partecipare alla massima serie, acquisiti al termine della stagione precedente.\nAvvenimenti.\nMantenendo l'imbattibilit\u00e0 nei primi sette turni, il and\u00f2 solo in testa alla terza giornata, rimanendo al comando per tre gare, fin quando non fu raggiunto dal . Vincendo nello scontro diretto dell'ottavo turno, i \"Verts\" presero definitivamente il comando della classifica: inizialmente tallonati dal Nizza, dalla quindicesima giornata piazzarono un primo allungo, concludendo il girone di andata con sei punti di vantaggio sul secondo. Nel girone di ritorno i \"Verts\" aumentarono ulteriormente il proprio vantaggio sulle inseguitrici: grazie a un vantaggio di dieci punti sul Nizza, il Saint-\u00c9tienne pot\u00e9 confermarsi campione di Francia con quattro gare di anticipo.\nAll'ultima giornata il perse contro un Saint-\u00c9tienne ormai privo di obiettivi da raggiungere, lasciando il via libera alle altre concorrenti e facendosi agganciare dallo e dall', quest'ultimo condannato alla retrocessione diretta da una peggiore differenza reti.. Negli spareggi che seguirono lo Strasburgo giunse secondo salvandosi, mentre il ottenne un solo punto, accompagnando nella discesa in seconda divisione anche il e l', retrocesse sul campo con diversi turni di anticipo.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nSpareggi.\nSpareggio promozione-retrocessione.\nLe squadre classificatesi al 16\u00ba e al 17\u00ba posto incontrano la 2\u00aa e la 3\u00aa classificata di Division 2 1967-1968, affrontandosi in un girone all'italiana. Le prime due classificate ottengono la salvezza se iscritte in Division 1 o avanzano di categoria se partecipanti alla seconda divisione. Le ultime due sono retrocesse se militano in Division 1 o non sono promosse se iscritte in seconda serie.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre"}
{"id": "1182582", "revid": "36426", "url": "https://it.wikipedia.org/wiki?curid=1182582", "title": "Candelabre", "text": ""}
{"id": "1182584", "revid": "90165", "url": "https://it.wikipedia.org/wiki?curid=1182584", "title": "Antonio Maurizio Zumaglini", "text": ""}
{"id": "1182588", "revid": "767487", "url": "https://it.wikipedia.org/wiki?curid=1182588", "title": "Willem van Hanegem", "text": "Biografia.\nCrebbe ad Utrecht con la madre Anna e tre fratelli, dopo la strage nel suo paese natio in cui perse il padre, tre fratelli e altri parenti. Nell'estate del 1944 l'esercito tedesco era in fuga verso nord da Calais a Paesi Bassi. L'11 settembre gli Alleati bombardarono la Wehrmacht nei pressi di Breskens. Il padre Lo e il fratello Izaak si nascosero in un rifugio che fu colpito e morirono entrambi. Van Hanegem ha poi perso un altro fratello e una sorella durante la guerra. Era noto per la durezza e l'impeto nelle partite contro le squadre tedesche; il suo odio \u00e8 stato riassunto dopo la finale dei Mondiali 1974: \"Non me ne frega niente finch\u00e9 non li abbiamo umiliati. Hanno ucciso mio padre, mia sorella e due fratelli. Io sono pieno di angoscia. Li odio.\" Dopo la partita (vincer\u00e0 la Germania 2-1) Van Hanegem lascer\u00e0 il campo in lacrime.\nVive con la moglie Marianna e figli ad Overveen.\nCaratteristiche tecniche.\nCentrocampista completo, giocava da regista davanti alla difesa. Per le sue gambe arcuate, sempre leggermente flesse, il particolare e sgraziato incedere caracollante, col mento sul petto, Van Hanegem era soprannominato \"de Kromme\", che si pu\u00f2 tradurre come \"il curvo\" o \"il gobbo\". Tosto di carattere, roccioso e senza paura nei contrasti, si ergeva per lucidit\u00e0 tattica, perfetti lanci con l'esterno del piede sinistro (era chiamato anche \"Crooked\", \"il rovescio\"), assist e reti decisive, sovente su calcio di punizione. Di singolare rilievo la sua capacit\u00e0 di trasformare i calci piazzati: con soli uno o due passi di rincorsa riusciva a segnare nei calci di punizione imprimendo alla sfera velocit\u00e0 elevatissime. L'unica carenza era una certa lentezza e mancanza di ritmo.\nCarriera.\nVan Hanegem nei Paesi Bassi \u00e8 ampiamente considerato come uno dei migliori giocatori olandesi di sempre. Ha giocato per Velox, Xerxes, Feyenoord, , Chicago Sting, e ha chiuso la carriera agonistica ancora tra i \" Rotterdammers\". Col Feyenoord ha vinto tre campionati (1969, 1971, 1974), nel 1970 la prima Coppa dei Campioni olandese (2-1 al Celtic) e la Coppa Intercontinentale contro l'Estudiantes; un suo gol risolve la finale di ritorno col Tottenham Hotspur (2-2 e 0-2) nella Coppa UEFA nel 1974.\nAntagonista di Cruijff nella rivalit\u00e0 tra Feyenoord e Ajax, in Nazionale \u00e8 il suo alter ego a centrocampo; gioca titolare nell'Arancia Meccanica consacrata nei Mondiali 1974, persi in finale coi tedeschi.\nAll'Europeo del 1976 nella drammatica semifinale con la Cecoslovacchia, \"la battaglia di Zagabria\", viene espulso dopo le contestazioni sul gol dell'1-2 per essersi rifiutato di rispondere al richiamo dell'arbitro.\nNel 1978 ha rinunciato ai Mondiali argentini probabilmente perch\u00e9 alcuni compagni non volevano dividere i soldi degli sponsor e dei premi partita come invece era accaduto nei mondiali precedenti con la gestione Cruijff. Con l'Olanda ha totalizzato 52 partite con 6 gol.\nDopo il ritiro nel 1983 - con 474 partite di campionato e 125 gol - ha proseguito nello staff tecnico del Feyenoord fino al 1986. Poi \u00e8 passato all' come assistente, prima di allenare il Wageningen. Nel 1992 \u00e8 tornato a Feyenoord come allenatore vincendo subito il campionato, e poi la Coppa d'Olanda nel 1994 e 1995.\nDopo una stagione al club arabo Al-Hilal \u00e8 tornato in patria ad allenare AZ Alkmaar e Sparta Rotterdam. In seguito ha fatto parte del settore tecnico della nazionale olandese. Nel luglio 2007 diventa tecnico dell' ma viene licenziato alla fine dell'anno seguente.\nVan Hanegem \u00e8 stato un analista per l'emittente Canal +. Nel 2004 ha iniziato come analista presso la televisione di Stato olandese NOS. Dalla stagione 2005/2006 ha anche lavorato in qualit\u00e0 di esperto al programma Voetbal Insite e commentato le partite di Eredivisie per RTL7 in diretta il Venerd\u00ec. Oggi Van Hanegem lavora come esperto di Ziggo Sport.\nCuriosit\u00e0.\nNel 1972 rinunci\u00f2 al trasferimento all'Olympique Marsiglia, dove avrebbe guadagnato 10 volte di pi\u00f9. Mise ai voti con la moglie e i due figli, ma fin\u00ec pari; allora disse: \"Aspettiamo che si pronunci il cane, se abbaia rimaniamo a Rotterdam\". Il cane abbai\u00f2 e Van Hanegem rest\u00f2 al Feyenoord.\nRiguardo al \"calcio totale\" ha dichiarato: \"Tutti parlano dell'Ajax, ovviamente, ma loro avevano soprattutto le individualit\u00e0, noi eravamo gi\u00e0 un collettivo. Il merito vero della nascita del \"calcio olandese\" non \u00e8 degli olandesi in senso stretto, ma di Ernst Happel, il nostro coach di allora. Michels non aveva alcuna responsabilit\u00e0 nel gioco dell'Olanda, eravamo noi giocatori a decidere, praticamente improvvisammo sempre, continuamente. Non era calcolo n\u00e9 preparazioni particolari, era un momento magico di un gruppo nato per caso, sedimentato con una colla mai pi\u00f9 rinvenuta in natura, n\u00e9 mai prodotta in laboratorio.\nDurante la finale dei Mondiali del 1974 giocati in Germania Ovest, fu protagonista di un singolare episodio. Dopo i primi 45', al rientro negli spogliatoi, in un eccesso di nervosismo Van Hanegem scagli\u00f2 il pallone verso l'arbitro inglese Taylor che tuttavia ammon\u00ec il capitano Johan Cruijff dopo un'animata discussione. Racconta lo stesso Van Hanegem che nella finale contro i tedeschi \"perdemmo per ragioni storiche, la nostra nazionale era spaccata in due: da una parte c'era chi voleva umiliare la Germania nel suo salotto, dall'altra chi, sentendosi comunque superiore, non voleva arrivare a tanto. Io ero nel primo gruppo.\"\nDa una statistica stilata dal giornalista Chris Wlhelmsen risulta che in patria \u00e8 considerato il secondo migliore oranje di sempre alla pari con Van Basten, dietro al solito Cruijff.\nSuo figlio William jr. \u00e8 un famoso artista della musica dance elettronica. Insieme a Ward van der Harst forma il duo di DJ \"W&amp;W\".\nIl suo settantesimo compleanno \u00e8 stato celebrato al De Kuip, lo stadio del ."}
{"id": "1182592", "revid": "1123126", "url": "https://it.wikipedia.org/wiki?curid=1182592", "title": "Congregazione mechitarista di Venezia", "text": ""}
{"id": "1182593", "revid": "148107", "url": "https://it.wikipedia.org/wiki?curid=1182593", "title": "I quattro della scuola di polizia", "text": " \nI quattro della scuola di polizia (\"21 Jump Street\") \u00e8 una serie televisiva statunitense in 103 episodi trasmessi per la prima volta nel corso di 5 stagioni dal 1987 al 1991.\n\u00c8 una serie poliziesca creata da Stephen J. Cannell, gi\u00e0 ideatore di \"A-Team\", \"Ralph supermaxieroe\" e \"Agenzia Rockford\". La serie era stata cancellata da Fox al termine della quarta stagione; ne venne poi realizzata una quinta che and\u00f2 in onda su network locali statunitensi, ma il cast sub\u00ec diverse variazioni (tra gli altri, lasci\u00f2 il cast Johnny Depp per intraprendere la sua carriera cinematografica girando \"Cry Baby\") e la serie chiuse dopo la fine della quinta stagione.\nTrama.\nLos Angeles, al dipartimento di polizia \"21 Jump Street\", specializzato in casi inerenti i minorenni, ogni agente della squadra \u00e8 stato reclutato anche per il suo aspetto giovanile, ideale per le operazioni di infiltrazione tra gli adolescenti.\nProduzione.\nCome per molte altre serie televisive statunitensi, anche \"21 Jump Street\", pur ambientata a Los Angeles, \u00e8 stata interamente girata nella citt\u00e0 di Vancouver (Columbia Britannica, Canada.\nDurante la sigla di apertura di ogni episodio, se si fa attenzione allo scorrere delle immagini, si notano due particolari che fanno capire la reale \"location\").\nNella sigla d'apertura della prima stagione, su un autobus in transito, nel display luminoso si pu\u00f2 chiaramente leggere la destinazione: \"Hastings\" che sta per \"Hastings Street\", via del centro di Vancouver.\nNella sigla di apertura della seconda stagione, scritta da Liam Sternberg e cantata da Holly Robinson Peete, si vede chiaramente transitare un convoglio della linea metropolitana dello \"Skytrain\", sistema di trasporto pubblico di Vancouver.\nAdattamento cinematografico.\nNel marzo del 2012 usc\u00ec nelle sale statunitensi (giugno in Italia) l'adattamento cinematografico della serie TV, diretto da Phil Lord e Christopher Miller e prodotto da Columbia Pictures e Metro-Goldwyn-Mayer. Protagonisti del film sono Channing Tatum e Jonah Hill. Johnny Depp, Peter DeLuise e Holly Robinson Peete, tra gli interpreti principali della serie TV, appaiono in camei."}
{"id": "1182599", "revid": "130040", "url": "https://it.wikipedia.org/wiki?curid=1182599", "title": "Guillemundus", "text": "Origine.\nFiglio del primo Conte di Barcellona, conte di Raz\u00e8s e di Conflent e poi conte di Gerona e Besal\u00fa, Ber\u00e0 e della moglie, Romilla, una nobile forse di origine visigota, ma molto pi\u00f9 probabilmente franca, imparentata col primo conte d'Aragona, Aureolus.\nBiografia.\nGuillemundus, alla nascita, fu cos\u00ec battezzato in onore del nonno paterno, cugino di Carlo Magno, Guglielmo di Gellone, conte di Tolosa.\nNell'812, il padre gli concesse il governo delle contee di Raz\u00e8s e di Conflent;nell'820, quando il padre fu destituito dalla contea di Barcellona e da tutti gli altri onori, Guglielmo gli subentr\u00f2 come conte di Raz\u00e8s e di Conflent.\nDopo la morte (825) di Ramp\u00f2, il Conte de Barcellona subentrato a suo padre, Ber\u00e0, nell'826, le contee di Barcellona, Gerona, Besal\u00fa ed Osona furono assegnate a suo zio, che aveva avversato suo padre, Bernardo di Settimania, che divenne il nuovo conte di Barcellona. Ma appena insediato, una parte della nobilt\u00e0 gota, ancora fedele a Ber\u00e0, capeggiata da Aiss\u00f3, che era scappato dalla prigione di Aquisgrana si ribell\u00f2 e, con l'aiuto dei mussulmani della zona (pacifisti), riusc\u00ec ad occupare parte della contea, senza che l'imperatore intervenisse validamente in suo aiuto (aveva inviato solo un piccolo contingente di Franchi).Una parte della nobilt\u00e0 visigota si schier\u00f2 con Bernardo, che riusc\u00ec a contenere i ribelli.Aiss\u00f3 allora chiese aiuto all'emiro di Cordova, \u02bfAbd al-Ra\u1e25m\u0101n II ibn al-\u1e24akam, che invi\u00f2 un contingente, che arriv\u00f2 a Saragozza, nel maggio 827, marci\u00f2 su Barcellona.Secondo la \"Vita Hludowici Imperatoris\", Guglielmo, verso la fine di quello stesso anno si un\u00ec alla ribellione di Aiss\u00f3 contro il nuovo conte e, nell'827, si un\u00ec alle truppe saracene che attaccarono le contee cristiane.Solo dopo l'arrivo dei Mori, guidati dal generale \"Ubayd Allah\", detto \"Abu Marwan\", Ludovico il Pio ordin\u00f2 al figlio, Pipino, re d'Aquitania ed ai conti Ugo di Tours e Oddone d'Orl\u00e9ans, di allestire un esercito per portare aiuto a Bernardo.Ma prima che l'esercito Franco si muovesse, i Mori erano gi\u00e0 stati respinti fuori dalla contea ed i ribelli con loro, senza per\u00f2 poter recuperare il bottino che avevano razziato nei distretti di Gerona e di Barcellona (827).\nDopo essere stato sconfitto, in quello stesso 827, fu privato delle sue contee e molto probabilmente, dopo aver cercato inutilmente di resistere sulle montagne del Raz\u00e8s, secondo gli Annales Regni Francorum, Guillemundus, assieme ai Mori si arrese ai missi dominici imperiali, Elisacar, Ildebrando e Donato.\nDi Guillemundus non si conosce n\u00e9 il luogo n\u00e9 la data della morte. Probabilmente si rifugi\u00f2 a Cordova dove, alcuni anni dopo, mor\u00ec.\nDiscendenza.\nDi Guillemundus non si conosce n\u00e9 il nome della moglie n\u00e9 alcuna discendenza"}
{"id": "1182613", "revid": "63727", "url": "https://it.wikipedia.org/wiki?curid=1182613", "title": "Panhard &amp; Levassor 20CV e 24CV", "text": ""}
{"id": "1182624", "revid": "2160814", "url": "https://it.wikipedia.org/wiki?curid=1182624", "title": "Pastoforia", "text": "I pastof\u00f2ria o pastoph\u00f2ria o pastofori (dal greco \u03c0\u03b1\u03c3\u03c4\u03bf\u03c6\u03cc\u03c1\u03b9\u03bf\u03bd, 'abitazione dei sacerdoti nel tempio') sono due stanze o sacrestie in cui i diaconi riponevano, affinch\u00e9 vi fosse conservato il pane consacrato, i vasi sacri e altra suppellettile liturgica. Tipici del cristianesimo orientale, e almeno fino all'et\u00e0 carolingia anche di quello occidentale, i pastofori, se presenti, affiancavano l'abside. Questi due vani secondari erano anche detti rispettivamente \"protesi\" (\u03c0\u03c1\u03cc\u03b8\u03b5\u03c3\u03b9\u03c2) e \"diaconico\" (\u03b4\u03b9\u03b1\u03ba\u03bf\u03bd\u03b9\u03ba\u03cc\u03bd).\nStoria e descrizione.\nSi tratta di due stanze a base quadrata o rettangolare, spesso absidate, disposte simmetricamente ai lati all'abside principale, in fondo alle navate laterali (o al deambulatorio, se la chiesa \u00e8 a pianta centrale, circolare o poligonale come nel caso di San Vitale a Ravenna).\nL'ambiente di sinistra, o a nord, quando l'abside \u00e8 a est, \u00e8 detto \"prothesis\" e vi si conservavano le offerte dei fedeli e la biblioteca, mentre nell'ambiente di destra, o a sud, detto \"diaconicon\", si custodivano i vasi e i paramenti sacri, come nelle odierne sacrestie, e si provvedeva al rifornimento d'acqua per i lavacri. Tuttavia non c'\u00e8 concordanza di opinioni tra gli archeologi sulle funzioni di queste stanze, specialmente per quanto riguarda il \"diaconicon\".\nL'introduzione dei pastoforia, tipici dell'area siro-microasiatica, \u00e8 costantinopolitana: si ritrovano esempi in aree di influsso bizantino come a Ravenna, in chiese risalenti al V secolo e successive; ma anche in epoca carolingia, nel Nord Europa, diverse chiese ne sono dotate (Steinbach, Gernrode)."}
{"id": "1182625", "revid": "36426", "url": "https://it.wikipedia.org/wiki?curid=1182625", "title": "Pastofori", "text": ""}
{"id": "1182628", "revid": "36426", "url": "https://it.wikipedia.org/wiki?curid=1182628", "title": "Pulvini", "text": ""}
{"id": "1182642", "revid": "174852", "url": "https://it.wikipedia.org/wiki?curid=1182642", "title": "Robert McGown Coventry", "text": ""}
{"id": "1182644", "revid": "799790", "url": "https://it.wikipedia.org/wiki?curid=1182644", "title": "Aleksandr Konstantinovi\u010d Petrov", "text": "Petrov ha seguito dei corsi d'arte al VGIK (scuola nazionale russa di cinema e televisione). \u00c8 stato allievo di Yuri Norstein.\nDopo aver realizzato i suoi primi film in Russia, ha lavorato in Canada al romanzo \"Il vecchio e il mare\". Tecnicamente impressionante, questo film \u00e8 interamente realizzato come pittura a olio su vetro. Ha ricevuto vari riconoscimenti, dall'Oscar, al premio Jutra e al Festival internazionale del film d'animazione di Annecy.\nNel 2016 ha partecipato come giurato a Festival Animav\u00ec - Cinema di Animazione Poetico, tenutosi a Pergola dal 12 al 16 luglio, realizzandone la sigla e il manifesto.\nNel corso dell'evento \u00e8 stato premiato con il Bronzo dorato all'Arte animata."}
{"id": "1182654", "revid": "6923", "url": "https://it.wikipedia.org/wiki?curid=1182654", "title": "Complemento (militare)", "text": "Il complemento, nel lessico militare, indica quei civili richiamati presso le forze armate nella riserva militare in caso di particolari necessit\u00e0 e/o situazioni.\nStoria.\nSebbene sia l'esercito dell'Atene del V secolo a.C. sia l'esercito dell'et\u00e0 dei re e della prima repubblica di Roma fossero interamente o in grande maggioranza composti da coscritti, l'uso dei soldati di complemento venne abbandonato progressivamente durante l'epoca imperiale di Roma stessa, per esigenze economiche, politiche e tattiche. Tale tipo di esercito fu rimpiazzato da uno di volontari professionisti.\nDurante il Medioevo, invece, l'instabilit\u00e0 dei poteri e lo stesso sistema feudale impediva di fatto che il popolino potesse maneggiare se non in casi disperati armi considerate simbolo di potere e di nobilt\u00e0.\nLa prima forma di complemento nella storia moderna e contemporanea risale al XIX secolo, quando l'imperatore Guglielmo II di Germania istitu\u00ec la prima leva militare che mirava a preparare la popolazione a eventuali guerre di espansione o di difesa che avrebbe dovuto affrontare il neonato Impero Germanico.\nLa diffusione nel resto d'Europa e nel mondo di tale pratica fu dettata dal grande successo conseguito dalla Germania nella guerra franco-prussiana contro la Francia, dove, con una manovra tattica perfettamente eseguita, l'esercito imperiale schiacci\u00f2 l'impreparato esercito francese mettendo sotto assedio Parigi.\nGeneralit\u00e0.\nIl richiamo pu\u00f2 essere precisto sia in tempo di guerra, per far fronte all'esiguit\u00e0 di militari professionisti in servizio permanente, sia nei periodi di pace per un addestramento base sugli elementi della disciplina e del combattimento, in modo da avere truppe gi\u00e0 preparate e da poter quindi schierare pi\u00f9 rapidamente in caso di necessit\u00e0.\nIn tempi moderni, nei paesi europei, per complemento si intende un bacino di personale mediamente qualificato che ha gi\u00e0 svolto il servizio militare obbligatorio e che quindi va a formare la riserva che tuttavia rimane civile e che non \u00e8 quindi impiegabile se non in caso di conflitto o, a libero arbitrio dei singoli individui, partecipante a manifestazioni promosse dalle varie associazioni d'arma."}
{"id": "1182655", "revid": "256896", "url": "https://it.wikipedia.org/wiki?curid=1182655", "title": "Canonici regolari della Congregazione Svizzera di San Maurizio di Agaune", "text": ""}
{"id": "1182657", "revid": "36426", "url": "https://it.wikipedia.org/wiki?curid=1182657", "title": "San Vitale (Ravenna)", "text": ""}
{"id": "1182658", "revid": "17351", "url": "https://it.wikipedia.org/wiki?curid=1182658", "title": "Mitsubishi A6M Zero", "text": ""}
{"id": "1182664", "revid": "81103", "url": "https://it.wikipedia.org/wiki?curid=1182664", "title": "Treno della vergogna", "text": "Treno della vergogna \u00e8 la locuzione popolare con cui s'intende il convoglio ferroviario che nel 1947 trasport\u00f2 da Ancona, chi vi era approdato col quarto convoglio marittimo da Pola, che trasport\u00f2 gli esuli italiani che al termine della Seconda guerra mondiale furono costretti ad abbandonare i loro paesi, le loro abitazioni e le loro propriet\u00e0 in Istria, Quarnaro e Dalmazia nel contesto storico generale ricordato come l'esodo giuliano dalmata. \nFu anche offensivamente definito, da una parte dei ferrovieri di allora, \"treno dei fascisti\", a testimonianza della disinformazione e del contesto estremamente politicizzato e ideologizzato in cui tale vicenda si consum\u00f2. I fatti gravi e incresciosi si verificarono nella stazione di Bologna Centrale.\nI fatti.\nLa domenica del 16 febbraio 1947 da Pola partirono per mare diversi convogli di esuli italiani con i loro ultimi beni e, solitamente, una bandiera d'Italia. I convogli erano diretti ad Ancona, dove gli esuli vennero accolti dall'esercito a proteggerli da connazionali, militanti di sinistra, che non mostrarono alcun gesto di solidariet\u00e0.\nLa sera successiva partirono stipati in un treno merci, sistemati tra la paglia all'interno dei vagoni, alla volta di Bologna dove la Pontificia Opera di Assistenza e la Croce Rossa Italiana avevano preparato dei pasti caldi, soprattutto per bambini e anziani. Il treno giunse alla stazione di Bologna solo a mezzogiorno del giorno seguente, marted\u00ec 18 febbraio 1947. Qui, dai microfoni di certi ferrovieri sindacalisti CGIL e iscritti al PCI, fu diramato l'avviso \"Se i profughi si fermano per mangiare, lo sciopero bloccher\u00e0 la stazione\". Il treno venne preso a sassate da dei giovani che sventolavano la bandiera rossa con falce e martello, altri lanciarono pomodori e sputarono sui loro connazionali, mentre taluni buttarono addirittura il latte, destinato ai bambini in grave stato di disidratazione, sulle rotaie, dopo aver buttato le vettovaglie nella spazzatura.\nPer non avere il blocco del pi\u00f9 importante snodo ferroviario d'Italia il treno venne fatto ripartire per Parma dove POA e CRI poterono distribuire il cibo, trasportato da Bologna con automezzi dell'esercito. La destinazione finale del treno fu La Spezia dove i profughi furono temporaneamente sistemati in una caserma.\nQueste testimonianze nel tempo si sono accresciute di dettagli grazie ai racconti di vari esuli, tra i quali Lino Vivoda.\n\u00c8 da ricordare, sempre sotto testimonianza di Lino Vivoda, che ci furono anche altri sbarchi di profughi. Anche molti giornali mostrarono disprezzo verso gli esuli: \"L'Unit\u00e0\", gi\u00e0 nell'edizione del 30 novembre 1946, in un articolo di Piero Montagnani, aveva scritto in modo ostile verso coloro che abbandonavano le terre divenute parte della nazione jugoslava governata dal dittatore comunista Josip Broz Tito: \nMontagnani aggiungeva che tra la massa dei profughi vi erano anche \"migliaia e migliaia di italiani onesti\", ma negava le responsabilit\u00e0 jugoslave nelle partenze dei profughi istriani sostenendo infatti che l'Esodo era stato \"artificiosamente sollecitato con spauracchi inconsistenti e con promesse inattuabili\" (non potendo difatti negare il carattere di massa dell'Esodo, si attribuiva la sua causa alla propaganda anti-jugoslava dei settori reazionari italiani), e attaccava invece il Governo De Gasperi accusato di non voler dialogare con il Maresciallo Tito. \nIl giornalista de \"L'Unit\u00e0\" Tommaso Giglio, poi direttore de \"L'Europeo\", riferendosi al treno che trasportava i profughi, in quel giorno scrisse ben tre articoli, di cui uno era intitolato \"Chiss\u00e0 dove finir\u00e0 il treno dei fascisti?\". In questo contesto lo storico e scrittore Guido Rumici scrive: \nLapide commemorativa.\nNella stessa stazione dove si verificarono tali fatti, vicino al primo binario nel Giorno del ricordo del 2007, l'amministrazione comunale di Bologna fece apporre una lapide commemorativa con un testo che suscit\u00f2 polemiche nell'opinione pubblica e sui giornali. Il politico Roberto Menia, primo promotore della legge che istituisce il Giorno del ricordo, fece un'interrogazione parlamentare dalla quale si venne a sapere che il testo fu concordato tra comune e Associazione Nazionale Venezia Giulia e Dalmazia. La lapide fu stabilmente sistemata con un testo riveduto e corretto, anche se le polemiche continuarono.\nIl testo della lapide \u00e8 il seguente:\nLa frase concordata con i profughi e loro figli o nipoti \u00e8 \"Bologna seppe passare rapidamente da un atteggiamento di iniziale incomprensione a un'accoglienza che \u00e8 nelle sue tradizioni\". Come facilmente \u00e8 intuibile, i fatti sopra descritti sono richiamati nelle quattro parole \"atteggiamento di iniziale incomprensione\", che possono sembrare poche, ma \u00e8 pure vero che un certo numero di esuli trov\u00f2 accoglienza in Bologna quando la situazione fu chiarita e cambi\u00f2 il contesto politico internazionale con l'uscita della Jugoslavia dall'influenza sovietica nel giugno 1948 quando a finire nelle galere jugoslave furono pure molti militanti comunisti italiani perseguitati dai titoisti."}
{"id": "1182665", "revid": "254401", "url": "https://it.wikipedia.org/wiki?curid=1182665", "title": "San Benigno (Genova)", "text": "San Benigno \u00e8 un moderno quartiere direzionale e di servizi nel comune di Genova, compreso nelle ex circoscrizioni di Sampierdarena e San Teodoro, che insieme formano il Municipio II - Centro Ovest.\nDescrizione del quartiere.\nLa zona di San Benigno, oggi sede di centri direzionali, infrastrutture e servizi, in gran parte legati alle attivit\u00e0 portuali, si \u00e8 sviluppata a partire dal dopoguerra sull'area ricavata negli anni trenta dallo sbancamento dell'omonimo colle, parte terminale del crinale che fino ad allora rappresentava il confine tra Genova e Sampierdarena.\nLa maggior parte degli edifici del moderno quartiere direzionale sono stati costruiti tra gli anni ottanta e novanta. Tra questi il World Trade Center e il Matitone (terminato di costruire nel 1992).\nVi hanno sede la CULMV, la storica \"Compagnia Unica dei lavoratori portuali\", gli scaricatori del porto un tempo chiamati \"camalli\" e la caserma che ospita il Comando Provinciale dei Vigili del Fuoco di Genova.\nStoria.\nStoricamente il colle di San Benigno era la parte terminale del crinale che separava Genova dal limitrofo comune di Sampierdarena, chiudendo a ponente l'anfiteatro naturale alle spalle della citt\u00e0 e del porto antico. Il colle prendeva il nome dalla storica abbazia di San Benigno, costruita nel XII secolo, nome attribuito anche al moderno quartiere direzionale.\nIl crinale collinare terminava a picco sul mare con il promontorio di Capo di Faro, dove sempre nel XII secolo era stata costruita la primitiva Lanterna. Oggi la roccia su cui poggia la Lanterna rappresenta l'ultimo resto del colle di S. Benigno. La strada che collegava Sampierdarena a Genova, fino all'apertura di una prima galleria nel XIX secolo doppiava il capo sul quale si erge tuttora il faro.\nTra il 1626 e il 1632, lungo il crinale furono costruite a difesa della citt\u00e0 le \"Mura Nuove\", che inglobarono all'interno della cinta difensiva l'antica abbazia. Con la costruzione delle mura, tra il 1633 ed il 1643 fu aperta nei pressi del faro la Porta della Lanterna, lungo la strada che da Sampierdarena immetteva in citt\u00e0.\nIntorno al 1850 sul sito dell'antica abbazia, abbandonata dai monaci per le leggi di soppressione del 1798, fu costruito il grande complesso delle caserme, scomparse nel secolo successivo con lo sbancamento dell'intero colle.\nTra la fine del XIX secolo e l'inizio del XX sia Genova, sia diversi dei comuni che dal 1926 ne costituiscono i quartieri, videro un aumento delle attivit\u00e0 industriali, dell'attivit\u00e0 portuale (alcune delle strutture attualmente esistenti nell'area del porto antico vengono edificate proprio in questo periodo) e la creazione di nuove infrastrutture al servizio di queste. In quest'ambito nel 1898 venne proposta la creazione di una nuova strada di collegamento tra Sampierdarena ed il confine occidentale di Genova, che avrebbe dovuto transitare nella zona dove allora sorgeva il colle si San Benigno. Il colle in questo periodo appartiene a diversi proprietari, alcuni pubblici (un terzo dell'area \u00e8 del demanio militare), altri privati (principalmente la ditta Carena che gestisce in loco una cava di pietrame).\nPareri discordanti sul tipo di tecnica da utilizzare (scavo in trincea, galleria, ecc..), contrattazioni inerenti alla cifra da pagare all'autorit\u00e0 militare per permettere l'uso dell'area di sua competenza (1.500.000 lire nel 1905, poi ridotti a 1.100.000 lire) e gli interessi spesso opposti dei vari enti pubblici e proprietari privati dell'area hanno tuttavia rallentato di molto le decisioni, al punto di arrivare allo scoppio della Prima guerra mondiale che porta ad un momentaneo congelamento del progetto.\nNegli anni venti del Novecento la ritrovata necessit\u00e0 di migliori collegamenti con il porto permettono di riprendere la progettazione dell'opera. Nell'estate del 1925 il Consorzio Autonomo del Porto presenta al consiglio superiore del Ministero per i Lavori Pubblici un nuovo progetto per la strada e in generale per tutta l'area, che dovr\u00e0 essere destinato al futuro centro direzionale del porto, con la dismissione delle infrastrutture militari presenti. Il progetto viene approvato e il Consorzio acquista il possesso dell'area per 31 milioni di lire. La strada viene inaugurata il 19 settembre 1929. I materiali ricavati dalla demolizione furono utilizzati per i riempimenti necessari alla costruzione dei nuovi moli davanti a Sampierdarena.\nLa tragedia di S. Benigno.\nIl 10 ottobre del 1944, durante la seconda guerra mondiale quanto restava del colle di S. Benigno fu squassato da una tremenda esplosione che distrusse un complesso di gallerie ferroviarie, utilizzate in parte dall'esercito tedesco come deposito di munizioni, ma anche dalla popolazione come rifugio antiaereo. Le cause dell'esplosione, che provoc\u00f2 la morte di centinaia di civili, tra rifugiati nelle gallerie e abitanti dei soprastanti palazzi distrutti, oltre a 200 soldati tedeschi (le vittime sono stimate almeno 1000 ma alcune fonti indicano anche 2000), non furono mai ufficialmente accertate. Una prima inchiesta ipotizz\u00f2 che la deflagrazione fosse stata innescata da un fulmine, mentre in seguito ci fu chi attribu\u00ec la responsabilit\u00e0 ad un'azione di sabotaggio da parte di gruppi partigiani, che non ne avrebbero ben calcolato i devastanti effetti sulla popolazione civile. Nel 2004, in occasione del sessantesimo anniversario del tragico evento, il senatore Franco Servello di Alleanza Nazionale, con riferimento ad un libro sull'argomento pubblicato dallo scrittore genovese Raffaele Francesca in quello stesso anno ha presentato un'interrogazione al Ministro della Giustizia.\nEdifici storici scomparsi.\nLe vicende storiche e urbanistiche che negli ultimi due secoli hanno modificato completamente l'aspetto del quartiere hanno portato alla totale scomparsa di alcuni storici edifici. Tra questi l'antica abbazia che aveva dato il nome alla zona e le strutture militari sorte nel Seicento a difesa della citt\u00e0.\nL'Abbazia di San Benigno.\nLa chiesa di S. Benigno, con l'annesso monastero dei benedettini era stata costruita nel XII secolo. Il complesso, comprendente anche un ospitale per viandanti, fu attivo per quasi sette secoli. Dapprima inglobato nelle \"Mura Nuove\" seicentesche, fu definitivamente abbandonato dai monaci nel 1798 per le leggi di soppressione napoleoniche ed utilizzato come caserma e magazzino dall'esercito sabaudo. Intorno al 1850 quanto restava del complesso fu demolito per costruire le due grandi caserme.\nLe strutture militari.\nIl tratto delle Mura Nuove che correva lungo il crinale del colle prendeva il nome di Mura di San Benigno e terminava alla Lanterna, dove una monumentale porta consentiva l'accesso in citt\u00e0. L'originaria porta della Lanterna fu demolita nel 1877, nonostante numerosi pareri contrari, e sostituita da un'altra architettonicamente pi\u00f9 modesta ma pi\u00f9 adatta per il crescente traffico. Questa porta \u00e8 oggi riposizionata ai piedi della Lanterna, in un luogo diverso da quello originario.\nL'antica abbazia, ormai in rovina dopo il forzato abbandono dei monaci nel 1798, ribattezzata \"Forte S. Benigno\", fu utilizzata come deposito di munizioni e caserma, mentre sul piazzale antistante fu sistemata una batteria composta da due cannoni e otto mortai, collocati a protezione del porto ma anche per contenere eventuali rivolte della popolazione, come esplicitamente dichiarato da rapporti militari intorno al 1840. Cosa che puntualmente accadde il 5 aprile 1849, quando, durante l'insurrezione di Genova contro il governo sabaudo, il generale Alfonso La Marmora da questa postazione fece bombardare la citt\u00e0; repressa l'insurrezione, fu lo stesso La Marmora a suggerire il potenziamento del sito, per prevenire nuove sommosse.\nTra il 1852 e il 1860, demolito completamente l'antico monastero, furono costruite due grandi caserme, che potevano ospitare 1276 soldati ciascuna. Le caserme furono sede di comandi militari fino al 22 giugno 1930, quando con una fastosa cerimonia furono dismesse in previsione della loro demolizione, conseguente al progettato spianamento del colle. I lavori di sbancamento non erano ancora completati durante la seconda guerra mondiale, quando parte dei ruderi furono utilizzati come batteria contraerea, ed ancora nel dopoguerra come ricovero per senza tetto, e furono eliminati definitivamente negli anni settanta, prima della costruzione dei nuovi centri direzionali.\nTrasporti e vie di comunicazioni.\nIl quartiere \u00e8 servito dalla piccola stazione ferroviaria impresenziata di Genova Via di Francia in cui, nelle ore di punta dei giorni feriali, fermano alcuni dei treni regionali del nodo genovese. Oltre a questo sono presenti in zona alcuni capolinea delle linee di autobus urbani dell'AMT.\nNell'antistante zona portuale si trova il terminal traghetti progettato dall'architetto Aldo Luigi Rizzo e costruito tra il 1993 e il 1999.\nIl nodo viario di San Benigno.\nNella zona di San Benigno confluiscono alcune delle principali vie di comunicazione del nodo viario genovese, quali l'autostrada A7 con il casello di Genova Ovest, la strada sopraelevata, oltre ad alcune delle principali strade urbane che collegano i quartieri di Sampierdarena e SanTeodoro: via A. Cantore, lungomare G. Canepa, via di Francia e via Milano.\nLa viabilit\u00e0 della zona \u00e8 interessata dagli interventi previsti nel nodo stradale e autostradale genovese, per i quali la Conferenza dei servizi ha gi\u00e0 dato la propria approvazione, riguardanti il nuovo collegamento tra la barriera autostradale di Genova-Ovest e il porto e la sua connessione con la viabilit\u00e0 ordinaria. Lo scopo di questi interventi \u00e8 la separazione della viabilit\u00e0 ordinaria dai flussi di traffico diretti o provenienti dal porto.\nSempre nel quadro della razionalizzazione del traffico in questo snodo cruciale della viabilit\u00e0 cittadina \u00e8 prevista realizzazione del \"Tunnel subportuale\", che passando sotto il bacino del porto vecchio, dovrebbe collegare direttamente i quartieri di ponente con quelli di levante, evitando l'attraversamento del centro della citt\u00e0; questa opera \u00e8 inserita dal 2001 nel \"Programma delle infrastrutture strategiche di preminente interesse nazionale\"\n, anche se non sono ancora stati definiti finanziamenti e tempi di realizzazione.\nCollegamenti esterni.\nFilmato promozionale del quartiere dirigenziale, realizzato dalla SCI S.p.a. - Costruzioni ed insediamenti edilizi, ed ospitato sul canale YouTube dell'Archivio nazionale cinema d'impresa"}
{"id": "1182666", "revid": "827882", "url": "https://it.wikipedia.org/wiki?curid=1182666", "title": "Zappeion", "text": "Lo Zappeion () \u00e8 un edificio neoclassico situato nella parte meridionale del centro storico di Atene e progettato dall'architetto danese Theophil Hansen (1813-1891); per le decorazioni fu responsabile Fran\u00e7ois-Louis-Florimond Boulanger (1807-1875).\nLa realizzazione di questo fastoso oggetto architettonico \u00e8 dovuta ai progetti del commerciante ed organizzatore Evangelos Zappas: questi aveva devoluto in parte i suoi beni nell'organizzazione di manifestazioni sportive internazionali: infatti, dopo l'apertura avvenuta nel 1888, fu costruito questo edificio da usare per i Giochi olimpici del 1896. Si trattava dunque nella I Olimpiade dell'et\u00e0 moderna. Per l'occasione, lo Zappeion ospit\u00f2 le competizioni di vari sport di combattimento; Zappas, il mecenate, nel frattempo era gi\u00e0 morto.\nLa pianta dell'edificio \u00e8 a semicerchio. \u00c8 caratterizzato da una larghissima facciata ritmata da un pronao e da due avancorpi laterali. Il monumento fu infatti concepito come costruzione multifunzionale e spiccatamente rappresentativa. Ad esempio, il trattato per l'entrata della Grecia nella Comunit\u00e0 Europea nel 1981 fu firmato proprio nello Zappeion."}
{"id": "1182669", "revid": "287204", "url": "https://it.wikipedia.org/wiki?curid=1182669", "title": "Borrell di Osona", "text": "Origine.\nNobile di origine visigota dell'antica \"Cerretana\", oggi chiamata Cerdagna, di cui non si conoscono gli ascendenti. Da Borrell discesero i conti di Barcellona.\nBiografia.\nSecondo la \"Vita Hludowici Imperatoris\", tra il 798 ed il 799, dopo l'arrivo dei Franchi ottenne le citt\u00e0 di Ausona, Cardona e Castaserra (lungo il fiume Ter), i territori limitrofi ed altri territori, da difendere e governare, sui quali furono quindi create le contee di Urgell e Cerdagna, che furono concesse a Borrell, come premio, per l'impegno messo nella lotta contro i Mori.\nSecondo il \"The Development of Southern French and Catalan Society, 718-1050\", a Borrell, nel 798, fu ordinato dal re d'Aquitania, Ludovico il Pio, di avanzare verso sud, oltre Vic, e il territorio conquistato, nel 799, divenne la contee di Osona. \nNell'801 partecip\u00f2 alla conquista di Barcellona.\nnell'804, partecip\u00f2 alla prima spedizione contro Tortosa, con responsabilit\u00e0 di comando, sotto la guida del re d'Aquitania, Ludovico il Pio e Ber\u00e0, Conte di Barcellona, che termin\u00f2 nell'805, dopo aver tentato, inutilmente, di conquistare la citt\u00e0 per otto giorni.\nSecondo la \"Vita Hludowici Imperatoris\", partecip\u00f2, sempre con responsabilit\u00e0 di comando, anche alla terza spedizione, dell'809, comandata ancora da Ludovico che raggiunse il fiume Ebro. Secondo lo storico arabo, Al Maqqari (nato nel XVI secolo e morto al Cairo nel 1632), l'assedio fu rotto da un attacco delle truppe di al-Andalus, condotto da Abd el Rahman, figlio dell'emiro Al Hakam I, che sconfisse le truppe dei Franchi.Secondo l'Astronomo, invece, gli abitanti di Tortosa, non sopportando l'assedio, offrirono le chiavi della citt\u00e0 a Ludovico, che, soddisfatto, tolse l'assedio e rientr\u00f2 nel suo regno dopo aver devastato i territori nemici.\nCarlomagno, nell'813, lo conferm\u00f2 titolare delle contee di Osona, Urgell e Cerdagna\nAlla sua morte, avvenuta all'incirca nell'820, il contado di Osona, fu dato al nuovo conte Ramp\u00f2 e riunito alle contee di Barcellona, Gerona, e Besal\u00fa, mentre le contee di Urgell e Cerdagna furono date, come ricompensa, ad Aznar I Gal\u00edndez, a cui era stata sottratta la contea d'Aragona, in quanto ritenuto troppo leale vassallo dei Franchi.\nMatrimonio e discendenza.\nDella moglie di Borrell non si conoscono n\u00e9 il nome n\u00e9 gli ascendenti. Dall'unione nacque un figlio: "}
{"id": "1182671", "revid": "1048993", "url": "https://it.wikipedia.org/wiki?curid=1182671", "title": "Tot\u00f2 lascia o raddoppia?", "text": "Tot\u00f2 lascia o raddoppia? \u00e8 un film del 1956 diretto da Camillo Mastrocinque, co-prodotto tra la Titanus e la Athena Cinematografica sulla scia del successo di \"Lascia o raddoppia?\", primo quiz della storia della televisione italiana presentato da Mike Bongiorno con Edy Campagnoli; i protagonisti del film erano Tot\u00f2 e lo stesso Mike.\nTrama.\nIl duca Gagliardo della Forcoletta dei Prati di Castel Rotondo \u00e8 un nobile decaduto che vive tra l'albergo e l'ippodromo. Qui, affiancato dal fedele maggiordomo Camillo, sbarca il lunario vendendo informazioni su presunti cavalli vincenti a inesperti scommettitori, tra i quali il notaio Baracca, il quale gli rivela di essere in sua ricerca da diverso tempo a causa di una paternit\u00e0 illegittima. Il duca cos\u00ec scopre di essere padre di una ragazza, Elsa, nata da una sua relazione giovanile. Senza svelare la sua vera identit\u00e0, va al bar Aurora dove Elsa lavora, venendo a sapere che il suo proprietario, il signor Anastasio, si \u00e8 visto costretto a venderlo non essendo pi\u00f9 in grado di gestirlo. Un suo dipendente, Bruno, fidanzato di Elsa, ha deciso di partecipare al quiz televisivo \"Lascia o raddoppia?\" per procurarsi il denaro necessario, ma cade sulla domanda da 640.000 lire. A questo punto il duca, puntando sulla sua preparazione ippica, decide di presentarsi al quiz per vincere il premio di 5.120.000 lire e, con quella somma, acquistare il bar Aurora salvando cos\u00ec il lavoro di sua figlia.\nIl duca, grazie ai suoi modi pittoreschi e alla sua sconfinata conoscenza del mondo equestre, acquisisce un'enorme fama e riesce ad andare avanti nel gioco, raddoppiando di puntata in puntata il suo montepremi. I suoi successi tuttavia sollecitano le mire di Nick Molise, un gangster rimpatriato in Italia come indesiderabile soggetto da Chicago e divenuto quindi proprietario di una catena di macellerie, e del suo rivale Joe Taccola, gestore di un night club. Giocandosi pellicce da regalare alle loro rispettive fidanzate, i due decidono di scommettere sul duca: Nick sulla possibilit\u00e0 che lasci, Joe che raddoppi. Nonostante il primo mandi in avanscoperta la sua donna nel tentativo di sedurlo convincendolo cos\u00ec a lasciare, il duca riesce a divincolarsi dal tranello, partecipa alla trasmissione e risponde correttamente alla penultima domanda da 2.560.000 lire. Persa la scommessa, Nick ne rilancia un'altra: tutte le sue macellerie contro il locale di Joe che insiste nel puntare sul raddoppio del nobile. Stavolta \u00e8 Joe a usare come esca H\u00e9l\u00e8ne, la sua fidanzata, per portarlo da lui, cos\u00ec da poterlo persuadere a raddoppiare dietro lauto compenso e minacciarlo di gravi conseguenze in caso di mancato raddoppio. Subito all'uscita dal night club, tuttavia, il duca trova ad attenderlo Nick, che gli promette guai seri qualora decidesse di non lasciare. Su consiglio della stessa H\u00e9l\u00e8ne, pentita di essersi prestata al gioco, il duca decide allora di scomparire facendo perdere le sue tracce.\nLa sera in cui potrebbe vincere l'intero montepremi, il duca viene accompagnato agli studi dalla scorta di Joe, che lo minaccia di morte. Prima di congedarsi consegna ad Elsa la prova della sua paternit\u00e0. Una volta in studio, il duca vede Nick portato via dalla polizia insieme al suo compare Tom: credendosi salvo, si rassicura e si convince a raddoppiare, mentre in realt\u00e0 Molise viene solo redarguito dagli agenti. Fingendosi esperto di ippica, il malvivente riesce ad entrare in cabina, come previsto dal regolamento per l'ultima puntata, puntandogli contro una pistola di nascosto. Sfinito dal patema d'animo per la sua sorte ormai segnata, il duca, all'ultima delle tre domande finali rivoltegli da Mike Bongiorno (\"Quale cavallo vinse il Gran Premio di Buenos Aires del 1929?\") dice \u00abRinuncio\u00bb, azzeccando fortuitamente la risposta esatta del nome del cavallo e dichiarando pubblicamente al notaio della trasmissione di voler devolvere l'intero montepremi alla figlia. Dietro le quinte, grazie anche all'aiuto di Bruno e di H\u00e9l\u00e8ne, il duca riesce a neutralizzare Nick, potendo cos\u00ec finalmente ricongiungersi con Elsa.\nCollegamenti esterni.\n "}
{"id": "1182672", "revid": "1543377", "url": "https://it.wikipedia.org/wiki?curid=1182672", "title": "Dobra Voda", "text": "Dobra Voda (in serbo: \u0414\u043e\u0431\u0440\u0430 \u0412\u043e\u0434\u0430) \u00e8 un villaggio di 430 abitanti (2002) situato nel centro geografico della Serbia, frazione di Jagodina (Serbia centrale).\nCaratteristiche.\nLa lingua ufficiale \u00e8 il serbo ma molti abitanti parlano un dialetto che \u00e8 quasi uguale alla lingua rumena. La maggior parte degli abitanti vive e lavora all'estero e spesso ritorna nel paese di origine il cui significato, tradotto in italiano, vuol dire \"Acqua Buona\"."}
{"id": "1182673", "revid": "45927", "url": "https://it.wikipedia.org/wiki?curid=1182673", "title": "Ci dolce", "text": ""}
{"id": "1182675", "revid": "599013", "url": "https://it.wikipedia.org/wiki?curid=1182675", "title": "Ordine basiliano aleppino dei melchiti", "text": "L'Ordine basiliano aleppino dei melchiti (in latino \"Ordo basilianus aleppensis melkitarum\") \u00e8 un istituto di vita consacrata della Chiesa cattolica greco-melchita. I religiosi di quest'ordine monastico, detti aleppini, pospongono al loro nome la sigla B.A.\nStoria.\nVenne fondato nel 1824 da un gruppo di monaci separatisi dall'Ordine basiliano di San Giovanni Battista e venne approvato dalla Santa Sede nel 1832.\nAl 31 dicembre 2005 l'ordine contava 8 monasteri e 29 religiosi, 26 dei quali sacerdoti."}
{"id": "1182676", "revid": "188116", "url": "https://it.wikipedia.org/wiki?curid=1182676", "title": "Costituzione siciliana del 1812", "text": "La Costituzione di Sicilia del 1812 fu lo statuto costituzionale adottato quell'anno nel Regno di Sicilia dal reggente Francesco di Borbone come risposta alla rivolta scoppiata nell'isola e all'avanzata napoleonica.\nStoria.\nAntefatti.\nIl 22 dicembre 1798, a seguito della invasione francese del regno di Napoli, il re Ferdinando IV (III di Sicilia), abbandon\u00f2 Napoli rifugiandosi nella capitale del Regno di Sicilia, Palermo. I siciliani, inizialmente soddisfatti delle assicurazioni date da Ferdinando nel discorso di apertura della sessione parlamentare del 1802 riguardo alla sua intenzione di mantenere la corte a Palermo, concessero donativi oltremodo ingenti. In realt\u00e0 Ferdinando e la sua corte non desideravano altro che tornare a Napoli e, appena gli accordi con Napoleone lo resero possibile, lo fecero nel giugno del 1802.\nQuando per\u00f2 i reali di Borbone tornarono ancora a Palermo nel 1806, l'atmosfera che li accolse fu tutt'altro che festosa, non volendo il popolo siciliano sottostare al loro predominio n\u00e9 pagare ulteriori gabelle all'esclusivo fine di mantenerli.\nFrancesco reggente.\nStando cos\u00ec le cose, Ferdinando, nel 1810, riun\u00ec il Parlamento siciliano domandando personalmente aiuti adeguati per la salvaguardia del regno minacciato dai francesi.\nDopo lunghe discussioni il governo ebbe un donativo appena sufficiente ai bisogni immediati, dovendo cos\u00ec imporre una gravosa tassa sulle entrate. La rivolta esplose.\nA farsi arbitro della situazione un emissario del governo inglese nell'isola, Lord William Bentinck, la cui flotta proteggeva il regno di Sicilia dalle invasioni del regno di Napoli napoleonico. Egli invit\u00f2 Ferdinando ad abbandonare il governo, che si rifugi\u00f2 in campagna a Ficuzza, nominando il figlio Francesco suo reggente nel gennaio 1812. E cos\u00ec fu.\nAl giovane ed erede venne accostato un governo esclusivamente siciliano presieduto da un consigliere di Stato anziano (una sorta di primo ministro). L'attribuzione del comando militare, con il titolo di \"capitan generale de' reali eserciti di S. Marina siciliana\", and\u00f2 allo stesso Bentinck.\nLa redazione del testo.\nObiettivo fondamentale fu la ratifica di un nuovo statuto. L'idea trov\u00f2 non pochi seguaci e prevalse l'idea che il testo sarebbe stato elaborato dai Bracci, le antiche istituzioni parlamentari di derivazione normanna. A redigerla materialmente fu chiamato dai capi del partito riformista siciliano, i principi di Castelnuovo Carlo Cottone, e di Belmonte Giuseppe Ventimiglia, l'abate Paolo Balsamo, membro del braccio ecclesiastico del parlamento, che si adoper\u00f2 ad eseguire mantenendo, da una parte, a fondamento della costituzione \"\"le antiche leggi ed usanze del paese\", e avendo, dall'altra, \"per guida\" la costituzione d'Inghilterra, \"raccomandata dall'esperienza e dal buon successo di secoli\", e non quelle francese e spagnola perch\u00e9 \"troppo democratiche e perci\u00f2 tendenti all'anarchia\".\".\nLa promulgazione.\nLo statuto costituzionale siciliano, sebbene fosse stata appena promulgata la costituzione di Cadice, fu sul modello inglese, adattato alle esigenze locali.\nLe dodici basi o principi generali, dopo la loro approvazione da parte del parlamento, furono sottoposte al re, che, molto lontano dall'entusiasmarsene, pur di non accettarle diede la reggenza al figlio, che formalmente le promulg\u00f2.\nIl testo venne quindi approvato dal parlamento e la carta fu promulgata dal reggente Francesco il 12 luglio 1812. Appena pot\u00e9, tuttavia, Ferdinando tornato re nel 1814, evit\u00f2 di applicarla. Tornato a Napoli nel 1815 dopo la caduta di Gioacchino Murat, non convoc\u00f2 pi\u00f9 il Parlamento siciliano e cos\u00ec, anche senza formale abrogazione, lo statuto costituzionale siciliana cadde disapplicato, avendo soppresso nel dicembre 1816 il Regno di Sicilia.\nI moti del 1820.\nDurante i moti del 1820 il Parlamento siciliano, riconvocatosi, ripromulg\u00f2 la carta costituzionale del 1812, ma in novembre il generale Pietro Colletta riconquist\u00f2 la Sicilia e ristabil\u00ec la monarchia, rimettendo nuovamente l'isola sotto il controllo del governo costituzionale napoletano, fino a quando nel marzo 1821 giunsero le truppe austriache a ristabilire l'assolutismo borbonico.\nLo statuto costituzionale del 1848.\nScoppiata in gennaio la rivoluzione siciliana del 1848, Re Ferdinando, nel tentativo di frenare la rivoluzione, il 10 febbraio 1848 fece promulgare la costituzione del 1812. Ma una costituzione venne reintrodotta dal parlamento siciliano riunitosi nel marzo 1848. Questa nuova costituzione riprendeva in parte quella del 1812 (ma con entrambe le camere elettive) e fu emanata dal parlamento generale il 10 luglio con il nome di \"Statuto fondamentale del Regno di Sicilia\".\nRest\u00f2 in vigore fino al maggio 1849 quando l'isola fu riconquistata dall'esercito borbonico.\nL'impianto dello statuto.\nIl testo del 1812 si poteva suddividere in tre sezioni, composte da un totale di pi\u00f9 di cinquecento articoli: la prima consisteva nelle \u201cBasi\u201d fondamentali della Costituzione, la seconda in numerosi \u201cCapi\u201d sul potere legislativo, il potere esecutivo e il potere giudiziario, e la terza in una serie di decreti riguardanti altri campi pi\u00f9 specifici..\nLa figura del sovrano.\nIl sovrano doveva professare solo e unicamente la religione cattolica apostolica romana, unica religione accettata nel Regno di Sicilia, altrimenti sarebbe stato detronizzato. Sebbene il potere legislativo spettasse al Parlamento, perch\u00e9 le leggi avessero vigore il re doveva approvarle per mezzo della Sanzione regia; inoltre il sovrano, che godeva del potere esecutivo, era definito \u201csacro ed inviolabile\u201d, e aveva il privilegio di sciogliere il Parlamento a proprio piacimento, purch\u00e9 lo convocasse ogni anno.\nLa divisione dei poteri.\nIl testo del 1812 prevedeva un potere legislativo attribuito a due assemblee: la Camera dei comuni (corrispondente all'ultimo Braccio, detto demaniale) eleggibile con voto censitario e palese, e la Camera dei pari (dove si accorpano primo e secondo Braccio, rispettivamente ecclesiastico e feudale e militare), e le cui cariche erano vitalizie e di nomina regia. Al Capo XIX della costituzione era stabilito che \"ogni proposta relativa a sussidi e imposizioni dovr\u00e0 iniziarsi nella Camera de' Comuni. Quella de' Pari avr\u00e0 solamente il diritto di assentirvi o dissentirvi, senza potervi fare alterazione o modificazione alcuna\".\nL'esecutivo era nominato dal re ed un giudiziario composto di togati indipendenti soltanto formalmente. Le camere erano convocate dal re, almeno una volta all'anno e le leggi da esse approvate erano suscettibili di veto da parte del monarca.\nL'abolizione del feudalesimo.\nL\u2019articolo XI delle \u201cBasi\u201d della Costituzione siciliana decretava \"\u201cche non vi saranno pi\u00f9 feudi, e tutte le terre si possederanno in Sicilia come in allodii, conservando per\u00f2 nelle rispettive famiglie l\u2019ordine di successione, che attualmente si gode. Cesseranno ancora le giurisdizioni baronali; e quindi i baroni saranno esenti da tutti i pesi, a cui finora sono stati soggetti per tali diritti feudali. Si aboliranno le investiture, relevi, devoluzioni al fisco, ed ogni altro peso inerente ai feudi, conservando per\u00f2 ogni famiglia i titoli e le onorificenze\u201d\". Se \u00e8 vero dunque che scomparve il feudalesimo, i baroni ne uscirono tuttavia persino rafforzati rispetto a prima. Con il suddetto decreto avevano infatti ottenuto di non dover pi\u00f9 sottostare a legami di vassallaggio con il sovrano e di poter godere delle proprie terre in quanto propriet\u00e0 private, che, oltre ad essere esenti da qualsiasi onere, potevano continuare ad essere tramandate in famiglia conservando titoli e onorificenze: di fatto da feudi si pass\u00f2 a parlare di latifondi. Per questo motivo la Costituzione siciliana del 1812 \u00e8 stata voluta fortemente dai baroni, i quali ne trassero solamente dei vantaggi e sin da subito, vedendo tale possibilit\u00e0, avevano cercato di sminuire la feudalit\u00e0 definendola \u201crancida\u201d, dichiarandosi pronti ad abbandonarla proponendo il passaggio alla nuova legge.\nLa suddivisione amministrativa.\nCon la Costituzione del 1812, il Parlamento abol\u00ec l'antica suddivisione amministrativa della Sicilia nei tre valli di Mazara, Noto e Valdemone e stabil\u00ec l'istituzione di 23 distretti. Essi vennero delimitati dallo studioso ed astronomo Giuseppe Piazzi, che tenne conto \"delle caratteristiche naturali, economiche e demografiche delle varie zone dell'Isola\". Infatti, in merito ai criteri utilizzati per delimitare i distretti e stabilirne i capoluoghi, la Costituzione del 1812 stabiliva:\nNonostante i criteri avanzati dal Piazzi, vi furono numerose controversie tra le citt\u00e0 capoluogo e quelle che miravano a ricoprire tale ruolo, poich\u00e9 le citt\u00e0 designate come capoluogo di distretto usufruivano di diversi vantaggi politici, economici ed occupazionali.\nLe 23 citt\u00e0 siciliane elevate a capoluogo di distretto furono: Alcamo, Bivona, Caltagirone, Caltanissetta, Castroreale, Catania, Cefal\u00f9, Corleone, Girgenti, Mazara, Messina, Mistretta, Modica, Nicosia, Noto, Palermo, Patti, Piazza, Sciacca, Siracusa, Termini, Terranova e Trapani.\nAltri decreti.\nLa Costituzione siciliana del 1812 presentava inoltre una serie di decreti riguardo argomenti pi\u00f9 specifici, tra i pi\u00f9 importanti la successione al trono, la libert\u00e0 di stampa, l\u2019abolizione dei fedecommessi e i diritti e i doveri del cittadino."}
{"id": "1182678", "revid": "767487", "url": "https://it.wikipedia.org/wiki?curid=1182678", "title": "Vestito per uccidere", "text": "Vestito per uccidere (\"Dressed to Kill\") \u00e8 un film del 1980 scritto e diretto da Brian De Palma.\nLa colonna sonora \u00e8 firmata dal compositore italiano Pino Donaggio che aveva gi\u00e0 lavorato per il regista in \"Carrie - Lo sguardo di Satana\".\nTrama.\nKate Miller \u00e8 una casalinga sessualmente frustrata in terapia presso lo psichiatra newyorkese Robert Elliott. Durante una seduta presso lo studio del dottore, Kate tenta di sedurlo, ma Elliott rifiuta la sua proposta. Pi\u00f9 tardi la donna si reca ad una mostra al Metropolitan e viene intensamente attratta da un misterioso straniero anch'egli in visita al museo. Kate e lo straniero si inseguono reciprocamente attraverso le sale del museo per poi ritrovarsi all'esterno e salire sullo stesso taxi. I due fanno l'amore, prima sul taxi e poi in una stanza d'albergo.\nIn piena notte la donna si sveglia e, senza far rumore, mentre l'uomo \u00e8 ancora addormentato, scopre per caso nei suoi documenti che egli \u00e8 affetto da una malattia venerea. Kate lascia l'appartamento e sale sull'ascensore ma, scendendo, si accorge di aver lasciato l'anello nella stanza. Mentre risale in ascensore per tornare a recuperarlo, improvvisamente le porte della cabina si aprono e rivelano la figura di una donna bionda con indosso un impermeabile e un paio di occhiali da sole scuri, la quale maneggia un rasoio con cui colpisce Kate a morte.\nLa prostituta Liz Blake scopre il corpo e intravede di sfuggita la bionda assassina, diventando quindi sia la principale indiziata del delitto, sia il prossimo obiettivo dell'omicida. Intanto il Dott. Elliott riceve un messaggio in segreteria telefonica dall'eccentrica \"Bobbi\", una transessuale che ha in cura e che rivela di essere l'autrice del delitto. Bobbi prende in giro il Dott. Elliott allo scopo di interrompere le loro sessioni di terapia, evidentemente perch\u00e9 questi continua a rifiutare di firmare i documenti necessari perch\u00e9 essa ottenga l'autorizzazione all'intervento chirurgico per il cambio di sesso.\nIl medico, preoccupato, va a trovare il nuovo psichiatra della transessuale per tentare di convincerlo che Bobbi \u00e8 un pericolo per se stessa e gli altri. Intanto Liz, alla cui storia la polizia non ha creduto, fa amicizia con Peter, il figlio di Kate Miller, e insieme progettano di attirare l'attenzione del misterioso assassino. Peter \u00e8 un inventore e utilizza apparecchi fotografici e una serie di dispositivi riceventi da lui stesso predisposti artigianalmente per seguire i pazienti che escono dallo studio del Dott. Elliott. Peter sorprende Bobbi mentre lascia l'ufficio di Elliott; intanto Liz, all'uscita da un albergo dove si era recata per una prestazione, viene attirata da una figura alta e bionda in parrucca e occhiali da sole. Fugge in taxi e sale su un treno della metropolitana, dove Bobbi attenta alla sua vita, ma la ragazza viene salvata al momento opportuno da Peter che spruzza uno spray in faccia alla transessuale.\nPeter mostra all'amica la foto scattata mentre l'omicida abbandona lo studio dello psichiatra: scoprono insieme che si tratta dell'ultimo paziente della giornata. Allora Liz ha un'idea: si fa ricevere da Elliott per tentare di leggere la sua agenda e scoprire cos\u00ec il vero nome di Bobbi. Liz adesca il Dott. Elliott cercando di sedurlo e, con la scusa di andare in bagno, riesce a consultare l'agenda. Quando ritorna, trova Bobbi e capisce che non \u00e8 una transessuale, ma un travestito dalla doppia personalit\u00e0: Bobbi e il dottore sono infatti la stessa persona, in cui coesistono due identit\u00e0. Elliott/Bobbi viene ferito da una poliziotta che ha seguito Liz, e quest'ultima la riconosce come la figura bionda alta che la pedinava dall'inizio. Elliott viene arrestato dalla polizia e ricoverato in un manicomio criminale.\nIl dottor Elliott fugge dalla clinica e raggiunge Liz mentre sta facendo la doccia, aggredendola e tagliandole la gola in un sanguinario atto di vendetta. Solo in quel momento Liz si sveglia gridando, rendendosi conto che il \"ritorno\" di Elliott era solo un sogno.\nPolemiche.\nIl film fu ritenuto controverso quando si scopr\u00ec che il corpo nudo nella scena di apertura non era quello di Angie Dickinson, bens\u00ec quello di una modella di \"Penthouse\", tale Victoria Lynn. Questa controversia \u00e8 derivata prevalentemente dall'aspetto della Dickinson al momento delle riprese: una donna matura, simbolo di armonia e sessualit\u00e0; sembrava originariamente che la provocatoria scena della doccia e il film stesso traessero profitto dall'idea che il corpo nudo fosse proprio quello della sua protagonista, sex symbol degli anni settanta protagonista della serie televisiva di successo \"Pepper Anderson - Agente speciale\". In seguito alla scoperta di questa controfigura, lo stesso De Palma ne approfitt\u00f2 per girare un film sullo stesso tema, \"Omicidio a luci rosse\" (in originale \"Body Double\" che significa \"controfigura\").\nDiversi critici dissero inoltre che De Palma si era spinto troppo sul versante della pornografia calcando la mano nelle scene di sesso, come nella scena con la Dickinson che si masturba nella doccia per poi essere aggredita sessualmente in sogno; una critica comune mossa al regista fu quella di scrivere appositamente scene di sesso non attinenti alla storia raccontata solo per poterle mostrare sullo schermo. Altre critiche arrivarono dalla comunit\u00e0 gay, che incolp\u00f2 De Palma di propagandare un'immagine negativa e stereotipata degli omosessuali e dei transessuali. Svariate associazioni femministe affermarono infine che il film degradava le donne per il modo in cui sono mostrate nel film.\nCitazioni.\nIl film viene citato in \"My Best Friend's Birthday\" di Quentin Tarantino e in \"Il ladro di orchidee\" di Spike Jonze."}
{"id": "1182688", "revid": "174925", "url": "https://it.wikipedia.org/wiki?curid=1182688", "title": "Auguste de Villiers de l'Isle-Adam", "text": ""}
{"id": "1182692", "revid": "45927", "url": "https://it.wikipedia.org/wiki?curid=1182692", "title": "Geminata", "text": ""}
{"id": "1182696", "revid": "729019", "url": "https://it.wikipedia.org/wiki?curid=1182696", "title": "Venera 13 e 14", "text": "Venera 13 e 14 (in russo: \u0412\u0435\u043d\u0435\u0440\u0430-13 e \u0412\u0435\u043d\u0435\u0440\u0430-14) erano due sonde gemelle del programma sovietico Venera per l'esplorazione di Venere.\nLe sonde vennero lanciate nel 1981 a 5 giorni di distanza l'una dall'altra: la Venera 13 il 30 ottobre alle 6:04:00 UTC e la Venera 14 il 4 novembre alle 5:31:00 UTC. Entrambe avevano una massa in orbita di .\nLa sonda.\nLe sonde erano formate da un orbiter che trasportava al suo interno anche un lander. Gli strumenti presenti sull'orbiter erano un magnetometro, sensori per il vento solare e nuove versioni dell'esperimento per lo studio dei raggi cosmici presenti sulle sonde Venera 11 e 12.\nIl lander era chiuso ermeticamente e pressurizzato e conteneva la maggior parte della strumentazione e dell'elettronica, montate in una piattaforma di atterraggio a forma di anello sulla cui sommit\u00e0 era posta un'antenna. Il design era simile a quello dei precedenti lander delle missioni Venera 9-12.\nLa strumentazione del lander comprendeva fotocamere a colori, due spettrometri a fluorescenza X, uno spettrometro di massa, una sonda di perforazione per prelevare campioni di superficie (capace, se necessario, di penetrare per all'interno della roccia), un sismografo, un accelerometro (per analizzare la velocit\u00e0 di impatto al suolo, rilevata a ), termometri, barometri, un fotometro direzionale, un fotometro ultravioletto, un ohmmetro (utilizzato per il suolo), un gascromatografo, una radio, un microfono, un nefelometro (strumento per lo studio delle nubi), un idrometro, strumenti per ottenere misurazioni chimiche e isotopiche, monitorare gli spettri e la dispersione della luce del sole e registrare durante la sua fase di discesa le scariche elettriche presenti nell'atmosfera venusiana.\nAtterraggio.\nDopo il lancio e un viaggio di 4 mesi i lander si separarono dalla sonda madre e si immersero nell'atmosfera venusiana (la Venera 13 il 1\u00ba marzo 1982 e la Venera 14 il 5 marzo). Dopo l'ingresso nell'atmosfera si apr\u00ec un paracadute che venne sganciato a un'altezza di circa 50\u00a0km dal suolo; dopodich\u00e9 i lander sonda proseguirono la loro discesa sfruttando solamente l'aerofrenaggio.\nLa Venera 13 atterr\u00f2 a 7,5\u00b0 S, 303\u00b0 E, circa 950\u00a0km pi\u00f9 a nord della Venera 14, che atterr\u00f2 a 13,25\u00b0 S, 310\u00b0 E vicino al lato est di una pianura basaltica conosciuta come Phoebe Regio.\nL'area della Venera 13 era composta da affioramenti di roccia fresca circondati da un terreno scuro e fine, mentre l'altra sonda atterr\u00f2 su un'estensione di sola roccia. Dopo l'atterraggio le sonde iniziarono a riprendere il panorama e un braccio meccanico con una trivella ottenne un campione del terreno, che venne depositato in un alloggiamento sigillato ermeticamente, mantenuto a una temperatura di e a una pressione di 0,05 atmosfere (). La composizione del campione venne determinata dallo spettrometro a fluorescenza X. La Venera 13 rilev\u00f2 una composizione simile a quella dei gabbri alcalini, mentre la Venera 14 simile a quella dei basalti presenti sui fondali oceanici.\nIl lander della Venera 13 rimase attivo per 127 minuti e quello della 14 per 57 minuti (la durata progettata era di 32 minuti). La temperatura e la pressione misurate furono e 84 atmosfere () per la prima e 465\u00a0\u00b0C e 94 atmosfere (9,5 MPa) per la seconda. I lander trasmisero i dati alle rispettive sonde madri che li inviarono verso la Terra.\nRegistrando il rumore del vento, oltre ai rumori prodotti dalla sonda stessa (tra cui la trivellazione), la Venera 13 fu la prima sonda a registrare un suono di un altro mondo. La seconda sar\u00e0 la sonda Huygens, che atterr\u00f2 su Titano trasportata dalla Cassini."}
{"id": "1182704", "revid": "729019", "url": "https://it.wikipedia.org/wiki?curid=1182704", "title": "Azzo da Correggio", "text": "Biografia.\nNacque da Giberto III da Correggio, detto \"Il Difensore\", e da una da Camino di Verona. Avviato alla carriera ecclesiastica, la lasci\u00f2 per occuparsi di politica, cercando di togliere alla famiglia Rossi il controllo di Parma. Nel 1335 riusc\u00ec nel suo intento con l'appoggio dei Della Scala di Verona, ai quali lasci\u00f2 la signoria. L'anno successivo i Della Scala lo inviarono ad Avignone dal papa Benedetto XII per vedere tutelati i propri interessi a danno della rivale famiglia Rossi. Qui incontr\u00f2 e strinse amicizia con Francesco Petrarca, che probabilmente lo aiut\u00f2 a perorare la causa di fronte al papa.\nNel 1337 fece costruire a scopo difensivo la rocca di Colorno, sui cui resti fu edificato agli inizi del XVIII secolo il palazzo ducale. Nel 1340 spos\u00f2 Tommasina Gonzaga, figlia di Guido Gonzaga, e l'anno dopo tolse Parma (di fianco a lui era presente Petrarca) a Mastino della Scala, governandola fino al 1344, anno in cui cedette Parma al signore di Ferrara Obizzo III d'Este, che a sua volta la cedette nel 1346 al signore di Milano Luchino Visconti.\nIn seguito si riavvicin\u00f2 agli Scaligeri e ai signori di Ferrara, ma nel 1347 si alle\u00f2 coi Visconti, sperando di riottenere il controllo di Parma. Mor\u00ec a Milano nell'estate del 1362, mentre era ospite di Bernab\u00f2 Visconti.\nNel periodo in cui fu signore di Parma, intorno al 1341, Azzo ospit\u00f2 diverse volte il Petrarca in citt\u00e0, nel castello di Guardasone e nella residenza estiva di Selvapiana, non lontano dal castello di Canossa. A lui Petrarca dedic\u00f2 una canzone e alcuni scritti, tra cui il trattato latino \"De remediis utriusque fortunae\".\nIn occasione della sua morte, il Petrarca scrisse:\nDiscendenza.\nAzzo spos\u00f2 nel 1340 Tommasina Gonzaga, figlia di Guido Gonzaga, signore di Mantova; ebbero sette figli: "}
{"id": "1182705", "revid": "767487", "url": "https://it.wikipedia.org/wiki?curid=1182705", "title": "Tot\u00f2truffa '62", "text": "Tot\u00f2truffa '62 \u00e8 un film del 1961 diretto da Camillo Mastrocinque.\nTrama.\nAntonio e Camillo sono due ex trasformisti che vivono organizzando piccole truffe e continui raggiri, riuscendo spesso a sfuggire alla Legge grazie alla benevolenza del commissario Malvasia, ex compagno di scuola di Antonio. Quest'ultimo impiega quasi tutti i suoi soldi per pagare gli studi della figlia Diana, che studia in un importante collegio: la ragazza \u00e8 all'oscuro della vera attivit\u00e0 del padre, che le fa credere di essere invece un diplomatico sempre in giro per il mondo. Ma il destino ci mette lo zampino: Antonio truffa involontariamente il giovane figlio del commissario, Franco, fidanzatosi nel frattempo proprio con Diana, facendosi pagare per un posto di lavoro fittizio che poi, scoperta la paternit\u00e0 del giovane, dovr\u00e0 per forza trovargli: lo sistemer\u00e0 come ragioniere presso un equivoco garage, dove il giovane Malvasia finir\u00e0 per essere coinvolto nei loschi affari del suo datore di lavoro ed arrestato.\nTutto si risolver\u00e0 per il meglio quando Antonio ricever\u00e0, all'improvviso ed inaspettatamente, una miliardaria eredit\u00e0 dall'America che gli permetter\u00e0 di restituire il maltolto a tutti i suoi truffati, mentre Franco e Diana convoleranno a nozze.\nProduzione.\nIn origine il film doveva intitolarsi \"Tot\u00f2truffa '61\", ma il titolo fu cambiato in \"Tot\u00f2truffa '62\" per non abbinare la fatidica cifra \"61\" (legata al centenario dell'Unit\u00e0 d'Italia e alle sue celebrazioni) alle truffaldine avventure di Tot\u00f2 e Taranto.\nNel film Tot\u00f2 e Nino Taranto interpretano anche un ruolo femminile. Nella biografia di Taranto, scritta da Andrea Jelardi, si pu\u00f2 leggere: A proposito di questo film e delle apparizioni en travesti dei due protagonisti, \u00e8 lo stesso Taranto a ricordare un simpatico aneddoto: \u00abTot\u00f2 voleva che gli dessi del tu, io non ci sono mai riuscito... Diceva: \u00abMa perch\u00e9, non capisco, ti sono antipatico?\u00bb E io gli rispondevo: \u00abNo... anzi se fossi una donna mi sarei dato a voi con tutto il cuore senza pensarci su nemmeno una volta... \u00bb. Quando capit\u00f2 che in \"Tot\u00f2truffa 62\" facemmo quella scena in cui me lo vedevo sbucare vestito da donna mentre io ero truccato da marito siciliano, finimmo le riprese e lui disse: \u00abBeh adesso sono femmina ne puoi approfittare\u00bb. \u00abNo, cos\u00ec no\u00bb gli dissi e lui se la leg\u00f2 al dito. Nello stesso film, in un'altra scena, lui faceva Fidel Castro e io, vestito da donna, facevo la moglie di Fidel e, forse perch\u00e9 ero pi\u00f9 giovane, non so, facevo pi\u00f9 colpo e questo mi inorgogliva. Gli dissi: \u00abCon me lo potete fa' il capriccio\u00bb. \u00abAh no\u2026 se io ero brutto, voi siete una cosa tremenda!\u00bb, mi rispose (in: Andrea Jelardi, \"Nino Taranto\", Kair\u00f2s, Napoli 2012).\nAl film parteciparono il cantante Wee Willie Harris e la sua \"band\" nel ruolo di s\u00e9 stessi. \nL'attore Renzo Palmer recita con la sua voce nella sua prima scena e con quella di Glauco Onorato nella seconda. Nelle scene di canto la protagonista Estella Blain \u00e8 doppiata da Anita Sol, mentre nelle restanti scene del film viene doppiata da una giovane Vittoria Febbi.\nCollegamenti esterni.\n "}
{"id": "1182707", "revid": "484362", "url": "https://it.wikipedia.org/wiki?curid=1182707", "title": "Semionciale", "text": "La semionciale \u00e8 un tipo di grafia minuscola derivata dalla minuscola corsiva.\nStoria.\n\u00c8 stata usata a partire dal III secolo fino alla fine dell'VIII secolo, inizialmente da autori pagani e scrittori romani di giurisprudenza e a partire dal VI secolo venne utilizzata, in Africa e in Europa con l'esclusione delle isole britanniche, anche per trascrivere testi cristiani. Raggiunse l'Irlanda nel V secolo e da questa la Gran Bretagna, qui fu usata anche dopo l'VIII secolo e si trasform\u00f2 nella scrittura insulare.\nDisegno.\nL'aspetto generale delle lettere del semionciale \u00e8 il seguente:\nSul termine \"semionciale\".\nIl termine semionciale per identificare questo tipo di scrittura \u00e8 stato usato per la prima volta a met\u00e0 del XVIII secolo da Charles-Fran\u00e7ois Toustain e Ren\u00e9 Prosper Tassin ed \u00e8 successivamente entrato nell'uso comune; il termine comunque \u00e8 poco accurato in quanto la semionciale non deriva dalla onciale sebbene le due scritture condividano molte caratteristiche. Talvolta, in particolar modo quando ambedue sono ormai \"mature\", sono state usate insieme in una grafia \"mista\"."}
{"id": "1182708", "revid": "38120", "url": "https://it.wikipedia.org/wiki?curid=1182708", "title": "Vestito Per Uccidere", "text": ""}
{"id": "1182709", "revid": "62004", "url": "https://it.wikipedia.org/wiki?curid=1182709", "title": "Giro d'Abruzzo", "text": "Il Giro d'Abruzzo era una corsa a tappe maschile di ciclismo su strada che si svolgeva annualmente nella regione Abruzzo, in Italia. \nCreata nel 1961, rimase riservata alla categoria amatoriale fino al 1995. L'anno successivo fu inserita nel calendario dell'Unione ciclistica internazionale nella classe 2.5, poi nel 2007 \u00e8 entrata nel calendario dell'UCI Europe Tour, come classe 2.2. Non \u00e8 stata disputata nel 2005 e nel 2006 e dal 2008 in poi.\nAlbo d'oro.\n\"Aggiornato all'edizione 2007.\""}
{"id": "1182716", "revid": "547992", "url": "https://it.wikipedia.org/wiki?curid=1182716", "title": "Obsession - Complesso di colpa", "text": "Obsession - Complesso di colpa (\"Obsession\") \u00e8 un film statunitense del 1976, diretto da Brian De Palma, girato a Firenze e sceneggiato da Paul Schrader (da un soggetto scritto con lo stesso De Palma) con protagonisti Cliff Robertson, Genevi\u00e8ve Bujold e John Lithgow.\nIl tema del doppio \u00e8 esplicitamente ricalcato sui toni del capolavoro \"La donna che visse due volte\" (1958), diretto da Alfred Hitchcock. La colonna sonora composta per il film da Bernard Herrmann, che fu appunto il compositore prediletto da Hitchcock, ricevette una nomination al Premio Oscar.\nQuesta colonna sonora, insieme a quella di Taxi Driver, \u00e8 stata l'ultima composta da Herrmann prima di morire. Dopo la morte del compositore, De Palma avvier\u00e0 un sodalizio artistico con l'italiano Pino Donaggio.\nTrama.\nNel 1959, l'esistenza del miliardario Michael Courtland ha una svolta decisiva quando sua moglie Elizabeth e la sua figlioletta vengono rapite. Consigliato dalla polizia, Courtland decide di non cedere alle minacce dei sequestratori e di non accettare l'ingente richiesta di denaro, cos\u00ec consegna ai rapitori una valigetta piena di pezzi di carta, con un rilevatore all'interno. Scoperto il trucco, quando si trovano accerchiati dalla polizia, i rapitori scappano con la donna e la bambina e, durante l'inseguimento, l'auto su cui viaggiano madre e figlia ha un tremendo incidente ed esplode.\nAssuntosi la colpa della morte di sua moglie e di sua figlia, Courtland trascorre i successivi quindici anni tormentato dai rimorsi e morbosamente ossessionato dal ricordo della moglie morta, alla memoria della quale ha fatto erigere un monumento che egli va a visitare regolarmente e che \u00e8 una replica della chiesa dove lui ed Elizabeth si erano incontrati molti anni prima a Firenze. Quando il suo socio Robert LaSalle lo convince ad accompagnarlo in un viaggio d'affari a Firenze, Courtland visita di nuovo la chiesa e l\u00ec incontra una giovane donna, Sandra, che \u00e8 molto somigliante alla moglie scomparsa. Courtland inizia a corteggiare la ragazza e cerca di renderla perfettamente identica alla scomparsa Elizabeth.\nI due si sposano ma, durante la loro prima notte di nozze, Sandra viene rapita e i responsabili lasciano un messaggio che \u00e8 la replica esatta di quello lasciato dai rapitori quindici anni prima. Questa volta Courtland decide di consegnare la somma di denaro richiesta e, dovendo ritirare il necessario contante dai capitali della societ\u00e0, si ritrova rovinato finanziariamente e costretto a cedere la sua quota nelle attivit\u00e0 immobiliari a LaSalle. Come nel precedente rapimento lancia la valigetta con il denaro da una barca, e si allontana.\nA ritirare il riscatto \u00e8 proprio Sandra che, aprendo la valigetta, scopre che \u00e8 piena di pezzi di carta. Nel frattempo, esasperato dalla mancanza di notizie, Courtland si rivolge al socio LaSalle, il quale gli confessa di aver sostituito la valigetta col denaro con un'altra piena di carta straccia. Courtland, disperato, lo accusa di aver messo in pericolo la vita di Sandra con il suo comportamento, ma LaSalle gli confessa che Sandra \u00e8 solo una truffatrice, e che ha gi\u00e0 ripreso l'aereo per Firenze. Sconvolto dalla rivelazione, Courtland pugnala Lasalle a morte e corre all'aeroporto per uccidere anche Sandra.\nSull'aereo in partenza, la donna ha un flashback dal quale si apprende che lei \u00e8 la figlia di Courtland, sopravvissuta perch\u00e9 i rapitori, che erano stati assunti da La Salle, l'avevano lasciata nella casa dove era tenuta prigioniera. Dopo averla adottata, LaSalle l'aveva convinta del fatto che suo padre non l'avesse amata abbastanza da pagare il riscatto per la liberazione sua e di sua madre. Sandra, disperata e oppressa dai rimorsi, tenta il suicidio in volo, e l'aereo viene fatto tornare indietro. Courtland, vedendola nel corridoio dell'aeroporto, corre verso di lei con in mano la pistola.\nUna guardia giurata tenta di fermarlo ma Courtland lo colpisce violentemente con la valigetta contenente i soldi che LaSalle gli aveva restituito e che nella colluttazione si apre. Sandra, alla vista dei soldi che volano via, capisce che suo padre ha pagato il riscatto, anche quello che \"non aveva pagato\" quando lei era stata rapita con sua madre. Felice, gli corre incontro, senza sapere che lui vuole ucciderla, ma quando Courtland se la trova fra le braccia non riesce ad usare la pistola, ed \u00e8 allora che si accorge per la prima volta che Sandra \u00e8 sua figlia."}
{"id": "1182717", "revid": "116944", "url": "https://it.wikipedia.org/wiki?curid=1182717", "title": "Scrittura semionciale", "text": ""}
{"id": "1182718", "revid": "200679", "url": "https://it.wikipedia.org/wiki?curid=1182718", "title": "Alessandro Negri", "text": ""}
{"id": "1182722", "revid": "228587", "url": "https://it.wikipedia.org/wiki?curid=1182722", "title": "Incantesimo 8", "text": ""}
{"id": "1182726", "revid": "30232", "url": "https://it.wikipedia.org/wiki?curid=1182726", "title": "La settimana enigmistica", "text": ""}
{"id": "1182727", "revid": "30232", "url": "https://it.wikipedia.org/wiki?curid=1182727", "title": "Settimana enigmistica", "text": ""}
{"id": "1182732", "revid": "1408685", "url": "https://it.wikipedia.org/wiki?curid=1182732", "title": "Da Correggio", "text": "I Da Correggio furono una potente e influente famiglia nobiliare italiana, possidente di molti feudi facenti oggi parte dell'odierna regione dell'Emilia-Romagna. \nLa famiglia, tra le molte, esercit\u00f2 la propria signoria sulla citt\u00e0 di Parma e, soprattutto, su quella di Correggio, dalla quale trassero proprio il cognome familiare. Su gli altri feudi e territori in cui governarono ebbero vari titoli, tra cui: signore, podest\u00e0, capitano del popolo. La propria Signoria venne innalzata prima a Contea, nel 1452, e poi a Principato, nel 1616, ottenendo cos\u00ec i rispettivi titoli di Conte e Principe di Correggio. Inoltre, i membri di un ramo cadetto della famiglia, estintosi nel 1528, furono anche Signori e Conti di Casalp\u00f2.\nPer via dello stemma di famiglia, che per pura causalit\u00e0 \u00e8 identico a quello della dinastia austriaca degli Asburgo, spesso i membri di questa casata si fecero chiamare Correggio d'Austria e come tali sono talvolta tuttora conosciuti.\nOrigini.\nDella famiglia Da Correggio nei primi secoli si hanno informazioni molto scarse, che si riducono spesso solo ai nomi e a tracce su documenti, acquisti, donazioni. Per questo, la ricostruzione dalle origini potrebbe avere qualche imprecisione o confondere i personaggi gli uni con gli altri. Anche per questo, per evitare maggiormente la confusione, qui di seguito i personaggi descritti qualora siano omonimi sono riportati con numerazione romana (come Gherardo I, II, III, ecc...).\nIl capostipite della dinastia \u00e8 individuato nella figura di un uomo di nome Frogerio, che professava di legge longobarda e che era figlio di un certo Guido e fratello di un certo Adalberto.\nFrogerio viene considerato il primo possessore del castello di Correggio, sebbene non si sappia come ne venne in possesso, se fu proprio lui ad edificarlo o se lo conquist\u00f2. Lui \u00e8 suo fratello vengono citati in una carta del 1009, redatta \"in castro Coregia\", in cui sia attesta che i due, donano a Sigeri, prete e rettore della Chiesa di San Michele Arcangelo di Correggio, alcuni beni in Gurgneto Glandada:\n\"Frogerio et Adalberto germani, filiis quondam Widonis de comitatu Reiense ( ... ) donamus ( ... ) tibi Sigheri presbyter et rectores Sancti Michaelis archangeli sito ubi dicitur Corregia finibus regiense\". \u00c8 la prima carta, questa, che ci ricorda la casata.\nPossedeva anche Ramoscello e Sorbara. Infatti, sia sua moglie Agelburga che i figli vengono citati in documento del 1029 la vendita a Valdrada, figlia del marchese Oddone, di met\u00e0 delle corti di Ramoscello e Sorbara. \nAlla morte di Frogerio, avvenuta prima del o nel 1029, gli successero due figli maschi: Guido I e Gherardo I. \nGuido era ancora vivo nel 1038, ma non ebbe figli. Gherardo, invece, svolse l'incarico di assistente nelle funzioni della contessa Matilde di Canossa e si trovava con lei nel 1076 durante un'assemblea in Marzaglia. Tramite la moglie Richelda, figlia del marchese Ugo, che era vedova nel 1080, sappiamo che Gherardo mor\u00ec intorno a quella data. Dalla moglie, Gherardo ebbe due figli: Adelburga e Alberto I.\nLa figlia Agelburga fece, insieme alla madre, una donazione al Monastero di San Prospero di Reggio nel 1080. Mentre, il figlio Alberto fu il successore del padre Gherardo e continuatore della dinastia, che in questo periodo iniziale aveva i suoi membri noti come Figli di Frogerio.\nAd Alberto successe suo figlio Gherardo II, che portava il titolo personale di \"conte\" sebbene non se ne conoscono le origini e i metodi con cui l'ottenne. I suoi discendenti ottennero quel titolo solo nel 1452. Gherardo fece anche lui una donazione al Monastero di San Prospero di Reggio nel 1105 ed era ancora vivo nel 1109 quando venne citato in un documento accusatorio. \nDa Gherardo II discese Matteo I, sebbene la sua posizione come suo figlio \u00e8 incerta. Da Matteo discesero i fratelli Corrado e Gherardo III, e proprio tramite quest'ultimo si continu\u00f2 la dinastia, che ottenne sempre pi\u00f9 lustro e potenza. Infatti, con Gherardo si allargarono i domini familiari grazie all'acquisto nel 1141 del castello di Campagnola dal longobardo Palmerio d'Albricone, nel 1143 di Corte Mantovana, Bosco dell'Argine e Corte Nuova dal comune di Reggio, e nel 1150 del castello di Montanara dal longobardo Lermanno; ottenne anche il feudo di Castelnovo di Sotto dal vescovo di Parma. Successivamente i suoi discendenti ebbero problemi e scontri per quanto riguarda i confini, che si risolsero inizialmente con la cessione di Campagnola, Bosco e Corte Mantovana in cambio dei castelli di Camporotondo, di Fosdondo e degli Orsi; ma gi\u00e0 dal 1304 riuscirono a riottenere Campagnola e Bosco, a cui si aggiunsero Fabbrico e Bedollo, in cambio di un tributo pecunario pagato annualmente.\nDa Gherardo III nacquero tre figli, una femmina e due maschi. La figlia, Beatrice, fu una monaca e badessa nel Monastero di San Tommaso a Reggio ed era ancora in vita nel 1090. Mentre da i due figli maschi, uno di nome Alberto II e un altro di nome ignoto, discesero due rami cadetti differenti: il Ramo di Alberto II, dal primo, e il Ramo di Gherardo IV, dal secondo e che prende il nome da suo figlio, nipote dunque di Gherardo III.\nRamo di Alberto II.\nDel capostipite di questo ramo, Alberto, le notizie sono molto scarse. Di lui sappiamo che fu podest\u00e0 di Reggio nel 1159, che in un documento del 1172 egli \u00e8 riportato come signore di Correggio, e che nel 1174 fece molti acquisti di terreni.\nAlberto fu, inoltre, padre di almeno 4 figli maschi: Tommaso, Alberto, Matteo II, Frogerio II.\nDi Tommaso, si sa che fu podest\u00e0 di Ravenna nel 1227. Di Alberto si sa solo che mor\u00ec dopo il 1189, poich\u00e9 in quell'anno \u00e8 riportato ancora in vita. Di Frogerio, invece, le notizie sono incerte poich\u00e9 viene riportato come podest\u00e0 di Modena nel 1211 e Ravenna nel 1214, ma potrebbe anche esserci una confusione con il nipote omonimo, figlio di Matteo. Per quanto riguarda Matteo, invece, le fonti sono pi\u00f9 consistenti: infatti, si sa che fu podest\u00e0 di Bologna nel 1196, 1197 e 1213, di Parma nel 1203, di Pisa nel 1208, di Cremona nel 1210, di Modena nel 1216, di Verona nel 1217, di Pavia nel 1220; fu inoltre legato di Parma presso l'imperatore Federico II di Svevia nel 1221. Inoltre, Matteo e Tommaso ottennero nel 1215 il feudo di Castelnovo di Sotto dal vescovo di Parma.\nFrogerio II \u00e8 riportato come padre di due figli, una femmina e un maschio. La figlia, Soffia, si marit\u00f2 con un certo Ranieri degli Adelardi. Il figlio Guidotto, invece, fu un religioso e nel 1131 venne eletto e consacrato vescovo di Mantova; nel 1134 venne invece scelto per accompagnare Beatrice, figlia del marchese Aldobrandino I d'Este, in Ungheria, regno dello sposo Andrea II Arpad; nel 1135, infine, Guidotto venne barbaramente assassinato.\nInvece, da Matteo III nacque Frogerio III, suo successore, e che fu podest\u00e0 di Modena nel 1211 e Ravenna nel 1214 (sebbene ci sia confusione con lo zio omonimo), e nuovamente di Modena nel 1216. Da quest'ultimo nacque un figlio, Giberto II, suo successore.\nDa Giberto nacquero otto figli, tutti maschi: Jacopo, Matteo IV, Guidotto, Guglielmo, Gherardo, Cavalca, Guido III, Obizzo.\nDella vita di Jacopo, Guidotto, Guglielmo, Cavalca e Obizzo non si conosce nulla, si sa solo che erano ancora tutti in vita nel 1264. Di Gherardo si sa che fu, probabilmente, un canonico di Reggio dal 1283. La vita di Matteo, invece, si confonde con quella di un suo omonimo (Matteo di Gherardo del ramo di Gherardo IV) ed \u00e8 quindi probabile che alcuni incarichi da podest\u00e0 di questo secondo Matteo siano invece attribuibili al primo Matteo; quasi sicuramente, questo Matteo fu podest\u00e0 di Treviso nel 1270. Di Guido, infine, si sa che fu podest\u00e0 di Mantova nel 1239 e 1242, di Faenza nel 1252, di Orvieto nel 1257 e di Lucca nel 1260.\nDa Jacopo nacque Ungardo, che fu podest\u00e0 di Pistoia nel 1286, di Siena nel 1298 e di Firenze nel 1299; assassinato da Pinuccio di Senaza nel 1303.\nDa Guidotto nacquero due figli maschi, Gherardo e Bartolomeo, citati in un trattato del 1283; il primo dei due fu padre di Bartolomea, sposata nel 1326 a Matteo Boiardo.\nDa Guglielmo nacque invece Bernardo, citato in un documento del 1281 e padre a sua volta di Guglielmo ed Ettore, i quali cedettero nel 1297 la loro parte del castello di Correggio al cugino Corrado.\nCorrado, infatti, era figlio di Obizzo e fu podest\u00e0 di Piacenza nel 1304 per volere di Giberto III da Correggio, ma, non appena quest'ultimo venne proclamato Signore di quella citt\u00e0, i cittadini in rivolta scacciarono il nuovo podest\u00e0.\nQuesto ramo si estinse.\nRamo di Gherardo IV.\nDel capostipite di questo ramo, Gherardo IV, si sa che fece una donazione alla Chiesa dei Santi Quirino e Michele Arcangelo di Correggio nel 1173 e che, probabilmente, fu podest\u00e0 di Modena nel 1203.\nGherardo lasci\u00f2 un figlio, Giberto I, che venne citato in un documento del 1197 riguardante una controversia per i confini di Campagnola.\nGiberto lasci\u00f2 prole. Certa \u00e8 la paternit\u00e0 di Gherardo V, mentre meno certa \u00e8 quella di Roberto e di un terzo dal nome ignoto. Roberto fu sovrintendente e amministratore della Chiesa dei Santi Quirino e Michele Arcangelo dal 1240. Il figlio dal nome ignoto, invece, fu il padre di un Obizzo, podest\u00e0 di Reggio nel 1241, a sua volta padre di un Corrado (vivente almeno fino al 1293).\nGherardo, fu il successore di suo padre. Venne soprannominato \"Gherardo \"de' Denti\" per via della sua dentatura dalle notevoli dimensioni. Fu podest\u00e0 di Modena nel 1236, di Parma nel 1238, di Reggio nel 1240, di Borghetto del Taro nel 1247, di Genova nel 1250. Professava legge romana, abbandonando quindi quella longobarda di famiglia, ed era di partito guelfo. Fece testamento nel 1257.\nGherardo ebbe da sua moglie Adelasia, figlia di Sigifredo de' Rossi, quattro figli, due femmine e due maschi. Delle due figlie una, Beatrice, si fece monaca; mentre l'altra, di cui si ignora il nome, si spos\u00f2 con Simone de' Casalodi, conte di Casaloldo.\nI due figli, invece, furono Guido II e Matteo III.\nMatteo III ebbe un'intensa carriera. Fu, infatti, podest\u00e0 di Piacenza nel 1250, di Firenze nel 1257, di Padova nel 1258, 1263 e 1269, di Bologna nel 1261 e 1282, di Treviso nel 1265 e 1266, di Mantova nel 1269. A Mantova cerc\u00f2 di divenire il padrone con ogni sforzo, fino a quando venne scacciato da Pinamonte Bonacolsi nel 1272. Continu\u00f2 la sua carriera come podest\u00e0 di Cremona, di Modena nel 1274 e 1283, di Perugia nel 1278, di Pistoia nel 1286, di Reggio nel 1288. Nel 1279 fu anche capitano del popolo di Parma. Dopo il 1288 non si hanno pi\u00f9 sue notizie, forse mor\u00ec, e lasci\u00f2 un figlio illegittimo di nome Giberto, a sua volta padre di un poeta mediocre di nome Matteo anch'egli.\nL'altro figlio, Guido II, ebbe anch'egli un'illustre carriera. Fu\npodest\u00e0 di Genova nel 1268, di Bologna nel 1270, di Piacenza nel 1283, di Modena nel 1284. Fu capitano del popolo di Firenze nel 1277 e di Modena nel 1283. Nel 1285 divenne il capitano dell'esercito di Parma, ottenendo un grosso potere e inimicandosi casa d'Este. Acquist\u00f2 il Castello di Campegine, presso Gualtieri, nel 1298 e il 15 gennaio 1299 mor\u00ec.\nTramite la discendenza di Guido prosegu\u00ec la casata dei Da Correggio, i cui successivi membri discendono tutti proprio da lui. Infatti, sposato con Mabilia della Gente, lasci\u00f2 sei figli, tre maschi e tre femmine.\nDelle tre figlie, una, Lezarda, spos\u00f2 il patrizio Jacopino da Cornazzone, mentre delle altre due non si conosce neppure il nome, ma si sa che una spos\u00f2 Franceschetto Malaspina e l'altra spos\u00f2 Sopramonte degli Amati di Cremona. \nI figli maschi, invece, furono tutti e tre uomini d'arme. Biacquino si sa che era ancora in vita nel 1277. Matteo V, invece, fu sempre al servizio dell'illustre fratello Giberto e da lui fu nominato podest\u00e0 di Reggio nel 1306 e per lui specialmente combatt\u00e9 contro i ghibellini e promosse i tumulti che scacciarono Falcone degli Enrici da Parma nel 1311; venne inoltre investito del feudo di Casaloffia e si spos\u00f2 con Agnese, figlia di Matteo da Fogliano, ma non si conosce discendenza. Infine il terzo fu, per l'appunto, Giberto III.\nRamo di Giberto III.\nGiberto III fu uno dei membri pi\u00f9 illustri e potenti del casato dei Da Correggio. \nResidente a Parma, si adoper\u00f2 per far riammettere in citt\u00e0 e far perdonare dal Consiglio cittadino gli esiliati per via dei soliti scontri tra guelfi e ghibellini. Il 25 luglio 1303, giorno del rientro degli esiliati, fu un vero tripudio e Giberto venne acclamato; cos\u00ec, ben presto, l'entusiasmo mut\u00f2 in fanatismo e Giberto venne nominato Signore di Parma con il titolo di \"Difensore del Comune e Conservatore della Pace\", ma questo potere non fu ininterrotto.\nCos\u00ec, ottenuta Parma, s'interess\u00f2 anche alle cause di Piacenza, Modena e Reggio; tuttavia, una volta liberate, queste tali volevano restare e non permisero a Giberto di divenire loro nuovo signore. Nella lotta contro i Cremonesi riusc\u00ec a sottrarre loro Guastalla. Ad un tratto, nel 1308, venne scacciato da Parma stessa, ma riusc\u00ec a riconquistarla subito con l'aiuto degli Scaligeri e dei Bonacolsi e a governarvi ancora per altri tre anni col titolo di \"Podest\u00e0 dei Mercanti\"\". Il suo governo divent\u00f2 cos\u00ec pi\u00f9 duro e scacci\u00f2, inizialmente, le potenti famiglie dei Rossi e dei Lupi per assicurarsi il potere.\nRicevette dall'imperatore Enrico VII la nomina a vicario imperiale di Reggio e l'investitura di Guastalla.\nAbbandon\u00f2 il partito ghibellino e pass\u00f2 ai guelfi, alleandosi con il re Roberto di Napoli e i Fiorentini. Riusc\u00ec cos\u00ec a riottenere Parma, che nel frattempo aveva brevemente perso, e Cremona, dove si fece proclamare signore assoluto. Tuttavia, il tradimento ai ghibellini non gli frutt\u00f2 molto, anzi gli fece inimicare anche l'Imperatore e i vecchi nemici guelfi, come i Rossi, rimasero tali. Per questo dovette abbandonare Cremona, tenendo il dominio di Guastalla e delle sue antiche terre di famiglia. Per cercare di riottenere il potere di un tempo, cerc\u00f2 e riusc\u00ec a farsi proclamare Capitano generale di Parma, Cremona e della Lega Guelfa in Lombardia. Ma la lotta era aspra e infine venne scacciato definitivamente da Parma nel 1316, senza che vi fece mai pi\u00f9 ritorno. Cerc\u00f2 di riottenere quindi Cremona, riuscendovi, ma subito i ghibellini gliela tolsero nuovamente. Nel 1319 fu nominato nuovamente Capitano generale dei Guelfi e riusc\u00ec cos\u00ec ad ottenere Pontremoli in vicariato.\nContinu\u00f2 la vita vacillando tra un partito e l'altro, morendo infine nel suo castello di Castelnovo di Sotto nel 1321.\nL'illustre Da Correggio si spos\u00f2 quattro volte. La prima con una Malaspina, sorella di Franceschino Malaspina. La seconda con una Da Camino. La terza, nel 1312, con Elena Langosco, figlia del conte Filippone Langosco. E la quarta, infine, nel 1314 con Maddalena, figlia di Guglielmo de' Rossi, la cui unione gli permise di riconciliarsi con quella famiglia che un tempo scacci\u00f2 da Parma. Da questi matrimoni nacquero sette figlie e quattro figli (a cui si aggiunge uno illegittimo, Lombardino, uomo d'arme e padre di una Francesca, moglie di Orlandino di Canossa).\nDai suoi quattro figli maschi discesero quattro rami diversi, tutti estinti ben presto, tranne uno, che continu\u00f2 la dinastia.\nInfatti, dal primogenito e successore Simone (\u2020 1344) discese un ramo che si estinse gi\u00e0 con suo nipote Ludovico, morto senza prole.\nLa linea di Giovanni, invece, si estinse ancora pi\u00f9 velocemente, gi\u00e0 con il figlio, Antonio; quest'ultimo venne creato cavaliere nel 1378 dai Visconti (che poi trad\u00ec nel 1397) e cedette la sua parte di Correggio a Guido di Azzo del ramo di Casalp\u00f2.\nLa linea di Azzo (\u2020 1367), cos\u00ec come accaduto al fratello Giovanni, si estinse anch'essa gi\u00e0 con suo figlio Giberto; quest'ultimo fu podest\u00e0 di Milano nel 1372 e la sua morte senza prole nel 1402 permise ai Visconti di impadronirsi di Guardasone, Scalogna, Colorno e Castelnovo.\nInfine, solo la quarta linea, quella di Guido IV (\u2020 1345), prosper\u00f2 fiorente e dalla quale discesero il Ramo dei Signori e Conti di Casalp\u00f2 (da Azzo, figlio di Guido IV) e il Ramo dei Conti di Correggio (da Gherardo VI, nipote di Guido IV).\nDelle imprese degne di nota dei fratelli Simone, Giovanni, Azzo e Guido ci fu certamente quella del 1341 in cui riuscirono a riconquistare Parma, che tennero sotto il proprio dominio fino al 1344, anno in cui fu venduta agli Este. La vendita di Parma fu il motivo di discordia e di rottura tra i quattro fratelli.\nRamo di Gherardo VI e linea dei Conti di Correggio.\nCon Gherardo VI (\u2020 1430), figlio di Giberto IV e nipote di Guido IV, la linea dinastica dei Da Correggio si perpetu\u00f2.\nInfatti, numerosi figli lasci\u00f2 Gherardo, ovvero: Romulea e Irene (monache a Cremona), Giovanni (cittadino di Milano dal 1493, marito di Elisabetta Gonzaga e padre di Giovanna e Tommasina), Guiduccia (moglie di Feltrino Boiardo e morta dopo il 1457, anno del suo testamento), Dorotea (moglie di Tommasino Malaspina), una figlia dal nome ignoto (moglie di Agostino Isolani), Niccol\u00f2 I, Manfredo I, Antonio I e Giberto VI. Ebbe anche almeno un figlio illegittimo, Brunorio, dal cui figlio Gherardo (\u2020 1495), sposato con Anna Sessi di Rolo, discese una famiglia detta dei Brunori (oggi estinta).\nI figli maschi legittimi furono tutti, ad eccezione di Niccol\u00f2 che mor\u00ec molto giovane, uomini d'arme e creati cavalieri. Inoltre, da loro discesero altri rami cadetti.\nDa Niccol\u00f2 (\u2020 1449) discese un ramo cadetto che si estinse nel 1517 con la morte senza figli del conte Giangaleazzo.\nDa Antonio (\u2020 1474), invece, tramite un suo figlio illegittimo, Lionello, discese una linea che si estinse nel 1615.\nDa Manfredo (\u2020 1474), infine, discese un ramo che si estinse nel 1552 con la morte di Ippolito, padre di Fulvia da Correggio; inoltre, da questo ramo ne discesero altri due: uno fu il Ramo di Borso (vero continuatore della linea dinastica) e un altro fu il Ramo di Girolamo (estintosi nel 1612).\nMa tra tutti i fratelli, spicca certamente Giberto (\u2020 1455). In vita egli riusc\u00ec a strappare Brescello ai Visconti, ma fu poi costretto da loro a restituire i territori sottratti e anche a restituire Novellara e Bagnolo ai Gonzaga. Ma l'evento pi\u00f9 rilevante \u00e8 sicuramente quando nel 1452 Giberto ottenne dall'imperatore Federico III d'Asburgo il titolo di \"Conte\" e l'elevazione della Signoria di Correggio in Contea. A seguito di quest'occasione mut\u00f2 anche lo stemma di famiglia.\nGiberto ebbe una sola figlia, Agata, e la successione pass\u00f2 ai discendenti dei suoi fratelli.\nRamo di Borso e linea dei Principi di Correggio.\nAttraverso Borso (\u2020 1504), figlio di Manfredo I, la linea dinastica si perpetu\u00f2 (infatti le altre linee si estingueranno tutte prima di questa).\nDa Borso e sua moglie Francesca di Brandeburgo nacquero quattro figlie femmine e due figli maschi.\nTre delle femmine si fecero monache (Maddalena, Caterina e Margherita), mentre la quarta, Agnese, si spos\u00f2 con il conte Gianmatteo Bolognini Attendolo.\nI figli maschi, Manfredo II e Gianfrancesco II, furono invece entrambi conti di Correggio insieme ai cugini Ippolito e Girolamo.\nGianfrancesco mor\u00ec nel 1531 e lasci\u00f2 erede Chiara, sua unica figlia legittima, che and\u00f2 poi sposa al gi\u00e0 citato Ippolito. Chiara e Ippolito generarono una sola figlia, Fulvia.\nManfredo, invece, ebbe dalla moglie Lucrezia, figlia di Ercole d'Este di San Martino, ben tre maschi e quattro figlie femmine. Due delle femmine, Barbara e Bianca, si fecero monache; un'altra, Isabella, si spos\u00f2 prima con Giberto Pio di Sassuolo e poi con Ottavio Gonzaga; invece l'ultima figlia, Olimpia, si spos\u00f2 con il conte Francesco II Gonzaga di Novellara.\nMentre tra i figli maschi Giberto VIII, Fabrizio e Camilo, degno di nota fu proprio quest'ultimo.\nCamillo, ottenne nel 1551 (unitamente ai fratelli Giberto e Fabrizio) l'investitura di Correggio dall'imperatore Carlo V d'Asburgo. Poi ottenne dall'imperatore Ferdinando I d'Asburgo, nel 1559, la concessione a Correggio di una zecca \ne quindi di poter battere moneta.\nEletto governatore di Corf\u00f9 dai Veneziani, nel 1571 si trov\u00f2 coinvolto nella celebre Battaglia di Lepanto e questo fu certamente l'ultimo vero atto glorioso della famiglia Da Correggio.\nMorto Camillo nel 1605, questi lasci\u00f2 unico erede un figlio illegittimo (poi legittimato), Siro, poich\u00e9 i suoi due figli maschi legittimi erano entrambi morti giovanissimi molto tempo prima (Manfredo nel 1575 e Giberto nel 1585).\nSiro, legittimato dal 1592, nel 1615 riusc\u00ec ad ottenere dall'imperatore Mattia d'Asburgo l'investitura assoluta della Contea di Correggio. Infatti, nel frattempo anche l'ultimo ramo legittimo dei Da Correggio si era estinto con la morte in carcere di Girolamo nel 1612, lasciando di fatto Siro l'unico erede. Inoltre, nel 1616 riusc\u00ec ad ottenere dallo stesso imperatore la creazione a \"Principe\" e l'elevazione di Correggio a Principato.\nTuttavia, la gloria di Siro e della casata era ben lontana dal durare nei secoli, tutt'altro. Infatti, invece di portar lustro alla casata, le opere di Siro la condannarono per sempre.\nNel 1617, Siro ostacol\u00f2 l'operato dell'inquisitore Girolamo Zambeccari, che a lui aveva mosso critiche e la richiesta di consegna dei sospettati Giampaolo e Ottavio Pestalozzi. Ma Siro, di tutta risposta, ordin\u00f2 l'uccisione dell'inquisitore stesso, che per\u00f2 riusc\u00ec a fuggire, sebbene fustigato e ferito. Il grave gesto ir\u00f2 il pontefice Paolo V Borghese che inizialmente lo accus\u00f2 e lo fece rinchiudere in carcere, ma poi lo liber\u00f2, per la paura che Correggio finisse nelle mai degli Spagnoli. Ma il calvario di Siro era lungi dall'essere giunto al termine.\nNel 1623, infatti, nacque l'accusa di falsificazione monetaria, che, dopo vari eventi, si tradusse infine con la confisca totale del Principato di Correggio. La confisca, tuttavia, non era definitiva, poich\u00e9 vi era in atto il patto di redenzione al prezzo di 230.000 fiorini, somma che Siro era in verit\u00e0 impossibilitato di pagare. Perci\u00f2, nel 1633 la somma venne pagata dal Re di Spagna, che poi alla fine nel 1635 vendette a egual prezzo il Principato agli Estensi di Modena, che lo iglobarono nei propri domini.\nCos\u00ec termin\u00f2 il lungo dominio di quella famiglia che domin\u00f2 Correggio e i territori vicini sin dall'XI secolo.\nSiro, confiscato di tutti i beni e territori, visse e mor\u00ec poverissimo. I suoi discendenti si batterono indarno per la restituzione del Principato perduto, ma infine anche questo unico ed ultimo ramo familiare si estinse, tramite la morte dell'ultimo Da Correggio, il 18enne Camillo morto nel 1711.\nLinea dinastica.\nPer la scarsa presenza di fonti e la conseguente mancanza di date e notizie, \u00e8 molto difficile una ricostruzione precisa di quei membri appartenenti a questa famiglia che governarono Correggio. A questa scarsit\u00e0 di documentazione si aggiunge anche la tradizione familiare che questa dinastia, come altre dell'epoca, adottava: il condominio, ovvero che tutti gli esponenti maschi legittimi e laici erano comproprietari di quelle terre, senza quindi ricorrere al diritto di primogenitura maschile.\nL'imprecisa ricostruzione, dunque, \u00e8 tutta basata puramente sulla genealogia riscontrabile dalle tavole che il conte Pompeo Litta Biumi scrisse per questa famiglia nel suo \"Famiglie celebri italiane\".\nInoltre, per evitare confusioni, il seguente elenco utilizza il metodo di numerazione romana per gli omonimi, sebbene tale numerazione non fu utilizzata in vita dai medesimi signori.\nTra parentesi \u00e8 indicato il periodo di governo, non la data di nascita e di morte, sebbene quest'ultima spesso coincida: (\"data di inizio\" \u2013 \"data di fine\").\nDomini dinastici.\nAl momento della confisca al suo ultimo sovrano, il principe Siro da Correggio, il Principato consisteva propriamente nella citt\u00e0 di Correggio con Campagnola e Fabbrico e con i feudi di Canolo, Fosdondo, Mandrio, Mandriolo, Rio Saliceto, San Biagio e San Martino.\nDurante le epoche, dall'XI al XVII secolo, oltre ai territori storici di famiglia, i Da Correggio dominarono anche su molti altri, perlopi\u00f9 in Emilia.\nTra tutti, certamente il pi\u00f9 importante fu Parma, cos\u00ec come Cremona e Guastalla.\nUn ramo cadetto ottenne il titolo di Signore poi di Conte sul territorio di Casalp\u00f2, oggi una frazione del comune di Poviglio.\nNote.\nEsplicative \nBibliografiche "}
{"id": "1182735", "revid": "2056951", "url": "https://it.wikipedia.org/wiki?curid=1182735", "title": "Linea M4 (metropolitana di Milano)", "text": "La linea M4 \u00e8 una linea in costruzione della metropolitana di Milano che prevede il collegamento della citt\u00e0 da est, con capolinea Linate Aeroporto (al confine tra Segrate, Peschiera Borromeo e Milano), a sud-ovest, con capolinea San Cristoforo (nel comune di Milano).\nLa linea M4 \u00e8 anche chiamata linea blu: con tale colore la linea sar\u00e0 identificata nelle mappe e il blu sar\u00e0 il colore principale utilizzato nell'arredo delle stazioni e dei treni.\nIncrocer\u00e0 la linea 1 nella stazione di San Babila e la linea 2 nella stazione di Sant'Ambrogio. Il 7 settembre 2016, in seguito a una petizione da parte dei cittadini, il Comune di Milano annuncia che sar\u00e0 costruito un sottopassaggio pedonale per collegare la stazione Sforza-Policlinico della linea 4 con la linea 3, in corrispondenza della stazione Missori, ma la sua realizzazione non \u00e8 sicura e si stanno valutando varie ipotesi. Inoltre incrocer\u00e0 alcune linee della rete suburbana nelle stazioni di San Cristoforo, Dateo e Forlanini.\nL'apertura avverr\u00e0 a scaglioni tra la fine del 2022 e il 2024, ad eccezione di alcune stazioni e del collegamento con la linea 2 a Sant'Ambrogio.\nStoria.\nProgettazione.\nBench\u00e9 l'istruttoria del progetto della linea 4 fosse stata completata gi\u00e0 nel 2005, il riacquisto da parte della Giunta Moratti delle obbligazioni e del controllo di A2A ha impedito il finanziamento del progetto, che \u00e8 stato rimandato a pi\u00f9 riprese. Nell'agosto 2008 sono iniziati gli scavi per le indagini archeologiche preliminari alla stesura del progetto esecutivo, su alcune vie della cerchia dei navigli, in piazza San Babila e largo Augusto.\nIl 19 novembre 2010 la giunta del comune di Milano ha approvato lo stanziamento di 400 milioni di euro da parte del comune, su un importo complessivo di 1\u00a0699 milioni. La quota restante sar\u00e0 a carico dello Stato per 786 milioni e di privati per 513 milioni. L'appalto \u00e8 stato assegnato all'inizio del 2011, con il metodo della finanza di progetto, alla cordata di imprese guidata da Impregilo, con a capo l'imprenditore Salvatore Ligresti.\nNei piani iniziali si prevedeva la consegna di tutta la linea da San Cristoforo FS a Linate Aeroporto per il 2015, salvo ritardi causati in parte dal ricorso della cordata guidata dall'Impresa Pizzarotti &amp; C.. In seguito, anche l'idea di arrivare a costruire la tratta San Babila - Linate Aeroporto entro il 2015 fu abbandonata.\nIl verbale firmato 6 marzo 2012 sanciva l'obiettivo definitivo: una prima tratta di tre stazioni da aprire entro l'Expo 2015. Si trattava delle tre fermate di Linate Aeroporto, Repetti (inizialmente denominata \"Quartiere Forlanini\") e Forlanini FS. Presso quest'ultima sarebbe stata realizzata una nuova fermata di interconnessione col passante ferroviario di Milano e la linea di cintura est, da cui fare passare le linee S5, S6, S9.\nAnche la realizzazione delle prime tre fermate \u00e8 stata in seguito posticipata a causa di un braccio di ferro tra le imprese di costruzione, che chiedevano 70 milioni di euro per la tratta, e il Comune, il quale si dichiarava disposto a spenderne non pi\u00f9 di 50. Il 23 aprile 2012 la giunta comunale approv\u00f2 uno stanziamento di ulteriori 50 milioni di euro per la realizzazione del primo tratto da Linate Aeroporto a Forlanini FS entro il 30 aprile 2015, in tempo per l'Expo 2015. Nel tentativo di mantenere l'obiettivo, si prevedeva la possibilit\u00e0 che fosse \"sacrificata\" la fermata \"Quartiere Forlanini\" (rimandata a dopo l'Expo 2015) in favore del completamento di \"Stazione Forlanini\" e \"Linate Aeroporto\".\nLa Giunta Pisapia aveva inizialmente promesso l'inaugurazione della linea entro il 2017. Tuttavia nel bilancio previsionale diffuso a giugno 2012, l'apertura viene fatta slittare al primo quadrimestre 2018.\nIl 28 dicembre 2014 la giunta di Milano ha definitivamente escluso ogni ipotesi di apertura nel 2015 delle prime fermate della M4, istituendo per l'Expo un servizio navetta basato su autobus, deliberando inoltre una variante nelle tempistiche del progetto e ripianificando l'apertura dell'intera linea nel 2022.\nIl 2 giugno 2018 la giunta ha rivisto le date di apertura, comprendedole tra il 2021 per la \"tratta Expo\" e il 2023 per l'apertura dell'intera linea.\nIl 20 luglio 2019 \u00e8 stato calato in galleria il primo convoglio della M4 alla stazione di Linate Aeroporto con la presenza del sindaco Giuseppe Sala, a seguito sono state fatte delle corse prova tra Linate e Forlanini FS.\nIl 23 marzo 2021 le date dell'inaugurazione della tratta ovest sono state ulteriormente posticipate, in un periodo dal 2023 al 2024, per ritardi dovuti alla pandemia di Covid-19 e a ritrovamenti archeologici.\nCostruzione.\nIl 7 marzo 2012 sono state consegnate le aree per un successivo inizio dei lavori al consorzio di imprese che deve realizzare l'opera, e il 28 maggio \u00e8 iniziata la prima fase dei lavori che riguarda la demolizione del parcheggio di Linate, la bonifica del territorio, il dissotterramento dei residuati bellici, l'indagine archeologica. Questi lavori sono terminati il 17 luglio.\nI lavori veri e propri per le prime 3 fermate, Stazione Forlanini, Repetti e Linate Aeroporto, cio\u00e8 la seconda fase, sono ufficialmente partiti il 19 luglio 2012, con la modifica della viabilit\u00e0 nelle vie interessate.\nIl 19 gennaio 2015 sono poi cominciati i lavori preliminari per le quattro stazioni della tratta tra Forlanini FS e Tricolore; che hanno riguardato la posa delle recinzioni, il taglio o il trapianto di alcuni alberi che ostacolavano lo scavo e lo spostamento di alcuni sottoservizi.\nI lavori per la restante tratta sono iniziati in due fasi distinte:\nPossibile estensione.\n\u00c8 in discussione un prolungamento di due fermate per la tratta Linate Aeroporto - Segrate per collegare la stazione ferroviaria di Segrate e il futuro centro commerciale del gruppo Westfield.\nConsorzio e costi.\nIl costo complessivo della linea sar\u00e0 sostenuto per il 70% circa da fondi pubblici e per il 30% da privati, con la costituzione della societ\u00e0 mista \"SPV Linea M4 Spa\", formata nel luglio 2012, presieduta da Fabio Terragni.\nI soci della M4 S.p.A. (per esteso SPV Linea M4 S.p.A.), sono:\nIl 15 giugno 2013 il Governo Letta ha finanziato il progetto con 200 milioni di euro, stanziati all'interno del cosiddetto \"decreto del fare\".\nIl costo complessivo \u00e8 di 1,8 miliardi di euro, di cui 958 milioni di euro dello Stato, 461 dei privati e 400 del Comune di Milano.\nCaratteristiche tecniche.\nLa linea \u00e8 progettata per essere a guida completamente automatica e con porte di banchina in modo analogo alla M5, cio\u00e8 con tutto il sistema controllato da un unico luogo presso il deposito situato oltre la stazione di San Cristoforo FS. Le banchine saranno lunghe come quelle della linea 5 (50 m), sensibilmente pi\u00f9 corte di quelle delle prime tre linee (110\u00a0m). La frequenza dei treni (90 secondi riducibili a 75) dovr\u00e0 garantire portate orarie di 24-28.000 passeggeri per direzione. Le vie di corsa saranno costituite da due gallerie a binario singolo e, per rendere minimo l'impatto dei cantieri nel centro della citt\u00e0, tra San Babila e Sant'Ambrogio anche le banchine saranno realizzate all'interno del tunnel, che sar\u00e0 di 3 metri pi\u00f9 largo. Oltre alle 21 stazioni della tratta, si prevede di realizzare anche un deposito-officina sopraelevato situato tra la via Morandio e lo scolmatore Olona.\nUna richiesta presentata ai vari enti legati alla realizzazione della linea prevederebbe, in futuro, il prolungamento di M4 fino al comune di Buccinasco, situato sulla sponda opposta del Naviglio rispetto al capolinea in costruzione San Cristoforo.\nMateriale rotabile.\nLa linea disporr\u00e0 di 47 convogli di partenza bidirezionali composti da quattro casse intercomunicanti costruiti da Hitachi Rail STS."}
{"id": "1182737", "revid": "4106", "url": "https://it.wikipedia.org/wiki?curid=1182737", "title": "Legame delle mani", "text": ""}
{"id": "1182742", "revid": "767487", "url": "https://it.wikipedia.org/wiki?curid=1182742", "title": "Tom Barlow", "text": "Carriera.\nRiscosse molto successo con i Philadelphia Sphas e i Philadelphia Warriors nella ABL (1926-1932). \u00c8 stato introdotto nella Basketball Hall of Fame nel 1981."}
{"id": "1182743", "revid": "1522738", "url": "https://it.wikipedia.org/wiki?curid=1182743", "title": "Il re leone II - Il regno di Simba", "text": "Il re leone II - Il regno di Simba (\"The Lion King II: Simba's Pride\"), \u00e8 un film del 1998 diretto da Darrell Rooney e Rob LaDuca.\n\u00c8 un film d'animazione direct-to-video creato dalla Walt Disney Pictures e dalla Walt Disney Animation Australia e distribuito il 27 ottobre 1998 dalla Buena Vista Home Entertainment. Il film \u00e8 il sequel del Blockbuster animato del 1994 \"Il re leone\". Venne in seguito ridistribuito in un'edizione speciale DVD (che cambi\u00f2 il titolo in Il re leone 2 - Il regno di Simba) il 3 marzo 2004. \u00c8 stato inoltre nuovamente ridistribuito in Blu-ray insieme con \"Il re leone\" e \"Il re leone 3 - Hakuna Matata\".\nIl film \u00e8 incentrato su Kiara, la figlia di Simba e Nala, che si innamora di Kovu, un leone allevato nel branco dei seguaci di Scar e nemici di Simba, i Rinnegati, e che era stato scelto da Scar come suo erede. Nel disperato tentativo di stare insieme, i due devono superare gli ostacoli che li tengono separati.\nMentre la trama del film originale sembra essere ispirata al dramma shakespeariano \"Amleto\", la trama del sequel \u00e8 simile a un'altra opera shakespeariana: \"Romeo e Giulietta\".\nUna discussione sulla possibilit\u00e0 di un sequel de \"Il re leone\" incominci\u00f2 prima ancora che il primo film arrivasse al cinema. La maggior parte del cast originale riprese i suoi ruoli dal primo film, con la notevole eccezione di Rowan Atkinson, che venne sostituito da Edward Hibbert come voce di Zazu e Jeremy Irons, che venne sostituito da Jim Cummings come voce di Scar. Inoltre Madge Sinclair, che era la voce di Sarabi nel primo film, mor\u00ec prima che il sequel uscisse, quindi il suo personaggio venne tolto e non appare.\nTrama.\nIl cerchio della vita procede, nelle Terre del Branco: tutti gli abitanti si riuniscono alla Rupe dei Re per celebrare la nascita di Kiara, figlia del re Simba e della regina Nala. Il tempo passa, e Simba, memore dei pericoli vissuti quando era cucciolo, diventa iperprotettivo nei confronti di Kiara, che crescendo dimostra lo stesso atteggiamento ribelle e curioso del padre. Un giorno, sfuggendo dalla guardia degli amici Timon e Pumbaa, Kiara si addentra nelle \"Terre di Nessuno\", un luogo pericoloso dove il padre le aveva proibito di spingersi, e qua incontra un cucciolo di nome Kovu. Dopo aver collaborato per scappare da un gruppo di coccodrilli, i due cuccioli cominciano a fare amicizia, ma mentre Kovu tenta di giocare, appare Simba ruggendo al leoncino. Subito dopo appaiono anche altri leoni, tra cui Zira, la madre di Kovu, che rinfaccia a Simba di come lui l'abbia esiliata insieme al suo branco, da quel momento chiamato \"i Rinnegati\", e dicendogli che Kovu \u00e8 suo figlio e quindi erede di Scar.\nTornati nelle Terre del Branco, Simba spiega a Kiara dei pericoli che comporta entrare nelle Terre di Nessuno e di frequentare i Rinnegati. Similmente, Zira rimprovera Kovu per essere entrato in contatto con un'abitante delle Terre del Branco, per di pi\u00f9 la figlia di Simba; il cucciolo, per\u00f2, dice che lui non pensa che sia una brutta cosa avere Kiara semplicemente come amica. Sentendo queste parole, Zira si accorge di poter usare l'amicizia di Kovu e Kiara per arrivare a Simba pur di eliminarlo, ed escogita un piano per vendicarsi. Al tempo stesso, Rafiki parla con lo spirito di Mufasa: cos\u00ec come Kiara sia prossima a diventare la degna erede di Simba e Mufasa, Kovu diventa ogni giorno di pi\u00f9 il degno erede di Scar, e se questo accadr\u00e0, il ritorno delle ostilit\u00e0 diverr\u00e0 inevitabile; lo spirito quindi espone a Rafiki il proprio piano, cio\u00e8 fare in modo che i due leoncini, una volta diventati adulti, diventino compagni e riuniscano pacificamente i due branchi. Inizialmente scettico, Rafiki accetta di collaborare.\nAnni dopo, Kiara, ormai diventata una giovane leonessa adulta, esce per la sua prima caccia in solitaria, ma dopo aver scoperto che suo padre aveva infranto la sua promessa di non mandare Timon e Pumbaa a seguirla e di lasciarla cacciare da sola, si allontana fino al confine delle Terre del Branco. Nuka e Vitani, i fratelli maggiori di Kovu, provocano un incendio in cui la intrappolano e permettono a Kovu di salvarle la vita, affinch\u00e9 si conquisti la fiducia di Kiara e Simba. Il Re per\u00f2, non volendo proprio ringraziarlo, \u00e8 costretto ad accettarlo nelle Terre del Branco come segno di fiducia e graditudine nei suoi confronti. Kovu ha portato a termine la prima parte del piano architettato da Zira: ora non gli resta che attaccare Simba a sorpresa e ucciderlo, permettendo ai Rinnegati di tornare e regnare. Zira ha per\u00f2 sottovalutato il rapporto tra Kiara e il figlio: infatti il rapporto tra i due diverr\u00e0 in breve tempo saldo e affiatato, con lui che le d\u00e0 lezioni di caccia e lei che gli insegna a divertirsi e a lasciarsi andare, a tal punto che poi, grazie all'intervento di Rafiki, Kovu e Kiara capiscono di essere innamorati.\nAlla fine, il senso di colpa spinge Kovu a voler dire la verit\u00e0 e mostrare il proprio pentimento. Ma prima che possa confessare, Simba lo porta con s\u00e9 attraverso il regno per raccontargli la vera storia di Scar, nella versione che Kovu non aveva mai sentito, che spiega quanto le azioni compiute dall'usurpatore siano state malvagie. Sfortunatamente, i due cadono in un'imboscata del branco di Zira, teso appositamente per dare a Kovu l'opportunit\u00e0 di uccidere Simba, ma il giovane leone si rifiuta di attaccarlo e cerca persino di aiutarlo a sua insaputa, non riuscendo per\u00f2 a rivelare le proprie intenzioni perch\u00e9, prima di riuscirci, suo fratello Nuka muore venendo schiacciato da alcuni dei tronchi, usati per il tranello stesso, mentre Simba, seppure ferito, riesce a scappare. Zira incolpa Kovu, rimasto indietro, della morte del fratello e gli graffia l'occhio, lasciandogli una cicatrice simile a quella di Scar. Furioso e finalmente libero dal dominio della propria madre, Kovu rinnega Scar e torna nelle Terre del Branco, mentre la madre decide di lanciare a Simba un attacco totale.\nTornato alla Rupe Dei Re, Kovu cerca disperatamente di raccontare la verit\u00e0, ma Simba, arrabbiatissimo per il tradimento e accecato dai pregiudizi, non gli concede la possibilit\u00e0 di spiegarsi, per cui lo esilia. Kiara implora il padre di ripensarci, ma Simba non la ascolta, quindi lei lo critica aspramente per essere giunto a una conclusione affrettata e poi fugge a sua volta, alla ricerca di Kovu. I due giovani leoni si ritrovano e si dichiarano il proprio amore, ma quando capiscono che l'unico modo per poter stare insieme \u00e8 riunire i due branchi, decidono di tornare nelle Terre del Branco e fare in modo che la guerra abbia fine.\nNel frattempo, Simba, subito dopo aver scoperto che Kiara \u00e8 scappata di nuovo, riceve da Zazu la dichiarazione di guerra da parte dei Rinnegati, quindi le due fazioni si scontrano in una violenta battaglia. Appena in tempo, Kovu e Kiara intervengono e dicono loro di fermare le ostilit\u00e0, affermando che non vi \u00e8 motivo di sostenere un conflitto, perch\u00e9 in fondo loro, come diceva il re, \"sono un'unica realt\u00e0.\" Mentre Simba capisce che i due giovani hanno ragione, si riconcilia con la figlia e offre ai Rinnegati di riaccoglierli nuovamente nelle Terre del Branco: Zira non vuole sentire ragioni e ordina a Vitani, sua figlia, di continuare a combattere, tuttavia Vitani vede come sia meglio finirla pacificamente e si schiera con il fratello. Infuriata, Zira minaccia di morte anche la figlia, ma cos\u00ec anche il resto delle leonesse rinnegate capiscono quanto la loro leader sia accecata dall'odio e passa dalla parte di Simba che, di nuovo, offre a Zira il perdono. Purtroppo, la leonessa rifiuta di dimenticare il passato, dichiara che sar\u00e0 sempre fedele a Scar e tenta di attaccare Simba un'ultima volta, ma Kiara intercetta l'attacco e Zira cade in un dirupo: in uno scenario molto simile a quando mor\u00ec Mufasa, ora per\u00f2 Kiara le offre aiuto, ma Zira rifiuta di essere salvata, perde la presa e muore precipitando nel fiume sottostante.\nIl conflitto \u00e8 terminato: tutti gli ex Rinnegati e Kovu sono accettati come nuovi membri del branco e Simba si scusa con il giovane leone per non avergli creduto. Tornati alla Rupe dei Re, Kiara e Kovu si sposano e Simba benedice la loro unione, mentre la voce del padre, orgoglioso e fiero, si congratula con lui per aver ancora una volta portato la pace nelle Terre del Branco.\nDistribuzione.\nEdizione italiana.\nIl doppiaggio italiano del film venne eseguito dalla Royfilm e diretto da Ludovica Modugno su dialoghi di Andrea De Leonardis. Anche nel doppiaggio italiano ci sono stati alcuni cambi nel cast rispetto al primo film. In specie:\nAccoglienza.\n\"Il re leone II - Il regno di Simba\" ricevette recensioni miste, ma sono state generalmente pi\u00f9 positive di un buon numero dei sequel dei Classici Disney. Sul sito di recensioni Rotten Tomatoes ha una valutazione del 62% basata su tredici voti. \"Siskel &amp; Ebert\" diedero al film \"due pollici in su\" e dissero che era un \"sequel soddisfacente per uno dei film pi\u00f9 popolari di tutti i tempi, \"Il re leone\"\". Tuttavia, dissero anche che era meglio che fosse un direct-to-video, affermando che la musica era carente e neanche lontanamente paragonabile alla colonna sonora dell'originale. James Plath di Movie Metropolis diede alla pellicola 6/10, affermando che: \"In poche parole, abbiamo gi\u00e0 visto tutto prima\".\n\"TV Guide\" diede al film 2,5 stelle su quattro, sostenendo che, pur essendo di qualit\u00e0 leggermente superiore rispetto ai precedenti sequel animati direct-to-video della Disney, \"non arriva neanche vicino al livello del suo predecessore del grande schermo\", sia musicalmente sia artisticamente. La recensione in seguito continu\u00f2 a dire che \"anche se la maggior parte dei personaggi originali e le loro voci sono tornati, sembrano tutti annoiati, a parte la piccante aggiunta di Suzanne Pleshette per l'intrigante Zira. Il risultato complessivo \u00e8 OK per i bambini, che potranno godere del basso umorismo fornito dal comico suricato Timon e dal flatulente facocero Pumbaa, ma avrebbe potuto essere molto meglio\".\nEdizioni home video.\nVHS.\nLa prima e unica edizione VHS del film usc\u00ec in Italia il 17 marzo 1999.\nDVD.\nLa prima edizione DVD del film in Italia usc\u00ec il 30 maggio 2000 distribuito dalla Warner Home Video. Questo, come altri DVD Disney distribuiti dalla Warner, era privo di contenuti speciali. La seconda edizione DVD usc\u00ec nel 2001, distribuito dalla Disney Video in collaborazione con Buena Vista Home Entertainment.\nLa terza edizione DVD del film usc\u00ec il 3 marzo 2004, in un cofanetto con la Platinum Edizioni de \"Il re leone\" e \"Il re leone 3 - Hakuna Matata\". La quarta edizione DVD del film \u00e8 uscita il 30 novembre 2011, insieme con la prima edizione BD.\nBlu-ray.\nLa prima edizione BD del film \u00e8 uscita il 30 novembre 2011. Il BD presenta sempre il film in formato 1,78:1, ed \u00e8 disponibile anche in un cofanetto con la Diamond Edition de \"Il re leone\" e l'edizione speciale de \"Il re leone 3 - Hakuna Matata\"."}
{"id": "1182752", "revid": "599013", "url": "https://it.wikipedia.org/wiki?curid=1182752", "title": "Societ\u00e0 di San Giuseppe del Sacro Cuore", "text": "La Societ\u00e0 di San Giuseppe del Sacro Cuore (in latino \"Societas Sodalium Sancti Joseph a Sacro Corde\", in inglese \"Saint Joseph's Society of the Sacred Heart\") \u00e8 una societ\u00e0 clericale di vita apostolica di diritto pontificio: i membri della compagnia, detti popolarmente Giosefiti (\"Josephite Fathers\"), pospongono al loro nome la sigla S.S.J.\nStoria.\nHerbert Vaughan, dietro suggerimento di papa Pio IX, nel 1871 si trasfer\u00ec con quattro missionari di Mill Hill dall'Inghilterra negli Stati Uniti d'America per svolgere apostolato tra gli ex schiavi di colore liberati dopo la guerra di secessione americana.\nLa societ\u00e0 di Mill Hill ebbe rapida diffusione negli Stati Uniti: nel 1892 il sacerdote statunitense John Slattery (1851-1926), con il patrocinio dell'arcivescovo di Baltimora James Gibbons (1869-1962), rese le case della provincia americana dei Missionari di Mill Hill autonome dalla casa madre: i religiosi andarono a costituire cos\u00ec una nuova congregazione, intitolata al Sacro Cuore di Ges\u00f9.\nLa societ\u00e0 fu il primo istituto a ordinare sacerdoti uomini di colore: ricevette il pontificio decreto di lode il 6 maggio 1932.\nAttivit\u00e0 e diffusione.\nI missionari di San Giuseppe del Sacro Cuore si dedicano all'evangelizzazione delle comunit\u00e0 afroamericane.\nSono presenti negli stati americani dell'Alabama, della California, della Louisiana, del Maryland, del Mississippi, del Texas, della Virginia e nel distretto della Columbia. La sede generalizia \u00e8 a Baltimora.\nAlla fine del 2008 la compagnia contava 42 case e 98 membri, 74 dei quali sacerdoti."}
{"id": "1182753", "revid": "33277", "url": "https://it.wikipedia.org/wiki?curid=1182753", "title": "Giosefiti", "text": ""}
{"id": "1182756", "revid": "827882", "url": "https://it.wikipedia.org/wiki?curid=1182756", "title": "Detroit techno", "text": "La Detroit techno \u00e8 un genere musicale nato a met\u00e0 degli anni ottanta nella citt\u00e0 statunitense di Detroit, nel Michigan, dal sound facilmente riconoscibile per l'uso di strumenti elettronici quali la drum machine Roland tr-909 e tr-808. La Detroit techno \u00e8 tuttora un genere molto apprezzato, ai cui fondatori, la scena attuale deve tutta la sua esistenza: Derrick May, Juan Atkins e Kevin Saunderson fra tutti e nella seconda ondata Jeff Mills, Carl Craig e Richie Hawtin.\nStoria.\nLa prima ondata.\nDei tre fondatori della techno, Juan Atkins fu il primo ad entrare in contatto con la musica, con il gruppo Cybotron. \nIl primo brano dei Cybotron, \"Alleys of your mind\" usc\u00ec nel 1981, si tratta di una traccia con impostazione electro influenzata dal Synth-pop europeo.\nJuan Atkins e Rick Davis (l'altro componente dei Cybotron) erano infatuati dalle teorie del sociologo, futurologo, Alvin Toffler, in particolare nelle teorie del Toffler, esposte nel libro: \"La terza ondata\". Il duo dei Cybotron erano affascinati dalle dichiarazioni del Toffler laddove sosteneva che il futuro sarebbe appartenuto ai \"tecno-rinnegati della societ\u00e0\": ribelli capaci di asservire la societ\u00e0 ai propri scopi.\nQueste tematiche sono riprese nel primo Album dei Cybotron: \"Enter\" del 1983, in cui sono inclusi i brani: \"Clear\", \"Cosmic cars\". Subito dopo l'uscita dell'Album, i nostri fanno uscire un 12' pollici dal titolo evocativo, \"Techno city\" (1984).\nIntanto, Rick Davis decide di far entrare nei Cybotron un chitarrista tale John Howesley che Davis (grande amante di Jimi Hendrix) ribattezz\u00f2 John 5 (Rick Davis si faceva chiamare \"3070\" e Juan Atkins \"One\"), per una svolta Rock della band. A questo punto, Juan Atkins, affascinato dalle strumentazioni elettroniche se ne and\u00f2 e fond\u00f2 la sua band personale ribattezzata da lui stesso: \"Model 500\" (un adeguato appellativo non \"etnico\") e la sua etichetta discografica a sua volta ribattezzata: \"Metroplex\", con la quale registr\u00f2 il brano che segn\u00f2 la nascita della Techno: \"No UFO's\" (1985).\nJuan Atkins, intanto, conosce Derrick May e Kevin Saunderson, i quali solidarizzano, per le comuni preferenze musicali. Questo \"bizzarro\" trio di afroamericani che vivevano in un sobborgo di Detroit (Belleville), amavano il suono europeo: dal Synth-pop inglese dei Visage, Gary Numan, Human League ai teutonici Kraftwerk fino a gruppi italiani Italo disco come Capricorn e Klein &amp; M.B.O.\nSu queste basi, il trio si divise in vari pseudonimi ed attivit\u00e0 imprenditoriali:\nDerrick May fond\u00f2 la Transmat records con la quale incise sotto pseudonimo di Rhythim Is Rhythim \"Nude Photo\" e la celebre \"Strings Of Life\"; Kevin Saunderson fond\u00f2 la KMS Records e realizz\u00f2 vari lavori con vari pseudonimi da Kreem a Reese &amp; Santonio fino al progetto Inner City che rese famosa a livello mondiale la Techno di Detroit con il brano \"Big fun\" (1988).\nComunque, la definizione di musica techno venne nel 1988, quando la Virgin Records decise d'interessarsi della musica house di Detroit, infatti fino ad allora, i brani della scena di Detroit erano catalogati house. La prima stesura dell'album raccolta che poi divenne, \"Techno - The New Dance Sound Of Detroit\", era in un primo momento, \"The House Sound of Detroit\", ma Juan Atkins propose il titolo definitivo con l'appellativo \"Techno\".\nI media cominciarono ad interessarsi alla scena musicale \"Techno\" di Detroit e in una intervista a Derrick May, egli se ne venne fuori con una definizione di Techno rimasta negli annali: \"Questa musica \u00e8 come Detroit, uno sbaglio completo. \u00c8 come George Clinton ed i Kraftwerk bloccati in un ascensore\". Rilanci\u00f2 Juan Atkins con la dichiarazione: \"voglio che la mia musica suoni come due computer intercomunicanti, non voglio che sembri una band reale. Deve suonare come se l'avesse fatta un tecnico. Ecco cosa sono io: un tecnico con sentimenti umani\".\nLa seconda ondata.\nAlla fine degli anni ottanta a Detroit ci sono due locali come punto di riferimento della scena elettronica: il \"Music Institute\" ed il \"Shelter\". In quest'ultimo confluiscono Dj ed artisti dai nomi come John Acquaviva, Kenny Larkin, Dan Bell e del canadese Richie Hawtin che insieme daranno vita all'etichetta discografica \"+ 8\". Nel Music Institute vedranno muoversi i primi passi i componenti della futura etichetta e collettivo musicale: \"Underground Resistance\".\nLa prima ondata della Techno di Detroit era influenzata dall'Electro, dal Synth-pop, mentre la seconda ondata di Detroit Techno si sentiva pi\u00f9 vicina ai suoni Industrial e dalla Electronic Body Music (o EBM) di gruppi quali i: Meat Beat Manifesto, Nitzer Ebb ed i Front 242. Su queste basi ed influenze musicali ne scaturivano suoni pi\u00f9 aspri e duri.\nInoltre, il collettivo \"Underground Resistance\" si presentava con fogge paramilitari prese a prestito dall'immagine dei Public Enemy e dai Front 242 conditi con slogan insurrezionali. Con i loro primi dischi e con brani come \"Predator\", \"Elimination\" (su Sonic EP, 1990) e soprattutto con \"Riot\" prende forma un suono in sintonia con l'Euro-Hardcore europeo. Questa alleanza viene sancita con la pubblicazione della raccolta Album: \"Revolution for Change\" (1992) dove sono inclusi tutti i loro classici del primo periodo.\nIl collettivo musicale Underground Resistance (o UR) aveva l'asse portante in: \"Mad\" Mike Banks, Jeff Mills e Robert Hood. Nel 1992 sia Jeff Mills che Robert Hood, lasciando UR al solo Mad Mike Banks. Jeff Mills intraprese una carriera solista che lo porter\u00e0 ai vertici del mondo \"techno\" realizzando lavori quali tra gli altri si ricordano: Waveform Transmission Vol. 1 (1992), Waveform Transmission Vol. 3 (1994), Kat Moda EP (dove \u00e8 incluso il celebre brano \"The Bells\", 1996). Inoltre , Jeff Mills fond\u00f2 la sua etichetta discografica a nome di Axis.\nRobert Hood (il quale prima di pubblicare un disco dopo la sua dipartita da UR aspett\u00f2 2 anni) nel 1994 lanci\u00f2 il doppio album \"Internal Empire\" seguito a breve distanza da \"Minimal Nation\". Questi lavori divennero punto di riferimento per il successivo movimento musicale elettronico della \"Minimal Techno\".\nMad Mike Banks, continu\u00f2 le produzioni UR, con una marcata influenza derivata da letture fantascientifiche, ricerca di altri mondi, riscoperta delle radici.\nSul primo versante rientrano i lavori dei fantomatici Drexciya e della saga Red Planet. I Drexciyani sarebbero dei soldati anfibi che lottano per la liberazione del popolo afroamericano, il tutto condito da musiche Electro alla luce della Techno pi\u00f9 cerebrale. I Drexciya formati da Gerald Donald (poi nei Dopplereffekt), e dal fantomatico James Stinson collaborano anche nel gruppo The Martian il gruppo di Will Thomas che con la saga Red Planet riporta all'ordine del giorno il suono Cosmic Jazz della Sun Ra Orchestra con le lenti Techno, ne scaturisce una sorta di Blues Interstellare.\nAncora pi\u00f9 marcatamente Jazz \u00e8 il progetto Galaxy 2 Galaxy con il quale Mike Banks mette a frutto le sperimentazioni di Techno Jazz dell'EP NAtion to Nation (1991) riesce a produrre due brani che lo fanno entrare nella storia e cio\u00e8: Hi-Tech Jazz e Journey Of The Dragons. Il maggiore successo di UR arriver\u00e0 nel 1999 con il gruppo di DJ Rolando e cio\u00e8 i: The Aztec Mystic. I quali realizzarono con il brano \"Jaguar\" il maggior successo dell'UR. Da ricordare anche i successivi EP targati Underground Resistance quali: Millennium To Millennium (2001), Inspiration / Transition (2002) ed Illuminator (2003). \nA Detroit agli albori della seconda ondata esistevano due collettivi musicali: Underground Resistance e Plus 8. La Plus 8 era in gran parte formata da canadesi (John Acquaviva e Dan Bell) momentaneamente trasferiti a Detroit per l'effervescenza musicale della citt\u00e0 dei motori, ma continu\u00f2 la sua epopea Techno nell'Ontario in Canada. L'unico membro di Detroit della Plus 8 era Kenny Larkin, il quale sganciatosi dalla Plus 8, realizz\u00f2 l'album storico su Warp Records \"Azimuth\" (1994), seguito poi da \"Metaphor\" (1995), due Album di rara bellezza.\nSi ricordano per finire gli Octave One con i brani: I Believe (1990), i Suburban Knight di James Pennington con i brani: The Art Of Stalking (1990), Nocturbulous Behavior (1993), Aztlan / DayStar Rising (1998), Blackwater (2001) e per ultimo si ricorda Carl Craig, il quale a suo nome e con vari pseudonimi divenne il portavoce e l'innovatore della Techno di Detroit, dirottando la musica Techno verso atmosfere pi\u00f9 cerebrali ed in taluni casi ai confini con il Jazz. Si ricorda di Craig il progetto musicale \"Innerzone Orchestra\" con il brano \"Bug in the Bass Bin\" (1992), poi gli Album \"Landcruising\" (1995) e \"More Songs About Food And Revolutionary Art\" (1997) ed infine il progetto Techno\\House dei Paperclip People.\nVa inoltre detto che a partire dal secondo decennio del duemila, la techno di detroit ha avuto una sostanziosa ripresa, tant'\u00e8 che molti artisti, soprattutto emergenti, hanno cominciato ad adottare tecniche di produzione (soprattutto di registrazione) e strumentazioni analogiche, per riuscire ad ottenere la purezza del suono tipicamente detto \"raw\" che caratterizza il genere. Uno degli artisti di spicco di questi ultimi anni \u00e8 senz'altro Kyle Hall che, con la sua label (Wild Oats) \u00e8 riuscito a sbalordire artisti di gran calibro come Rick Wilhite, Omar S (ottenendo addirittura un'uscita su FXHE a soli 15 anni), Mike Huckaby, Carl Craig e molti altri."}
{"id": "1182764", "revid": "106456", "url": "https://it.wikipedia.org/wiki?curid=1182764", "title": "Piero Ottone", "text": "Biografia.\nNell'estate 1945, mentre frequenta l'universit\u00e0, Ottone inizia la carriera giornalistica, portando notizie dalla provincia al quotidiano torinese \"Gazzetta del Popolo\", diretto da Massimo Caputo. Il suo esordio avviene con la recensione di un libro \"Mission to Moscow\", contenente i ricordi dell'ambasciatore USA presso la capitale sovietica. In seguito diverr\u00e0 il corrispondente da Londra del quotidiano.\nSuccessivamente approda al principale quotidiano italiano, il \"Corriere della Sera\", per il quale \u00e8 corrispondente da Mosca negli anni cinquanta, e poi redattore capo.\nDal 1968 \u00e8 direttore responsabile del \"Secolo XIX\" di Genova; nel 1972 viene richiamato a Milano per condurre il nuovo corso del \"Corriere della Sera\", cui il direttore editoriale Giulia Maria Crespi vuole dare una linea meno conservatrice. \u00c8 Ottone a licenziare nell'ottobre 1973, d'accordo con la propriet\u00e0, Indro Montanelli, dopo lunghi mesi di dissidi e spaccature. Altre firme del \"Corriere\" seguiranno Montanelli alla nuova testata da lui fondata: \"il Giornale Nuovo\". Quando nel 1977 Montanelli verr\u00e0 gambizzato dalle Brigate rosse Ottone sar\u00e0 criticato per non aver collocato la notizia in prima pagina. Sotto la sua direzione, nel gennaio 1973, inizia la collaborazione di Pier Paolo Pasolini col \"Corriere\", anche grazie a Gaspare Barbiellini Amidei.\nDopo la cessione del \"Corriere\" alla Rizzoli, Ottone viene riconfermato dal nuovo editore, ma nel 1977 rassegna volontariamente le dimissioni. Passa alla Mondadori assumendo l'incarico di consulente per i periodici e la televisione.\nNegli ultimi anni della sua vita ha scritto sporadicamente editoriali sul quotidiano romano \"la Repubblica\" e ha tenuto una rubrica fissa, \"Vizi &amp; Virt\u00f9\", sul settimanale \"Il Venerd\u00ec di Repubblica\".\nSposato dal 1956 con Hanne Winslow, danese, ha avuto due figli: Stefano, a lungo direttore delle relazioni esterne del Gruppo GEDI, e Bettina. Muore il 16 aprile 2017 a Camogli, dove risiedeva da molti anni."}
{"id": "1182765", "revid": "12290", "url": "https://it.wikipedia.org/wiki?curid=1182765", "title": "Fandral", "text": ""}
{"id": "1182767", "revid": "12290", "url": "https://it.wikipedia.org/wiki?curid=1182767", "title": "Hogun", "text": ""}
{"id": "1182768", "revid": "12290", "url": "https://it.wikipedia.org/wiki?curid=1182768", "title": "Volstagg", "text": ""}
{"id": "1182770", "revid": "610351", "url": "https://it.wikipedia.org/wiki?curid=1182770", "title": "Orlando Bianchini", "text": "\u00c8 stato vincitore di due titoli nazionali nel lancio del martello (uno assoluto ed uno invernale).\nBiografia.\nVanta un primato personale di m 77,94 (che all'epoca fu anche record italiano), stabilito a Milano il 27 giugno 1984. "}
{"id": "1182778", "revid": "339392", "url": "https://it.wikipedia.org/wiki?curid=1182778", "title": "Chiesa di Sant'Apollinare Nuovo", "text": ""}
{"id": "1182779", "revid": "438678", "url": "https://it.wikipedia.org/wiki?curid=1182779", "title": "La sindrome di Stendhal", "text": "La sindrome di Stendhal \u00e8 un thriller psicologico del 1996, diretto da Dario Argento, con protagonista Asia Argento.\nTrama.\nLa poliziotta Anna Manni, della squadra romana antistupro, viene mandata dal suo superiore Manetti da Roma a Firenze per trovare un pericoloso serial killer che ha gi\u00e0 stuprato e ucciso molte donne. Alla Galleria degli Uffizi la ragazza sviene davanti a un'opera di Bruegel (\"Caduta di Icaro\"), in preda alla Sindrome di Stendhal. \u00c8 un ragazzo biondo, Alfredo, a prestare soccorso per primo ad Anna. In realt\u00e0 questi non \u00e8 altri che il maniaco omicida: in seguito infatti s'introduce nell'albergo dove la detective alloggia e la violenta. Anna si risveglia in una macchina, dove lo psicopatico violenta e uccide un'altra vittima. Anna riesce per\u00f2 a fuggire e viene ritrovata dai colleghi. Il trauma subito pare non scomparire dalla sua mente e Manetti le consiglia di rivolgersi ad uno psichiatra, Cavanna.\nA casa la ragazza riceve la visita di Marco, suo fidanzato e collega, che \u00e8 preoccupato per lei e la riempie di attenzioni, ma Anna, ancora scioccata, lo respinge con forza, e reagisce ai desideri sessuali del giovane tentando addirittura di violentarlo come se fosse diventata un uomo. Nel frattempo l'assassino trova un'altra vittima, la commessa di un negozio che, ignara, si fa sedurre da lui e viene uccisa. Anna poi racconta a Cavanna di avere dei gravi problemi e di essere diventata masochista, quindi il dottore le consiglia di tornare da suo padre e dai suoi fratelli a Viterbo, dov'\u00e8 nata. Qui ha un flashback: ricorda infatti di essere svenuta bambina, dinanzi a un'opera d'arte del Museo etrusco, alla presenza della madre prematuramente scomparsa. Anche a Viterbo, Alfredo la raggiunge, la cattura e la violenta nuovamente, incatenandola in un letto allestito dentro una grotta presso la Cascata delle Marmore. Anna si risveglia e riesce a liberarsi dalle catene; quando l'aggressore torna nell'antro, lo ferisce a morte e lo spinge in acqua.\nTuttavia le ricerche della polizia non sortiscono alcun effetto: il corpo dell'uomo non viene trovato. Intanto Anna torna a Roma, dove incontra un ragazzo francese, Marie, con il quale vive una storia d'amore. Ma l'ombra di Alfredo perseguita Anna, impossessandosi di lei, che uccide Marie e Cavanna. Marco scopre tutto, ma fa anche lui la stessa fine. La poliziotta viene ritrovata dai colleghi per strada in stato confusionale.\nAccoglienza.\nIl film ha ricevuto critiche miste: il sito aggregatore di recensioni cinematografiche Rotten Tomatoes riporta un indice di gradimento del 75%, basato su 12 recensioni con un voto medio di 6.3/10. Su Metacritic ha un punteggio di 42/100 su una media di 4 recensioni."}
{"id": "1182794", "revid": "78273", "url": "https://it.wikipedia.org/wiki?curid=1182794", "title": "Dominatore", "text": ""}
{"id": "1182801", "revid": "33597", "url": "https://it.wikipedia.org/wiki?curid=1182801", "title": "Trauma (1993)", "text": ""}
{"id": "1182806", "revid": "599013", "url": "https://it.wikipedia.org/wiki?curid=1182806", "title": "George Foreman", "text": "Soprannominato \"Big George\", fu protagonista di una singolare e lunghissima carriera \u2013 protrattasi dal 1969 al 1977 e dal 1987 al 1997 \u2013 nel corso della quale fu due volte campione del mondo dei pesi massimi.\nSi avvicin\u00f2 al mondo del pugilato dopo aver vissuto una giovent\u00f9 difficile e tormentata, conquistando la medaglia d'oro olimpica nella categoria dei pesi massimi a . Passato tra i professionisti l'anno seguente, si afferm\u00f2 subito come uno dei pi\u00f9 temibili picchiatori della categoria e nel 1973 conquist\u00f2 il titolo mondiale detronizzando con facilit\u00e0 l'imbattuto campione indiscusso Joe Frazier. Seguirono quindi due difese del titolo e la sua prima sconfitta da professionista subita nel drammatico Rumble in the Jungle per mano di Muhammad Ali.\nInsegu\u00ec poi senza successo una chance mondiale e dopo la sconfitta nel 1977 contro un poco quotato Jimmy Young si ritir\u00f2 per la prima volta. A seguito di ci\u00f2 che lui stesso defin\u00ec come una teofania cambi\u00f2 il proprio stile di vita e si avvicin\u00f2 alla religione, divenendo un ministro ordinato. Torn\u00f2 quindi sul ring nel 1987 e sette anni dopo, all'et\u00e0 di 45 anni, riconquist\u00f2 i titoli del mondo WBA, IBF e lineare mettendo KO il ventisettenne Michael Moorer. Ci\u00f2 lo rese il pi\u00f9 anziano campione del mondo nella storia dei pesi massimi, nonch\u00e9 il pi\u00f9 vecchio in qualsiasi divisione di peso. Quest'ultimo primato fu poi battuto, 16 anni dopo da Bernard Hopkins. Si ritir\u00f2 per la seconda ed ultima volta nel 1997, all'et\u00e0 di 48 anni, dopo una discussa sconfitta contro Shannon Briggs.\nLa International Boxing Hall of Fame lo ha riconosciuto fra i pi\u00f9 grandi pugili di ogni epoca. Occupa l'8\u00aa posizione della classifica dei pi\u00f9 grandi pesi massimi di sempre, secondo la International Boxing Research Organization (IBRO). Nel 2002 \u00e8 stato nominato tra i 25 pi\u00f9 grandi pugili degli ultimi 80 anni dalla rivista \"The Ring\", che lo ha piazzato anche al 9\u00ba posto tra i pi\u00f9 grandi picchiatori di sempre. Nel 1973 e 1976 \u00e8 stato insignito del premio pugile dell'anno, indetto dalla stessa.\nA seguito del suo ritiro \u00e8 rimasto impegnato nel mondo dell'imprenditoria. Negli anni novanta \u00e8 stato noto testimonial del George Foreman Grill, bistecchiera multiuso che ha venduto oltre 100 milioni di unit\u00e0 in tutto il mondo. Nel 1999 ha venduto i suoi diritti di denominazione all'azienda produttrice per 138 milioni di dollari.\nBiografia.\nNato il 10 gennaio del 1949 a Marshall, in Texas, crebbe in un quartiere disagiato di Fifth Ward, a Houston. Il padre biologico Leroy Moorehead era un veterano di guerra e si separ\u00f2 dalla madre Nancy poco dopo la nascita del figlio. Pi\u00f9 tardi la donna si spos\u00f2 con JD Foreman, uomo che per diverso tempo George avrebbe creduto suo vero padre. Complici frequenti liti coniugali e l'assenza quasi totale di una figura paterna, Foreman ebbe un'adolescenza turbolenta e numerosi problemi con la legge, venendo frequentemente coinvolto in risse e battaglie fra bande rivali. Nel 1965 entr\u00f2 a far parte dello Job Corps, un'agenzia del governo americano che promuoveva una sorta di lavori socialmente utili e la riqualificazione professionale dei partecipanti, e per due anni lavor\u00f2 in Oregon, collaborando ad opere di costruzione e rimboschimento. Durante la permanenza in Oregon, la sua attitudine bellicosa fu causa di continue risse con i suoi colleghi. Fu allora che un istruttore di pugilato, Nick Broadus, intu\u00ec le grandi potenzialit\u00e0 del giovane e turbolento Foreman e lo introdusse alla boxe. Egli sognava inizialmente di seguire le orme di Jim Brown nel mondo del football americano ma fu convinto pi\u00f9 tardi a focalizzarsi unicamente sul pugilato.\nVita personale.\nNel 1985 ha sposato Mary Joan Martelly. In precedenza \u00e8 stato sposato quattro volte: con Adrienne Calhoun dal 1971 al 1974, con Cynthia Lewis dal 1977 al 1979, con Sharon Goodson dal 1981 al 1982, e con Andrea Skeete dal 1982 al 1985.\nHa dodici figli, due dei quali \u2013 Freeda (1976-2019) e George Foreman III (1983) \u2013 sono a loro volta entrati nel mondo della boxe. Freeda \u00e8 stata professionista dal 2000 al 2001, mentre George III \u00e8 stato attivo come peso massimo dal 2009 al 2012. La figlia Freeda \u00e8 stata trovata morta il 9 marzo 2019 nella sua abitazione a Houston.\nLo stile di combattimento.\nLo stile di combattimento di Foreman era quello del picchiatore: egli faceva infatti affidamento quasi esclusivamente sull'enorme forza fisica che imponeva senza indugio alcuno per tutto il corso dell'incontro. Martellava al corpo e al volto l'avversario con tutta la sua potenza, concentrato e determinato a sfiancarlo e buttarlo al tappeto con la forza dei suoi pugni. Pochi pugili nel corso della carriera hanno resistito ai suoi pugni terminando in piedi tutto l'incontro. La sua tecnica era spicciola, elementare, attaccava l'avversario, e si chiudeva quando incassava l'attacco. Le sue tattiche quasi pari a zero. Imponeva la sua linea investendo di continui ganci e potentissimi montanti l'avversario senza dargli alcuna tregua. Tale stile di combattimento fece la sua fortuna e si mostr\u00f2 particolarmente efficace contro numerosissimi pugili affrontati nella sua lunga carriera.\nParliamo di pugili anche particolarmente quotati come Ken Norton e Joe Frazier (al tappeto per 6 volte in due round, devastato dai pugni di Foreman).\nTuttavia tale stile combattivo mostr\u00f2 allo stesso tempo i suoi limiti contro pugili particolarmente intelligenti dal punto di vista tattico e particolarmente abili a schivare ed incassare colpi. Uno su tutti Muhammad Ali, che nel famoso incontro \"Rumble in the jungle\", schivando ed incassando abilmente i colpi di Foreman, danzandogli intorno ed innervosendolo (tattiche spesso usate da Muhammad Ali) riusc\u00ec a stancarlo e fargli perdere sicurezza. Con il passare dei round i colpi di Foreman, per via della stanchezza, iniziarono ad indebolirsi, e perse l'incontro all'ottavo round per knock-out.\nCarriera.\nLa carriera amatoriale e la vittoria olimpica.\nNel 1967, a San Francisco, disput\u00f2 il primo incontro da dilettante e lo vinse per KO al primo round. Dotato di un fisico imponente e di una terrificante potenza, secondo alcuni critici senza eguali nella storia della boxe, Foreman gi\u00e0 da dilettante si fece notare per le sue rapidissime vittorie e gli impressionanti KO. Vinse con facilit\u00e0 il campionato nazionale dei dilettanti (National Amateur Athletic Union Boxing Championship), assicurandosi cos\u00ec la partecipazione alle Olimpiadi di Citt\u00e0 del Messico del 1968, dove conquist\u00f2 la medaglia d'oro per la categoria dei pesi massimi, sconfiggendo in semifinale Giorgio Bambini e in finale il sovietico Jonas \u010cepulis, entrambe le volte prima del limite.\nA quelle Olimpiadi Foreman fu protagonista di un gesto che in patria gli valse molte critiche e gli alien\u00f2 la simpatia di parte della popolazione afro-americana: dopo aver vinto l'ultimo incontro, rimase per qualche minuto sul ring sventolando una piccola bandiera americana. Pochi giorni prima gli sprinters Tommie Smith e John Carlos, simpatizzanti del movimento politico delle Pantere Nere, durante la cerimonia di premiazione dei vincitori della corsa dei 200 metri, avevano salutato provocatoriamente, ognuno sollevando un pugno chiuso avvolto in un guanto nero, e durante l'esecuzione dell'inno americano avevano giocherellato con le medaglie e sorriso in modo beffardo. Tale clamorosa protesta, tesa a denunciare all'opinione pubblica mondiale il razzismo che caratterizzava la societ\u00e0 americana, cost\u00f2 ai due atleti l'espulsione dalla squadra olimpica americana. L'esultanza \"patriottica\" di Foreman, per contrasto, sembrava esprimere l'indifferenza del pugile texano alle battaglie civili che si stavano combattendo nel suo paese e gli valse l'epiteto di \"Zio Tom\".\nI primi anni da professionista.\nDopo la vittoriosa esperienza olimpica, Foreman pass\u00f2 tra i professionisti, sotto la guida di Dick Sadler e dell'anziano campione dei massimi leggeri Archie Moore. Nel 1969 disput\u00f2 13 incontri, vincendone 11 per KO entro la quinta ripresa e due ai punti. Uno dei suoi avversari, Cookie Wallace, riusc\u00ec a resistere solo per 23 secondi alla potenza devastante del texano.\nLa sua marcia inarrestabile prosegu\u00ec nel 1970, quando vinse per ko 11 incontri su 12 disputati. Tra le vittime illustri il campione canadese George Chuvalo, famoso per le sue eccezionali capacit\u00e0 di incassatore e per non essere mai andato al tappeto in tutta la carriera. Nemmeno Foreman riusc\u00ec nell'impresa di atterrare Chuvalo, ma la sua vittoria fu comunque impressionante: KO tecnico alla terza ripresa dopo una serie di colpi durissimi che l'avversario riceveva ormai passivamente. In quell'anno solo l'argentino Gregorio Peralta, comunque largamente sconfitto ai punti, fu in grado di arrivare fino al limite delle riprese previste contro Foreman.\nNel 1971 disput\u00f2 7 incontri, vincendoli tutti per ko. In California incontr\u00f2 di nuovo, per una rivincita, Peralta, riuscendo ad imporsi anche su di lui per ko alla decima ripresa. Alla fine dell'anno, con un record di 32 vittorie su 32 incontri disputati, venne classificato come primo pretendente al titolo dalle due federazioni pugilistiche mondiali, la WBA e la WBC.\nDovette per\u00f2 pazientare ancora un anno prima di avere la possibilit\u00e0 di battersi per il titolo. Nell'attesa che gli venisse concessa tale opportunit\u00e0, nel 1972 incontr\u00f2 5 avversari che sconfisse tutti per KO entro i primi 3 rounds.\nIl titolo mondiale e l'apogeo della carriera.\nLa conquista del titolo contro Joe Frazier.\nIl 22 gennaio del 1973 a Kingston, in Giamaica, Foreman incontr\u00f2 Joe Frazier, il campione del mondo in carica, in un incontro valevole per il titolo mondiale. Frazier era un pugile che godeva di molto credito: ancora imbattuto, dominava la categoria dei massimi da quando Muhammad Ali era stato privato del titolo e costretto all'inattivit\u00e0 per motivi politici. Aveva poi resistito al rientro di quest'ultimo, sconfiggendolo in un memorabile match combattuto nel 1971, durante il quale riusc\u00ec addirittura ad atterrarlo.\nNonostante l'indubbio valore dell'avversario, Foreman vinse con una facilit\u00e0 che suscit\u00f2 scalpore. La sua soverchiante potenza fece apparire quell'incontro quasi un pestaggio, tanto fu a senso unico: gi\u00e0 nella prima ripresa aveva mandato per tre volte Frazier al tappeto, e dopo tre ulteriori atterramenti nella seconda, l'arbitro decise di fermare l'incontro. Indimenticabile il colpo che chiuse il match: un montante destro che sollev\u00f2 Frazier per scaraventarlo al tappeto. Lo stesso Frazier, in un'intervista concessa 10 anni dopo, ricord\u00f2 con ironia la sua pesante sconfitta: \"George Foreman fece di me uno yo-yo\", alludendo al fatto che non appena si rialzava in piedi veniva inesorabilmente rispedito al tappeto.\nUn campione poco amato.\nIl nuovo campione del mondo, pur rispettato e apprezzato per le sue eccezionali qualit\u00e0 di pugile, non ebbe per\u00f2 la simpatia ed il gradimento del pubblico. Diffidente, scontroso al limite dell'intrattabilit\u00e0 e poco disponibile ad incontrare la stampa, Foreman si trov\u00f2 ben presto imprigionato nel ruolo del \"cattivo\" da battere. Le sue stesse rapidissime ed inesorabili vittorie gli conferivano un'aura di quasi disumana potenza e ferocia.\nPrime vittoriose difese del titolo.\nIl 1\u00ba settembre 1973, a Tokyo, incontr\u00f2 il portoricano Jos\u00e9 Roman per la prima difesa del titolo. In appena 55\", Foreman atterr\u00f2 l'avversario per tre volte e vinse alla prima ripresa: l'incontro rimane tuttora il pi\u00f9 breve nella storia dei pesi massimi.\nIl 26 marzo 1974 a Caracas, in Venezuela, Foreman affront\u00f2 un pugile di ben altra caratura: Ken Norton, che di l\u00ec a qualche anno sarebbe diventato campione del mondo. Norton era considerato come lo sfidante n\u00ba 1 dopo che, l'anno prima, aveva sconfitto ai punti Muhammad Ali e con un colpo fortissimo lo aveva addirittura atterrato, fratturandogli la mascella. Questo incontro rappresentava dunque il primo vero banco di prova per il nuovo campione e fu seguito con grande interesse: tra gli spettatori erano presenti Muhammad Ali, Oscar Bonavena e Joe Louis che, poco prima dell'inizio, sal\u00ec sul ring a salutare i due pugili.\nIl match fu un'esibizione di aggressivit\u00e0 e potenza: a Foreman bast\u00f2 poco per aver ragione dell'avversario e gi\u00e0 alla seconda ripresa i secondi di Norton si convinsero che era il caso di gettare la spugna e fermare l'incontro. Qualche anno pi\u00f9 tardi, ricordando quegli avvenimenti, Norton disse: \"La sera che mi confrontai con lui George fu mostruoso: l'impersonificazione, per cinque minuti, dell'Armata Rossa all'attacco.\"\nDopo la vittoria su Norton, molti cominciarono a riferirsi a Foreman come al \"Marciano nero\", prefigurando per lui un lungo e incontrastato regno sulla categoria dei pesi massimi: la sua esuberanza atletica, la straordinaria potenza dei suoi colpi, la facilit\u00e0 con la quale si era sbarazzato di tutti i migliori pugili in circolazione lo fecero apparire imbattibile.\n\"The Rumble in the Jungle\": l'incontro con Muhammad Ali.\nUn incontro storico.\nLa successiva difesa del titolo vide Foreman confrontarsi con Muhammad Ali, in uno degli avvenimenti sportivi pi\u00f9 famosi della storia: The Rumble in the Jungle (\"La rissa nella giungla\"). L'incontro ha ispirato il film \"Rocky III\" di Sylvester Stallone, il film documentario \"Quando eravamo re\" di Leon Gast ed un racconto di Norman Mailer (\"The Match\"); secondo Spike Lee avrebbe rappresentato una tappa importante nella storia della comunit\u00e0 nera degli Stati Uniti.\nThe Rumble in the Jungle fu il primo grande avvenimento pugilistico organizzato dal controverso Don King, per il quale costitu\u00ec una sorta di trampolino di lancio per la sua fortunata carriera. Si svolse a Kinshasa, in Zaire, nello stadio \"20 maggio\" (oggi \"Stade Tata Rapha\u00ebl\") e fu il primo campionato mondiale dei pesi massimi ad aver luogo in Africa. Il dittatore zairese Mobutu Sese Seko, in cerca di visibilit\u00e0 internazionale, offr\u00ec una borsa di 5 milioni di dollari per ognuno dei due contendenti. L'incontro venne preceduto da un festival cui parteciparono molti musicisti afro-americani, tra i quali James Brown, B.B. King e The Spinners.\nInizialmente previsto per il 25 settembre del 1974, fu poi disputato il 30 ottobre dello stesso anno, in seguito ad un rinvio causato da un infortunio in allenamento di cui era stato vittima Foreman.\nLa vigilia da grande favorito.\nI pronostici della vigilia vedevano Foreman largamente favorito. Diversi fattori sembravano sostenere tale convinzione: Foreman appariva nel pieno del vigore atletico, mentre Ali, di 7 anni pi\u00f9 anziano, sembrava aver intrapreso il viale del tramonto, soprattutto dopo il tentativo fallito di riconquista del titolo; Foreman arrivava all'appuntamento con il considerevole record di 40 vittorie (di cui 37 per KO) su 40 incontri disputati, mentre Ali sempre pi\u00f9 raramente riusciva ad imporsi prima del limite; Ali era stato sconfitto da Joe Frazier e da Norton, pugili che erano stati sbaragliati da Foreman nel giro di due riprese.\nNegli Stati Uniti Howard Cosell, uno dei pi\u00f9 popolari ed autorevoli commentatori di pugilato, riteneva improbabile una vittoria di Ali e prefigurava il suo ritiro dal ring dopo l'incontro. Secondo quanto racconta lo scrittore Norman Mailer anche l'entourage dello stesso Ali era pervaso da un grande pessimismo circa l'esito del match.\nNonostante il clima di sfiducia che lo circondava, Muhammad Ali non perdeva occasione per ribadire la sua certezza nella vittoria, galvanizzato dall'entusiasmo della popolazione zairese che lo aveva accolto trionfalmente. Inoltre oper\u00f2 una vera e propria campagna di disinformazione annunciando che avrebbe \"danzato\" sul ring come non mai, rendendosi imprendibile e vanificando cos\u00ec la potenza dell'avversario. Proprio per prepararsi a questa eventualit\u00e0, Foreman si allen\u00f2 con \"sparring-partner\" particolarmente veloci e mobili, affinando la tecnica di chiudere l'avversario all'angolo.\nL'inattesa sconfitta.\nDavanti a 100.000 africani entusiasti, l'incontro si apr\u00ec con Ali inaspettatamente all'attacco, nel tentativo di cogliere di sorpresa l'avversario con alcuni rapidissimi uno-due al volto. Nei round successivi la costante, implacabile pressione di Foreman incoll\u00f2 Ali alle corde. I colpi fortissimi del campione del mondo risultavano per\u00f2 poco efficaci e non riuscivano a penetrare l'ermetica difesa di Ali. Il pugile di Louisville si era infatti affidato all'inaspettata strategia del \"rope-a-dope\". Foreman, provocato da Ali che lo scherniva e lo insultava, continuava a portare senza sosta colpi rabbiosi e violenti che finivano per\u00f2 sulle braccia o sui guantoni dell'avversario. Il risultato del suo sterile attacco fu che, con il passare delle riprese, era sempre pi\u00f9 stanco e i suoi colpi sempre meno potenti e Ali, arroccato nella sua impenetrabile difesa, dava l'impressione di risparmiare le forze e di resistere bene alla violenza dell'avversario. Verso la fine della quinta ripresa, fu chiaro che Ali aveva ormai il controllo dell'incontro, quando lanci\u00f2 un improvviso attacco colpendo ripetutamente Foreman al volto.\nL'ottavo round sembrava riproporre il copione delle riprese precedenti, con Foreman all'attacco e Ali chiuso nell'angolo con il volto nascosto dietro i guantoni alzati, quando improvvisamente arriv\u00f2 l'inatteso epilogo: in un fulmineo contrattacco Muhammad Ali usc\u00ec dall'angolo e port\u00f2 una serie al volto dell'ormai esausto Foreman che, per la prima volta nella sua carriera, croll\u00f2 al tappeto.\nForeman fu incapace di accettare la sconfitta: dichiar\u00f2 di essere stato avvelenato prima del match e accus\u00f2 i secondi di Ali di aver deliberatamente allentato le corde del ring per permettere al loro pugile di potercisi appoggiare per evitare i suoi colpi. Solo molti anni pi\u00f9 tardi fu in grado di riconoscere che a Kinshasa Ali vinse perch\u00e9 \"era, almeno per quella notte, l'atleta migliore\".\nI pareri di Min\u00e0 e di Brera.\nIn Italia (il match non venne dato in diretta dalla RAI, bens\u00ec da Tele-Capodistria, cronista Sandro Damiani), la sconfitta di Foreman fu accolta con una certa perplessit\u00e0 e da pi\u00f9 parti si avanzarono dubbi circa la regolarit\u00e0 del match. Per Gianni Min\u00e0, appassionato cronista di pugilato ed amico di Cassius Clay, il successivo svolgersi degli avvenimenti dimostr\u00f2 inequivocabilmente l'infondatezza di tali dubbi:\nIn un successivo articolo torn\u00f2 sull'argomento, precisando meglio le ragioni che, secondo lui, avevano determinato la vittoria di Muhammad Ali:\nUn'altra prestigiosa firma del giornalismo sportivo che si \u00e8 occupata della sfida tra Foreman e Muhammad Ali \u00e8 stato Gianni Brera. Invitato da un lettore ad esprimere un'opinione su chi fossero stati i migliori massimi della storia della boxe, il famoso giornalista colse l'occasione per parlare di Foreman e manifestare i suoi dubbi circa l'incontro di Kinshasa. Per Brera fattori politico-ideologici avrebbero inquinato il match, condizionandone l'esito e finendo per prevalere sugli aspetti pi\u00f9 genuinamente sportivi:\nLa crisi ed il ritiro.\nDopo la sconfitta di Kinshasa, Foreman attravers\u00f2 un lungo periodo di depressione (accentuato dalla scoperta che i suoi familiari avevano scommesso sulla sua sconfitta) dal quale usc\u00ec a fatica e solo a prezzo di un radicale cambiamento del suo modo di vivere.\nPer tutto il 1975 fu lontano dal ring: come lui stesso ammise molti anni dopo in un'intervista, egli trascorse quell'anno tra Parigi e gli Stati Uniti dedicandosi alle avventure sessuali e all'acquisto di auto costose e animali esotici. Il suo senso di frustrazione per\u00f2 non diminu\u00ec, ed anzi venne accresciuto dalla scoperta del suo vero padre biologico, il veterano di guerra Leroy Morehood, che Foreman and\u00f2 a conoscere poco prima che l'uomo morisse. Nel 1976 torn\u00f2 a combattere e, nel suo primo incontro dopo la sconfitta di Kinshasa, affront\u00f2 Ron Lyle, un pugile potente e temutissimo. Fino a quel momento Foreman aveva incontrato avversari che, intimoriti dalla sua potenza, avevano cercato di contrastarlo opponendogli altre qualit\u00e0 (tecnica, esperienza, velocit\u00e0, maggiore mobilit\u00e0, ecc.) e comunque affrontandolo sempre con grande cautela; Lyle fu il primo e unico pugile disposto a misurarsi con Foreman sul terreno a questo pi\u00f9 congeniale, quello della potenza.\nNe risult\u00f2 un match tanto violento e spettacolare da sembrare quasi una finzione cinematografica. Foreman termin\u00f2 la prima ripresa barcollando, dopo essere stato colpito da un diretto destro. Nelle due riprese successive i due contendenti continuarono a scambiarsi colpi violentissimi, tanto che arrivarono entrambi stremati alla fine del terzo round. Nella quarta ripresa una combinazione di Lyle mand\u00f2 Foreman al tappeto. Foreman riusc\u00ec a rialzarsi e venne nuovamente investito da una serie di pugni al volto ma, proprio mentre sembrava sul punto di crollare di nuovo, centr\u00f2 Lyle con un diretto destro mandandolo a terra. Anche Lyle riusc\u00ec a rimettersi in piedi ed addirittura a trovare le forze per un'altra serie di colpi violentissimi che abbatterono Foreman per la seconda volta. Foreman si rialz\u00f2 di nuovo e riusc\u00ec a terminare la ripresa. Nel quinto round i due, abbandonata ogni cautela difensiva ed ormai esausti, continuarono a colpirsi con violenza fin quando Foreman chiuse l'avversario all'angolo e port\u00f2 una successione di colpi al volto di Lyle che croll\u00f2 per il definitivo KO. Per la rivista specializzata \"Ring Magazine\" fu \"l'incontro dell'anno\". Nel successivo incontro si confront\u00f2 ancora con Joe Frazier, imponendosi per KO al quinto round. Entro la fine del 1976 seguirono due ulteriori vittorie, entrambe per KO, contro Scott Ledoux e contro Dino Dennis.\nIl 1977 fu per Foreman un anno decisivo. Dopo aver sconfitto in quattro riprese Pedro Agosto, incontr\u00f2, nell'isola di Porto Rico, Jimmy Young, un pugile poco potente ma molto tecnico e veloce che l'anno precedente era stato sconfitto ai punti sia da Norton sia da Muhammad Ali. Young domin\u00f2 l'incontro gi\u00e0 dall'inizio, grazie alla sua maggiore mobilit\u00e0, e Foreman giunse alle ultime riprese esausto. Alla dodicesima e ultima ripresa and\u00f2 addirittura al tappeto, pi\u00f9 per la spossatezza che per i colpi dell'avversario, riuscendo comunque a rialzarsi e a perdere ai punti per decisione unanime.\nLa vocazione religiosa.\nImmediatamente dopo la conclusione dell'incontro con Young, nello spogliatoio Foreman fu vittima di un episodio di ipertermia ed ebbe un'esperienza di pre morte. Secondo quanto riferisce nella sua autobiografia (\"God in my corner\") si sarebbe ritrovato, disperato e solo, in un luogo di desolazione e paura e qui avrebbe udito la voce di Dio che gli imponeva di cambiare vita e di rivolgersi alle opere di bene. Segnato profondamente da questa esperienza, oper\u00f2 un radicale cambiamento nella sua vita: smise di combattere, fu ordinato ministro di culto di una chiesa di Houston, in Texas, e apr\u00ec, nella stessa citt\u00e0, un centro di assistenza a giovani problematici che porta il suo nome, il \"George Foreman Youth Center\". Per i successivi dieci anni si dedic\u00f2 solo alla sua numerosa famiglia, ai suoi parrocchiani, allo studio del Vangelo e alla predicazione.\nIl rientro e la riconquista del titolo mondiale.\nI motivi del rientro.\nNel 1987, dopo 10 anni trascorsi lontano dal ring, Foreman annunci\u00f2 il suo rientro nella boxe, all'et\u00e0 di 38 anni. Nell'aprile di quello stesso anno un altro grande pugile, Sugar Ray Leonard, l'ex campione del mondo dei pesi medi, torn\u00f2 a combattere dopo 5 anni di assenza per sfidare il campione del mondo in carica, Marvin Hagler, assicurandosi una borsa di 11 milioni di dollari. Per Foreman, invece, ci sarebbero stati, almeno all'inizio, avversari poco quotati e guadagni modesti. Invitato a spiegare i motivi del suo rientro, disse: \"\"Per Leonard \u00e8 solo una questione di soldi, una \"botta e via\". Anche per me il denaro ha una sua importanza, ma secondaria. Io voglio tornare ad essere campione. Ho un piano per i prossimi 3 anni: ricominciare dal fondo, allenarmi pi\u00f9 di chiunque altro, combattere una volta al mese. Non si pu\u00f2 avere tutto e subito.\".\nNella decisione del rientro pesarono anche motivazioni economiche: nei suoi 9 anni di professionismo Foreman aveva guadagnato circa 10 milioni di dollari, di cui gli rimaneva, per\u00f2, ben poco. \"Ho predicato e ho costruito il \"George Foreman Youth and Community Center\". L'anno scorso un mio amico cominci\u00f2 a chiedere in giro 400 dollari di cui avevamo bisogno per portare avanti un nostro progetto. La cosa mi imbarazz\u00f2. Decisi allora di andarmi a guadagnare i soldi che ci servivano. Il pugilato \u00e8 una professione onorevole. Mi dissi: vai a guadagnarti qualcosa e rimani in pace.\"\".\nI primi vittoriosi incontri.\nForeman rientr\u00f2 sul ring nel 1987: da quel momento combatt\u00e9 mediamente una volta ogni 45 giorni per riabituarsi al combattimento sul ring. In tale periodo (5 febbraio 1988) sconfisse per Ko tecnico anche il campione italiano Guido Trane, sebbene questi fosse avvantaggiato da ben 10 anni di et\u00e0 in meno. Solo nel 1990 incontr\u00f2 un avversario di vero spessore: l'ex pretendente alla corona mondiale Gerry Cooney, sconfitto nel giro di due round. Questo match decret\u00f2 l'effettivo status di possibile pretendente alla corona mondiale di Foreman. E nel 1991, ad Atlantic City, si tenne l'incontro George Foreman - Evander Holyfield, allora campione mondiale. Big George perse per decisione unanime. Due anni dopo e tre match interlocutori vinti per KO, Foreman ebbe una nuova possibilit\u00e0 contro Tommy Morrison per il titolo dei pesi massimi WBO vacante. Anche questa volta Foreman perse per decisione unanime, ma in un match comunque competitivo.\nConquista del titolo e ultimi anni.\nDopo la sconfitta contro Morrison, Foreman non torn\u00f2 pi\u00f9 sul ring, nonostante fosse designato sfidante ufficiale del campione del mondo Michael Moorer, detentore delle corone WBA e IBF. La scelta di far ricadere lo status di sfidante su Foreman fu anche dovuto al particolare momento che la categoria dei pesi massimi stava attraversando: Mike Tyson stava scontando la condanna per stupro in prigione, Evander Holyfield e Riddick Bowe avevano un match programmato fra di loro e Lennox Lewis stava cercando di ricostruire la sua carriera dopo l'inaspettata sconfitta contro Oliver McCall. L'incontro si svolse a Las Vegas nel 1994 e venne inizialmente dominato dal veloce Moorer. Foreman non combatteva da un anno e mezzo. Inizialmente in svantaggio sui cartellini, alla decima ripresa riusc\u00ec a penetrare la difesa del campione con un preciso diretto sinistro seguito immediatamente da un destro che scosse pesantemente il campione. Nel corso della stessa ripresa Foreman riusc\u00ec a piazzare la medesima combinazione e Moorer croll\u00f2 al tappeto senza riuscire ad alzarsi prima del \"dieci\" dell'arbitro. Foreman, a 45 anni e 9 mesi, divent\u00f2 il pi\u00f9 anziano campione mondiale dei pesi massimi di sempre, record tuttora imbattuto.\nPoco dopo la WBA lo priv\u00f2 del titolo, in seguito al suo rifiuto di affrontare lo sfidante designato Tony Tucker.\nNel 1995 difese il titolo contro Alex Schultz, vincendo ai punti in 12 riprese. Da questo incontro Foreman pot\u00e9 fregiarsi di un'altra corona mondiale, messa in palio in questo match dalla neonata WBU, altra federazione minore nata nel marasma di scissioni che colp\u00ec l'organizzazione mondiale della boxe tra gli anni ottanta e novanta. Poco dopo tuttavia, la IBF lo priv\u00f2 del titolo per il suo rifiuto a concedere la rivincita a Schultz.\nDifese il titolo WBU altre 2 volte, nel 1996 a Tokio, contro Crawford Grimsley, vincendo ai punti per decisione unanime (nell'occasione si fregi\u00f2 della corona di un'altra federazione neocostituita, la IBA) e nel 1997, ad Atlanta, vincendo ai punti per decisione non unanime contro Lou Savarese.\nIl successivo e ultimo incontro fu nel novembre 1997, all'et\u00e0 di 48 anni e 10 mesi, in un match non valido per nessun titolo contro Shannon Briggs. Foreman fu sconfitto ai punti per decisione non unanime, risultato questo molto contestato in quanto ritenuto non veritiero e parzialmente ingiusto nei suoi confronti. Dopo il match dichiar\u00f2 il suo ritiro definitivo.\nGli avversari italiani.\nNel corso della sua carriera, Foreman si \u00e8 misurato due volte con pugili italiani. Da dilettante incontr\u00f2 nella semifinale delle Olimpiadi di Citt\u00e0 del Messico del 1968 l'allora ventitreenne Giorgio Bambini, postino di La Spezia. Forse anche impressionato dalla fama di implacabile picchiatore che gi\u00e0 allora cominciava ad accompagnare Foreman, Bambini venne colpito duramente gi\u00e0 al primo deciso attacco portato dall'avversario e si trov\u00f2 con un ginocchio per terra. Alle esortazioni dei tecnici azzurri Rea e Poggi che lo imploravano di rialzarsi, Bambini avrebbe in seguito risposto: \"Fossi matto, quello mi ammazza\". Comunque, essendo stato sconfitto in semifinale, Bambini ottenne la medaglia di bronzo, una delle poche medaglie ottenute dallo sport italiano in quelle Olimpiadi.\nVent'anni pi\u00f9 tardi, nel febbraio del 1988, incontr\u00f2 a Las Vegas Guido Trane, all'epoca campione italiano dei pesi massimi. Fin dall'inizio del match Foreman riusc\u00ec ad imporre la sua maggiore potenza e Trane venne fermato dall'intervento del medico a 2' 39\" della quinta ripresa per ferita all'arcata sopraccigliare e al naso.\nDopo il ritiro.\nDopo il suo ritiro Foreman \u00e8 rimasto impegnato in attivit\u00e0 di imprenditoria, principalmente nel settore alimentare e vestiario.\nAlla scomparsa di Muhammad Ali nel giugno 2016, Foreman ricord\u00f2 il pugile di Louisville come una profonda influenza nella sua vita e lo defin\u00ec come \"il migliore di tutti i tempi\"."}
{"id": "1182817", "revid": "767487", "url": "https://it.wikipedia.org/wiki?curid=1182817", "title": "Liencres", "text": "Liencres \u00e8 una localit\u00e0 del comune spagnolo di Pi\u00e9lagos. \u00c8 situata sul litorale a 10 km a ovest di Santander nella comunit\u00e0 autonoma della Cantabria.\nComposta da un piccolo nucleo centrale e da numerose villette a schiera di nuova costruzione tra il nucleo di costruzione originario e la costa, \u00e8 conosciuta dagli abitanti della vicina citt\u00e0 di Santander per le sue spiagge lungo gli 8 km di costa. Pedruqu\u00edos, Somocuevas, Cerr\u00edas, La Arn\u00eda, Port\u00edo, Valdearenas y Canallave. Queste due ultime sono all'interno del Parco nazionale delle dune di Liencres."}
{"id": "1182818", "revid": "767487", "url": "https://it.wikipedia.org/wiki?curid=1182818", "title": "Ossi Duri", "text": "Gli Ossi Duri sono un gruppo musicale italiano di Torino e provincia, fondato dai fratelli Martin e Ruben Bellavia nel 1993 in giovanissima et\u00e0. Nell'ambiente musicale vengono conosciuti principalmente come cover band di Frank Zappa, ma il loro repertorio comprende anche brani originali. Nel corso degli anni hanno aperto alcuni show di Elio e le Storie Tese, oltre ad aver collaborato con lo stesso Elio e con Ike Willis.\nStoria.\nGli Ossi Duri nascono a Givoletto, in provincia di Torino, quando ancora frequentano le scuole elementari. Dopo molta attivit\u00e0 live grazie anche alla giovane et\u00e0, gli Ossi Duri incidono degli album e dei maxi-single autoprodotti, come \"Niente Squole, Niente Maestre\" o \"Sta Chitarra Ammazzer\u00e0 Tua Madre\".\nIl 4 dicembre del 2003 pubblicano \"X - Ten Years after, Uncle Frank never left\" che celebra i 10 anni della scomparsa di Frank Zappa. Nell'album sono presenti ospiti come Elio, Rocco Tanica, Claudio Bisio, Ike Willis, Napoleon M. Brock, Mike Keneally.\nNel 2004 si esibiscono insieme ad Elio in un concerto a favore di un servizio, ONDA1 (Operatori Nuove Droghe Asl 1); il concerto viene registrato e nel 2005 viene pubblicato in un disco intitolato Gnam Gnam. Nello stesso anno pubblicano il loro primo album di inediti \"L'ultimo dei miei cani\".\nNel 2008 pubblicano per l'etichetta fondata da loro, LaZaRiMus (Laboratorio Zappiano di Ricerche Musicali) il DVD \"LA IV\" e l'anno successivo pubblicano un album strumentale di brani originali, intitolato \"Scadenza perfetta\" proprio per la loro etichetta LaZaRiMus.\nNel 2011 e nel 2012 Freak Antoni degli Skiantos suona con loro in alcuni live a Torino e pubblicano il loro primo album digitale \"LA IV\".\nNel gennaio 2013 pubblicano il singolo \"Davanti agli occhi miei\" dei New Trolls con ospite ancora una volta Elio. Il 4 dicembre 2013 pubblicano 3 album in un solo giorno per celebrare i 20 anni di attivit\u00e0 della band e 20 anni della scomparsa di Frank Zappa, gli album sono \"Senza perdere la tenerezza\" inediti, \"Frankamente\" omaggio a Frank Zappa, \"riCoverAti\" contenente brani dei gruppi degli anni settanta come New Trolls, le Orme, Area e Skiantos con ospiti ancora una volta Ike Willis, Elio e Freak Antoni.\nIl 18 dicembre 2013 si esibiscono all'Auditorium di Milano, dopo l'orchestra laVerdi in una serata organizzata dalla Barley Arts di Claudio Trotta, con loro ospiti Elio e Fabio Treves, per celebrare i 20 anni della scomparsa di Zappa, \"Nel segno di Zappa\" da cui verr\u00e0 poi registrato il CD + DVD live Nati Sotto il Segno di Zappa.\nNel gennaio 2014 iniziano a dar vita al progetto \"L'Anima della Folla\" con Beppe Virone e musiche di Marco Tardito. A giugno nasce l'Associazione Ossi Duri e vincono il concorso \"Calls for idea\" della Compagnia San Paolo. Il progetto \"L'Anima della folla\" \u00e8 il primo spettacolo al mondo dove \u00e8 prevista la partecipazione attiva del pubblico attraverso lo smartphone con una rete creata ad hoc. Il 28 settembre 2015 presso il Politecnico di Torino suonano la prima assoluta dello spettacolo interattivo \"L'Anima della folla\", musiche ispirate al futurismo.\nNel maggio 2017 esce, sempre per LaZaRiMus il CD+DVD Nati Sotto il Segno di Zappa, registrato live all'Auditorium di Milano con ospiti Elio e Fabio Treves."}
{"id": "1182822", "revid": "729019", "url": "https://it.wikipedia.org/wiki?curid=1182822", "title": "Roland Berger Strategy Consultants", "text": "Roland Berger GmbH \u00e8 una societ\u00e0 tedesca di consulenza strategica e aziendale.\nDescrizione.\nL'attivit\u00e0 di Roland Berger \u00e8 diretta alla consulenza strategica verso il top management di aziende, multinazionali ed istituzioni pubbliche, con una specializzazione in particolare nel settore automobilistico, dei trasporti, delle telecomunicazioni e, negli ultimi anni, nel settore finanziario ed energetico.\nRoland Berger elabora ricerche economiche e finanziarie, si occupa di piani industriali e strategici, analizza bilanci e documenti finanziari, gestisce processi di fusioni ed acquisizioni ed offre soluzioni e consulenze specifiche ad aziende che affrontano processi di trasformazione e riorganizzazione.\nLa societ\u00e0 venne fondata nel 1967 a Monaco di Baviera (dove ha la sua sede principale) da Roland Berger; negli anni ha consolidato la propria presenza sul mercato internazionale fino a raggiungere 50 uffici operativi in 36 diversi paesi, circa 2.400 dipendenti ed un fatturato 2011 di oltre 1.200 milioni di dollari.\nIn Italia Roland Berger opera con circa 100 consulenti e dipendenti. Il primo ufficio aperto dalla societ\u00e0 fuori dalla Germania \u00e8 stato proprio quello di Milano, inaugurato nel 1969.\nI principali mercati internazionali su cui opera l'azienda sono quelli dell'Unione europea, dell'Europa orientale e dell'Asia, in particolare la Cina. Pur presente con propri uffici anche negli USA, vi opera in misura limitata, stante la presenza sul mercato statunitense delle importanti aziende multinazionali americane del settore della consulenza, quali McKinsey, Boston Consulting Group, Flashlight e Bain &amp; Company.\nL'approccio imprenditoriale seguito dai consulenti di Roland Berger per la risoluzione dei problemi strategici posti dei clienti \u00e8 ci\u00f2 che maggiormente contraddistingue questa societ\u00e0 di consulenza dalle altre.\nLa societ\u00e0 \u00e8 posseduta direttamente da una parte dei collaboratori (i cosiddetti \"partner\"), che sono circa 220 in tutto il mondo.\nRoland Berger, dopo avere fondato e diretto l'azienda per molti anni, ha da qualche tempo lasciato il vertice operativo e ricopre la carica di presidente del Consiglio di sorveglianza."}
{"id": "1182830", "revid": "38096", "url": "https://it.wikipedia.org/wiki?curid=1182830", "title": "Albert Szent-Gy\u00f6rgyi von Nagyrapolt", "text": ""}
{"id": "1182837", "revid": "115982683", "url": "https://it.wikipedia.org/wiki?curid=1182837", "title": "Concinnitas", "text": "Concinnitas \u00e8 un termine usato per indicare una particolare attenzione alla forma e all'ordine, per armonizzare elementi umani con regole naturali, matematiche, armoniche o ritmiche. Pu\u00f2 essere usato in architettura (Leon Battista Alberti), letteratura (Cicerone). Indica anche una figura retorica.\nIn passato, nel mondo latino, aveva un'accezione diversa: da \"eleganza\" \u00e8 passato a \"ricercatezza\". Poi, \u00e8 stato sviluppato nuovamente nel Rinascimento e infine nell'Umanesimo per indicare \"armonia\".\nIn retorica, la \"Concinnitas\" \u00e8 uno stile elegante, caratterizzato da periodi lunghi e complessi, con molte subordinate, ma resi allo stesso tempo equilibrati e armonici, grazie alle corrispondenze simmetriche, ai parallelismi e alle coppie sinonimiche."}
{"id": "1182840", "revid": "42524", "url": "https://it.wikipedia.org/wiki?curid=1182840", "title": "Buco nero supermassivo", "text": ""}
{"id": "1182841", "revid": "767487", "url": "https://it.wikipedia.org/wiki?curid=1182841", "title": "Ernst Christoph Dressler", "text": "Segretario nei teatri di Bayreuth e Gotha, divenne in seguito maestro di cappella a Wetzlar e infine cantante d'opera a Vienna e Kassel, dove mor\u00ec a soli 45 anni. Il suo lavoro pi\u00f9 conosciuto \u00e8 una Marcia dalla quale Ludwig van Beethoven compose la sua prima opera, pubblicata a Mannheim nel 1782, le \"Nove Variazioni per pianoforte su una marcia di Dressler\"."}
{"id": "1182842", "revid": "110157", "url": "https://it.wikipedia.org/wiki?curid=1182842", "title": "Division 1 1966-1967", "text": "La Division 1 1966-1967 \u00e8 stata la 29\u00aa edizione della massima serie del campionato francese di calcio, disputato tra il 18 agosto 1966 e il 11 giugno 1967 e concluso con la vittoria del , al suo terzo titolo.\nCapocannoniere del torneo \u00e8 stato Herv\u00e9 Revelli () con 31 reti.\nStagione.\nAvvenimenti.\nIl girone di andata vide i campioni in carica del stabilmente al comando, tallonati dallo e dal . A giungere al giro di boa in vetta alla classifica fu tuttavia il Saint-\u00c9tienne, rimasto a ridosso della lotta al vertice dopo un iniziale predominio, con tre vittorie nelle prime tre gare; nel corso del girone di ritorno i \"Verts\" gestirono lo scarno vantaggio ottenuto nei confronti dei \"Canarini\", venendo raggiunti solo dopo la pesante sconfitta incassata nello scontro diretto del 25 marzo. Alla penultima giornata, condannando alla zona retrocessione lo , il Saint-\u00c9tienne mise le mani sul terzo titolo in virt\u00f9 dei tre punti di vantaggio ottenuti sul Nantes, fermato in casa dall'.\nA fondo classifica, una graduale rimonta consent\u00ec al di recuperare il grave ritardo accumulato sulle concorrenti nel girone di andata mentre, all'ultima giornata, un pareggio fra e obblig\u00f2 i primi a disputare dei playoff che li vedranno declassati e condann\u00f2 i secondi alla retrocessione diretta. Evit\u00f2 gli spareggi il , per il quale pot\u00e9 bastare un pareggio contro il per distaccarsi da un sconfitto a Sochaux. Chiuse la classifica lo , fuori dai giochi con tre turni di anticipo.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nSpareggi.\nSpareggio promozione-retrocessione.\nLe squadre classificatesi al 17\u00ba e al 18\u00ba posto incontrano la 3\u00aa e la 4\u00aa classificata di Division 2, affrontandosi in un girone all'italiana. Le prime due classificate ottengono la salvezza se iscritte in Division 1 o avanzano di categoria se partecipanti alla seconda divisione. Le ultime due sono retrocesse se militano in Division 1 o non sono promosse se iscritte in seconda serie.\nLegenda:\nNote:"}
{"id": "1182843", "revid": "5585", "url": "https://it.wikipedia.org/wiki?curid=1182843", "title": "Ernst Dressler", "text": ""}
{"id": "1182845", "revid": "131358", "url": "https://it.wikipedia.org/wiki?curid=1182845", "title": "UA Sedan-Torcy", "text": ""}
{"id": "1182846", "revid": "110157", "url": "https://it.wikipedia.org/wiki?curid=1182846", "title": "Division 1 1965-1966", "text": "La Division 1 1965-1966 \u00e8 stata la 28\u00aa edizione della massima serie del campionato francese di calcio, disputato tra il 21 agosto 1965 e il 12 giugno 1966 e concluso con la vittoria del , al suo secondo titolo.\nCapocannoniere del torneo \u00e8 stato Philippe Gondet () con 36 reti.\nAvvenimenti.\nNovit\u00e0.\nIl lotto delle squadre partecipanti fu aumentato a venti; in zona retrocessione venne ripristinata la formula in vigore due stagioni prima, con le ultime due classificate declassate automaticamente e le due successive qualificate per i play-off interdivisionali.\nStagione.\nIl torneo venne dominato dal : inizialmente primi in coabitazione con il , i campioni uscenti guadagnarono il comando solitario grazie alla prima sconfitta stagionale dei monegaschi, giunta dopo sei giornate. Da quel momento i \"Canaris\" diedero il via alla fuga, tallonati principalmente dal . e dal , che al giro di boa si trov\u00f2 a -5 dalla capolista. Durante il girone di ritorno emerse il , che tuttavia non fu mai in grado di contrastare la capolista, la quale mise le mani sul secondo titolo con tre gare di anticipo, grazie a un vantaggio di nove punti sui girondini.\nA fondo classifica, una peggior differenza reti nei confronti dell' costrinse il agli spareggi interdivisionali con il ; entrambe le squadre occuparono i primi due posti del girone, salvandosi. Chiusero la classifica il e il , che nel girone di ritorno persero il contatto sulle altre concorrenti alla salvezza.\nClassifica finale.\nLegenda:\nNote:\nSpareggi.\nSpareggio promozione-retrocessione.\nLe squadre classificatesi al 17\u00ba e al 18\u00ba posto incontrano la 3\u00aa e la 4\u00aa classificata di Division 2, affrontandosi in un girone all'italiana. Le prime due classificate ottengono la salvezza se iscritte in Division 1 o avanzano di categoria se partecipanti alla seconda divisione. Le ultime due sono retrocesse se militano in Division 1 o non sono promosse se iscritte in seconda serie.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre"}
{"id": "1182847", "revid": "181699", "url": "https://it.wikipedia.org/wiki?curid=1182847", "title": "Paragramma", "text": "Paragramma \u00e8 un termine per indicare l'accostamento di due parole che si differenziano soltanto per un grafema o una lettera dell'alfabeto.\nPu\u00f2 essere un gioco di parole o, a volte pi\u00f9 semplicemente, un refuso. Ad esempio:\nL'uso ripetitivo e involontario pu\u00f2 essere provocato da un disturbo del linguaggio detto paragrammatismo."}
{"id": "1182848", "revid": "287204", "url": "https://it.wikipedia.org/wiki?curid=1182848", "title": "Division 1 1964-1965", "text": "La Division 1 1964-1965 \u00e8 stata la 27\u00aa edizione della massima serie del campionato francese di calcio, disputato tra il 29 agosto 1964 e il 30 maggio 1965 e concluso con la vittoria del , al suo primo titolo.\nCapocannoniere del torneo \u00e8 stato Jacky Simon () con 23 reti.\nStagione.\nNovit\u00e0.\nIn previsione dell'allargamento del lotto delle partecipanti a 20 squadre, solo l'ultima classificata sarebbe stata retrocessa direttamente; la terzultima e la penultima avrebbero invece disputato il girone di spareggio, assieme alla quarta e alla quinta classificata di seconda divisione.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nSpareggi.\nSpareggio promozione-retrocessione.\nLe squadre classificatesi al 16\u00ba e al 17\u00ba posto incontrano la 4\u00aa e la 5\u00aa classificata di Division 2, affrontandosi in un girone all'italiana. Le prime due classificate ottengono la salvezza se iscritte in Division 1 o avanzano di categoria se partecipanti alla seconda divisione. Le ultime due sono retrocesse se militano in Division 1 o non sono promosse se iscritte in seconda serie.\nLegenda:\nNote:"}
{"id": "1182852", "revid": "1305772", "url": "https://it.wikipedia.org/wiki?curid=1182852", "title": "Oggetto BL Lacertae", "text": "Gli oggetti di tipo BL Lacertae (abbreviato come oggetti BL Lac e talvolta detti anche Lacertiti) sono dei nuclei galattici attivi, per la precisione dei blazar, che sono una sottoclasse dei nuclei galattici attivi. Questi oggetti sono fra gli oggetti conosciuti pi\u00f9 luminosi del cosmo, insieme ai quasar.\nScoperta.\nIl nome di questa classe di oggetti deriva dal prototipo della classe, BL Lac, scoperto nel 1929 da Cuno Hoffmeister, classificato inizialmente come stella variabile (da cui il nome tipico della nomenclatura delle stelle variabili). Solo nel 1968 si scopr\u00ec che la \"stella\" corrispondeva ad una radiosorgente, a sua volta variabile irregolare. In seguito vennero scoperti altri oggetti simili e, con strumenti pi\u00f9 potenti, venne osservato un debole disco galattico intorno a questi oggetti, che quindi risultarono essere nuclei particolarmente brillanti di galassie lontane.\nCaratteristiche.\nUn oggetto BL Lacertae si distingue principalmente per tre caratteristiche:\nInterpretazione.\nLa grande luminosit\u00e0 della sorgente trova origine, come per tutti i Nuclei Galattici Attivi, nel processo di accrescimento di materia sul buco nero supermassivo al centro della galassia: la materia in caduta sul buco nero centrale si dispone in forma di disco di accrescimento, e, perpendicolarmente a esso, si formano due getti relativistici di plasma. La particolarit\u00e0 dei blazar, e della sottoclasse composta dagli oggetti BL Lacertae, sta nel fatto che tali getti puntano in direzione della Terra. Gli effetti relativistici incrementano la luminosit\u00e0 osservata del getto diretto verso l'osservatore, e l'effetto Doppler sposta lo spettro verso le alte energie.\nIl principale meccanismo di emissione da parte del plasma nel getto relativistico \u00e8 la radiazione di sincrotrone, dovuta all'interazione tra gli ioni (elettroni, positroni e, probabilmente, anche adroni) e il campo magnetico. L'effetto Compton inverso tra i fotoni della radiazione di sincrotrone e i leptoni stessi del getto incrementa l'energia dei fotoni, che raggiungono (nel sistema di riferimento dell'osservatore) energie dell'ordine del GeV e TeV (raggi gamma).\nIl fatto che lo spettro \u00e8 dominato dalla radiazione di sincrotrone del getto spiega l'assenza di linee di emissione/assorbimento e la polarizzazione osservata."}
{"id": "1182853", "revid": "42524", "url": "https://it.wikipedia.org/wiki?curid=1182853", "title": "Oggetto di tipo BL Lacertae", "text": ""}
{"id": "1182854", "revid": "56620", "url": "https://it.wikipedia.org/wiki?curid=1182854", "title": "Felis ornata", "text": ""}
{"id": "1182855", "revid": "42524", "url": "https://it.wikipedia.org/wiki?curid=1182855", "title": "Oggetto BL Lac", "text": ""}
{"id": "1182860", "revid": "339392", "url": "https://it.wikipedia.org/wiki?curid=1182860", "title": "Battaglia di Kosovo", "text": ""}
{"id": "1182864", "revid": "42524", "url": "https://it.wikipedia.org/wiki?curid=1182864", "title": "BL Lac", "text": ""}
{"id": "1182869", "revid": "682087", "url": "https://it.wikipedia.org/wiki?curid=1182869", "title": "Rover 200", "text": ""}
{"id": "1182872", "revid": "1573940", "url": "https://it.wikipedia.org/wiki?curid=1182872", "title": "Cadlinella", "text": "Cadlinella \u00e8 un genere di molluschi nudibranchi, unico genere della famiglia Cadlinellidae.\nTassonomia.\nIl genere comprende le seguenti specie:"}
{"id": "1182877", "revid": "110157", "url": "https://it.wikipedia.org/wiki?curid=1182877", "title": "Chiesa di San Nicola (Berlino)", "text": "La chiesa di San Nicola, in tedesco \"Nikolaikirche\", \u00e8 una chiesa di Berlino, che si trova nel \"Nikolaiviertel\" (nel quartiere Mitte).\n\u00c8 posta sotto tutela monumentale (\"Denkmalschutz\").\nStoria.\nLa chiesa \u00e8 il pi\u00f9 antico edificio dedicato al culto che si trova in questa zona, infatti la struttura originaria risale al 1230 circa.\nLa chiesa assunse l'aspetto attuale intorno al 1300, mentre il presbiterio venne completato intorno al 1400. Comunque il completamento della chiesa continu\u00f2 fino a tutta la met\u00e0 del XV secolo. L'edificio che ne risult\u00f2 fu una chiesa in stile gotico in laterizio, con un coro con deambulatorio ed una serie di basse cappelle.\nNel 1877 iniziarono i lavori di restauro, diretti da Hermann Blankenstein, che elimin\u00f2 tutte le aggiunte barocche e ricostru\u00ec le torri della facciata, che sono oggi il simbolo del quartiere.\nLa chiesa venne distrutta dai bombardamenti e rimase in rovina fino all'inizio degli anni ottanta. I lavori di ricostruzione, compresi nell'intervento sul \"Nikolaiviertel\", furono completati nel 1987, in occasione del 750\u00ba anniversario della fondazione della citt\u00e0.\nOggi la chiesa, sconsacrata, \u00e8 adibita a museo e viene gestita dalla \"Stiftung Stadtmuseum Berlin\"."}
{"id": "1182885", "revid": "767487", "url": "https://it.wikipedia.org/wiki?curid=1182885", "title": "Cuno Hoffmeister", "text": "Cuno Hoffmeister ha fondato l'Osservatorio di Sonneberg e scoperto approssimativamente 10.000 stelle variabili (di cui una, BL Lacertae, \u00e8 risultata in seguito il prototipo della classe di oggetti BL Lac) e diversi asteroidi. Ha inoltre scoperto la cometa C/1959 O1. Il cratere Hoffmeister sulla Luna ha preso il nome da lui, cos\u00ec come gli asteroidi 1726 Hoffmeister e 4183 Cuno.\nFra i suoi studenti, si ricorda l'astronoma Eva Ahnert-Rohlfs."}
{"id": "1182886", "revid": "64525", "url": "https://it.wikipedia.org/wiki?curid=1182886", "title": "Sale acido", "text": ""}
{"id": "1182887", "revid": "25624", "url": "https://it.wikipedia.org/wiki?curid=1182887", "title": "Sale basico", "text": ""}
{"id": "1182893", "revid": "287204", "url": "https://it.wikipedia.org/wiki?curid=1182893", "title": "Division 1 1963-1964", "text": "La Division 1 1963-1964 \u00e8 stata la 26\u00aa edizione della massima serie del campionato francese di calcio, disputato tra il 1\u00ba settembre 1963 e il 7 giugno 1964 e concluso con la vittoria del , al suo secondo titolo.\nCapocannoniere del torneo \u00e8 stato Ahmed Oudjani () con 30 reti.\nStagione.\nNovit\u00e0.\nIl campionato, che prevedeva la partecipazione di 18 squadre, vide l'introduzione dei play-off promozione-salvezza: le squadre classificatesi al 15\u00ba e al 16\u00ba posto avrebbero incontrato la 3\u00aa e la 4\u00aa classificata di seconda divisione in un girone all'italiana, ottenendo la salvezza se avessero concluso nelle prime due posizioni o retrocedendo se si fossero piazzate nella met\u00e0 inferiore. Le ultime due classificate al termine della stagione regolare sarebbero invece retrocesse direttamente.\nAvvenimenti.\nAlla seconda giornata gi\u00e0 nessuna squadra poteva contare punteggio pieno salvo il , che in seguito lott\u00f2 per il primato contro lo e soprattutto il neopromosso , primo al nono turno. Dopo un'iniziale bagarre contro i campioni in carica del , i \"Verts\" presero il largo e conclusero il girone di andata con quattro punti di vantaggio sull'.\nNel corso del girone di ritorno i \"Verts\" marciarono indisturbati verso il titolo, resistendo a un tentativo di rimonta del Monaco, capace di annullare completamente lo svantaggio nel giro di due giornate. Recuperata immediatamente la vetta, il Saint-\u00c9tienne piazz\u00f2 l'allungo finale divenendo, con un turno di anticipo, il secondo caso di squadra neopromossa a vincere il titolo nazionale francese.\nAll'ultima giornata, una serie di risultati sfavorevoli obbligarono lo e il a disputare i playoff, con quest'ultima squadra che ne usc\u00ec svantaggiata per via di una peggior differenza reti nei confronti delle altre avversarie. Assieme al , gi\u00e0 al giro di boa ultimo con diversi punti di ritardo sulle avversarie, retrocesse direttamente un altro nome importante come lo Stade Reims, colpito da una serie di circostanze sfavorevoli a livello tecnico che lo condannarono con una gara di anticipo alla caduta in seconda divisione.\nAllenatori.\nL'allenatore detentore del titolo Lucien Leduc lasci\u00f2 il per guidare il club svizzero del , rimasto orfano di Jean Snella ingaggiato dal neopromosso . Louis Dugauguez abbandon\u00f2 la panchina del dopo quindici anni, venendo poi richiamato nel finale di stagione in seguito all'esonero del suo sostituto Jules Vandooren. A met\u00e0 stagione l'allenatore dello Camille Cottin venne affiancato da Jean Prouff.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nSpareggi.\nSpareggio promozione-retrocessione.\nLe squadre classificatesi al 15\u00ba e al 16\u00ba posto incontrano la 3\u00aa e la 4\u00aa classificata di Division 2, affrontandosi in un girone all'italiana. Le prime due classificate ottengono la salvezza se iscritte in Division 1 o avanzano di categoria se partecipanti alla seconda divisione. Le ultime due sono retrocesse se militano in Division 1 o non sono promosse se iscritte in seconda serie.\nLegenda:\nNote:\nStatistiche.\nArbitri.\nDi seguito \u00e8 indicata, in ordine alfabetico, la lista dei 27 arbitri che presero parte alla Division 1 1963-1964. Tra parentesi \u00e8 riportato il numero di incontri diretti."}
{"id": "1182894", "revid": "226458", "url": "https://it.wikipedia.org/wiki?curid=1182894", "title": "Superficie proiettiva", "text": "In geometria descrittiva una superficie proiettiva \u00e8 l'unione delle rette appartenenti ad un fascio (proprio o improprio), la cui intersezione con un piano fissato \u00e8 una curva. Questa curva \u00e8 una sezione della superficie proiettiva e il suo vertice \u00e8 il punto (proprio o improprio) che determina il fascio. Le superfici laterali di piramidi e coni giacciono su una superficie proiettiva avente come vertice il vertice del solido stesso; le superfici laterali di cilindri e prismi, invece, giacciono su una superficie proiettiva il cui vertice \u00e8 un punto improprio determinato dalla direzione dell'asse del solido dato."}
{"id": "1182895", "revid": "131358", "url": "https://it.wikipedia.org/wiki?curid=1182895", "title": "SO Montpellier", "text": ""}
{"id": "1182896", "revid": "110157", "url": "https://it.wikipedia.org/wiki?curid=1182896", "title": "Division 1 1962-1963", "text": "La Division 1 1962-1963 \u00e8 stata la 25\u00aa edizione della massima serie del campionato francese di calcio, disputato tra il 18 agosto 1962 e il 26 maggio 1963 e concluso con la vittoria del , al suo secondo titolo.\nCapocannoniere del torneo \u00e8 stato Serge Masnaghetti () con 35 reti.\nStagione.\nAvvenimenti.\nIl girone di andata fu caratterizzato dalla lotta al vertice fra diverse squadre: inizialmente fu lo ad assumere il comando solitario della classifica, poi sopraggiunse un enorme gruppo di squadre dalle quali si staccarono, in ordine cronologico, il per due giornate, il , nuovamente lo Stade Reims, il e infine l', che giunse al giro di boa detenendo il comando solitario. Anche l'inizio del girone di ritorno vide diverse squadre contendersi la vetta della graduatori con il che, dalla ventitreesima giornata, assunse il comando della classifica occupandolo per diverse gare. Nel frattempo si accredit\u00f2 come rivale principale della capolista il , che fino ad allora era rimasto a ridosso della lotta al titolo: la rimonta venne completata alla trentunesima, mentre il sorpasso avvenne dopo due gare. Di l\u00ec fino alla fine i monegaschi presero il largo, mentre le altre concorrenti continuavano ad alternarsi al secondo posto: il verdetto del campionato avvenne con un turno di anticipo, grazie ai quattro punti di vantaggio che il Monaco aveva sullo Stade Reims.\nGli ultimi verdetti in zona retrocessione videro il declassamento del e del , che nel corso del torneo non riuscirono mai ad avere ragione delle altre avversarie. Chiusero la classifica il e l', retrocesse rispettivamente con una e due gare di anticipo.\nClassifica finale.\nLegenda:\nNote:"}
{"id": "1182901", "revid": "1543377", "url": "https://it.wikipedia.org/wiki?curid=1182901", "title": "Quattro motori dell'Europa", "text": "I quattro motori dell'Europa (in tedesco \"Vier Motoren f\u00fcr Europa\", in francese \"Quatre moteurs pour l'Europe\", in spagnolo \"Cuatro Motores para Europa\", in catalano \"Quatre Motors per a Europa\", in inglese \"Four Motors for Europe\") sono quattro regioni intensamente industrializzate dell'Unione europea. Esse sono il Baden-W\u00fcrttemberg, la Catalogna, la Lombardia e il Rodano-Alpi (ora confluito nella nuova regione Alvernia\u2013Rodano-Alpi).\nIl 9 settembre 1988 i presidenti delle quattro regioni firmarono a Stoccarda un accordo di cooperazione chiamato \"Memorandum\", per aumentare la cooperazione economica e sociale tra loro. L'accordo era quello di avere tra le quattro regioni una collaborazione a lungo termine nei campi della scienza, della ricerca, l'istruzione, l'ambiente, la cultura, e in altri settori.\nI vertici istituzionali dei quattro enti tengono con cadenza pressoch\u00e9 annuale un incontro di coordinamento per iniziative comuni.\nTalvolta si annoverano, tra i \"quattro motori dell'Europa\", la Provenza in luogo del Rodano-Alpi, oppure l'intera Gran Bretagna (a volte solo l'Inghilterra); non sussistono tuttavia incontri periodici fra gli esponenti di tali enti territoriali.\nLa \"Conferenza Sociale delle Regioni dei Quattro Motori per l'Europa\", celebrata a Milano tra il 30 maggio ed il 1\u00ba giugno 2007, ha puntato a favorire gli scambi e le conoscenze fra le organizzazioni dei \"quattro motori\" con l'Ungheria, la Romania e le repubbliche della ex-Jugoslavia al fine di promuovere progetti in partenariato e accedere ai finanziamenti dell'UE.\nAlla Conferenza Sociale aderiscono come membri associati il Galles (Regno Unito), le Fiandre (Belgio) e il Voivodato della Piccola Polonia (Polonia)."}
{"id": "1182902", "revid": "124613092", "url": "https://it.wikipedia.org/wiki?curid=1182902", "title": "Memnone di Rodi", "text": "Fu uno dei condottieri greci che, al soldo dei Persiani, combatt\u00e9 Alessandro Magno durante l'invasione dell'Asia.\nBiografia.\nMemnone spos\u00f2 Barsine, vedova del fratello Mentore, con la quale visse in Troade, nei domini che Memnone aveva ereditato dal fratello stesso.\nNel 334 a.C. le armate macedoni invasero la Persia, capeggiate da Alessandro.\nIl Gran Re Dario non volle seguire la tattica della terra bruciata, propostagli da Memnone, che consisteva nell'evitare lo scontro diretto con il Macedone e distruggere al contempo i raccolti e altri possibili approvvigionamenti; la tattica della terra bruciata contravveniva, infatti, ai profili ideologici sottesi alla sovranit\u00e0 assoluta del Gran Re, che implicavano l'offerta e la garanzia della protezione del sovrano nei confronti di abitanti e contadini.\nSi profil\u00f2 dunque lo scontro campale, che si concretizz\u00f2 nella battaglia del Granico (maggio 334 a.C.).\nDopo la battaglia del Granico, per assicurarsi la fedelt\u00e0 di Memnone (nominato \"comandante supremo dell'Ovest\"), Dario III fece venire Barsine e i figli di Memnone alla sua corte.\nSia Memnone che Farnabazo ottennero grandi successi contro gli invasori macedoni, prendendo il controllo navale dell'Egeo e minacciando di tagliarne i rifornimenti. Memnone mor\u00ec improvvisamente per causa di una malattia dalle cause dubbie nell'agosto del 333 a.C., durante l'assedio di Mitilene; \nDopo la vittoria a Isso di Alessandro Magno e la presa di Damasco da parte di Parmenione (333 a.C.), Barsine entr\u00f2 nel seguito del condottiero macedone. Il temperamento mite di Barsine, cos\u00ec come le grandi affinit\u00e0 culturali, conquistarono Alessandro - ci dice Plutarco - e ben presto ella ne divent\u00f2 la concubina. La loro relazione dur\u00f2 anni e vide la nascita del primo figlio del re macedone, Eracle di Macedonia (327 a.C.). Poco dopo la nascita di Eracle, Alessandro si spos\u00f2 con Rossane, una donna persiana. Di conseguenza Barsine si allontan\u00f2 dalla corte di Alessandro e and\u00f2 a vivere con suo figlio a Pergamo. Nel 324 a.C. fece sposare la figlia avuta da Mentore con un ammiraglio di Alessandro, Nearco.\nNel periodo confuso che segu\u00ec la morte di Alessandro (323 a.C.), Poliperconte, uno dei Diadochi, tent\u00f2 di portare sul trono Eracle di Macedonia. Cassandro si oppose all'impresa e convinse Poliperconte a far uccidere Eracle e Barsine (309 a.C.)."}
{"id": "1182903", "revid": "246700", "url": "https://it.wikipedia.org/wiki?curid=1182903", "title": "Division 1 1961-1962", "text": "La Division 1 1961-1962 \u00e8 stata la 25\u00aa edizione della massima serie del campionato francese di calcio, disputato tra il 19 agosto 1961 e il 20 maggio 1962 e concluso con la vittoria del , al suo sesto titolo.\nCapocannoniere del torneo \u00e8 stato S\u00e9kou Tour\u00e9 (), con 25 reti.\nStagione.\nAvvenimenti.\nIl campionato si apr\u00ec con i campioni in carica del e lo alternarsi in vetta alla classifica fino alla settima, quando questi ultimi si liberarono dei monegaschi. Inizialmente inseguito dal , dopo quattro gare al comendo solitario lo Stade Reims venne dapprima raggiunto dai \"Sang et Or\", e poi da un gruppo che includeva altre quattro squadre fra cui il , che gradualmente si liber\u00f2 di tutte le concorrenti e mantenne il prima solitario fino alla vigilia del giro di boa, quando venne raggiunto da un gruppo che includeva Stade Reims, e .\nIl N\u00eemes recuper\u00f2 immediatamente la vetta della classifica e rimase al comando, a dispetto di alcune sconfitte di cui non seppe approfittare la principale inseguitrice, il Sedan-Torcy. Nel frattempo il , fino a quel momento rimasto lontano dalla vetta, aveva dato avvio a una rimonta che lo porter\u00e0 ad agganciare la capolista alla trentaquattresima, assieme allo Stade Reims. Questi ultimi si portarono subito in vetta alla classifica, ma una sconfitta contro il alla penultima giornata li ricacci\u00f2 indietro, permettendo al N\u00eemes di riprendere al vetta. Decisivo fu quindi l'andamento dell'ultima giornata: perdendo contro uno ormai privo di obiettivi da raggiungere, il N\u00eemes lasci\u00f2 il via libera alle due concorrenti, rispettivamente vincitrici dei match contro Monaco e . RC Paris e Stade de Reims conclusero quindi il campionato al comando ma, sebbene svantaggiati negli scontri diretti, furono questi ultimi ad essere premiati in ragione della migliore media reti.\nI verdetti in chiave salvezza si decisero in anticipo rispetto alla fine del campionato: assieme al Sochaux, al e al , retrocesse con un turno di anticipo, cadde alla penultima giornata il .\nClassifica finale.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre"}
{"id": "1182908", "revid": "177966", "url": "https://it.wikipedia.org/wiki?curid=1182908", "title": "Gran Guardia", "text": "La Gran Guardia \u00e8 un palazzo situato nel centro storico di Verona. La sua costruzione \u00e8 stata lunga e travagliata: \u00e8 iniziata nel XVII secolo per finire solo nel 1843; dopo la prima guerra di indipendenza \u00e8 stato sistemato l'esterno e si \u00e8 dovuta ristrutturare la facciata esterna. Grazie alla sua mole e alla sua forma si confronta con l'Arena, che si trova a poche decine di metri di distanza, oltre i giardini di piazza Bra.\nStoria.\nL'atto di nascita del palazzo venne siglato il 26 settembre 1609 con una richiesta formale del Capitano Mocenigo al Doge di Venezia Don\u00e0; nel documento venne richiesta la costruzione di un edificio da adibirsi a luogo di rassegna delle truppe da parte del Doge, nei giorni in cui non fosse stato possibile, a causa del tempo, farlo all'aperto. Per la struttura venne decisa la locazione a ridosso delle mura della Cittadella, in modo da avere gi\u00e0 un muro completato, e poter ridurre costi e tempi del lavoro.\nIl 30 dicembre 1609 venne concessa l'autorizzazione da parte del Doge, e il 13 febbraio 1610 alcuni senatori della Repubblica di Venezia giunsero a Verona per poter contribuire finanziariamente. Nel 1614 i soldi erano gi\u00e0 finiti e si sospesero i lavori. Una richiesta di sovvenzioni al Doge vene fatta solo nel 1639, ma vennero negate. Solamente nel 1808 si ripresero i lavori, dopo quasi duecento anni di inattivit\u00e0. La costruzione venne affidata all'ingegnere Giuseppe Barbieri (che andr\u00e0 a costruire a fianco anche la Gran Guardia Nuova, oggi sede del comune). I lavori per\u00f2 iniziarono solo nel 1818, sotto il dominio dell'Impero Asburgico. Nel 1848 i lavori erano ancora in corso, e furono fermati perch\u00e9 l'edificio venne utilizzato dall'esercito austriaco durante la prima guerra di indipendenza. La Gran Guardia fu finalmente conclusa nel 1853.\nIl nuovo edificio \u00e8 andato a chiudere il lato sud di piazza Br\u00e0, donandole un nuovo assetto e un nuovo ruolo (diventa infatti la piazza centrale di Verona, ruolo che era sempre stato attribuito a piazza delle Erbe).\nLa Gran Guardia viene oggi utilizzata per mostre e congressi, ed \u00e8 peraltro possibile affittare dei saloni. Nel 2007 l'edificio ha ospitato la mostra del pittore Mantegna, cui hanno partecipato in contemporanea Mantova e Padova.\nAutore.\nNell'Ottocento, quando si decise il completamento della struttura, non si conosceva l'autore del monumentale edificio e, per molti anni, si pens\u00f2 che il progettista fosse Michele Sanmicheli, in quanto il palazzo era simile ad altre sue opere. Oggi, invece, si ritiene che il disegno dell'opera sia del progettista Domenico Curtoni, nipote del famoso architetto veronese Michele Sanmicheli. Curtoni, infatti, \u00e8 ritenuto uno dei pi\u00f9 significativi esponenti dell'architettura Sanmicheliana.\nDescrizione.\nLa struttura \u00e8 formata da un portico inferiore a tredici arcate che d\u00e0 un forte senso di chiaro-scuro. La parte superiore \u00e8 composta di quindici vetrate, con frontespizi triangolari e curvilinei, intervallate da doppie colonne classicheggianti."}
{"id": "1182909", "revid": "287204", "url": "https://it.wikipedia.org/wiki?curid=1182909", "title": "Division 1 1960-1961", "text": "La Division 1 1960-1961 \u00e8 stata la 23\u00aa edizione della massima serie del campionato francese di calcio, disputato tra il 20 agosto 1960 e il 4 giugno 1961 e concluso con la vittoria del , al suo primo titolo.\nCapocannoniere del torneo \u00e8 stato Roger Piantoni (), con 28 reti.\nStagione.\nAvvenimenti.\nVincendo le prime sei gare, il prese il comando della classifica a partire della terza giornata; l'interruzione della serie positiva alla settima giornata permise al di raggiungere i monegaschi, che poi saranno sorpassati dopo due settimane. Inseguiti dal Monaco stesso e dallo , i parigini arrivarono fino a +6 dalle inseguitrici, concludendo il girone di andata con quattro punti vantaggio su un Monaco in rimonta.\nDalla ventunesima giornata i monegaschi accelerarono il passo, agganciando dapprima la capolista e poi sorpassandola alla venticinquesima. Da quel momento le due squadre si diedero battaglia per il comando della classifica, arrivando pari alla vigilia dell'ultima giornata: il pareggio del RC Paris contro un privo di obiettivi da raggiungere consegn\u00f2 il primo titolo nazionale al Monaco, che sconfisse in casa il .\nIn seguito a questo risultato, il \"VA\" medesimo retrocesse in Division 2, in contemporanea con il e il . A chiudere la classifica fu l', che occupava l'ultimo posto in solitaria dalla quinta giornata.\nClassifica finale.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre"}
{"id": "1182910", "revid": "28592", "url": "https://it.wikipedia.org/wiki?curid=1182910", "title": "Ivan IV", "text": ""}
{"id": "1182913", "revid": "246700", "url": "https://it.wikipedia.org/wiki?curid=1182913", "title": "Division 1 1959-1960", "text": "La Division 1 1959-1960 \u00e8 stata la 22\u00aa edizione della massima serie del campionato francese di calcio, disputato tra il 18 agosto 1957 e l'11 maggio 1958 e concluso con la vittoria dello , al suo quinto titolo.\nCapocannoniere del torneo \u00e8 stato Just Fontaine () con 28 reti.\nStagione.\nAvvenimenti.\nLe prime giornate videro un tentativo di fuga del ; subendo la prima sconfitta della stagione, i campioni in carica lasciarono il via libera allo e al , che di l\u00ec fino alla fine si diedero battaglia per la conquista del titolo. Inizialmente furono i \"Coccodrilli\" a prendere il comando, facendosi avanti all'ottava giornata per poi venir sopravanzati dai rivali alla dodicesima giornata. Vincendo per 2-1 lo scontro diretto in programma alla sedicesima giornata il N\u00eemes raggiunse lo Stade Reims e, approfittando di un pareggio degli avversari, acquisirono il comando solitario della classifica al giro di boa.\nIn apertura del girone di ritorno il N\u00eemes and\u00f2 in fuga, arrivando ad acquisire nell'arco di quattro giornate un vantaggio di cinque punti sullo Stade Reims; da quel momento i \"Rouges et blancs\" cominciarono ad avvicinarsi gradualmente alla capolista, effettuando l'aggancio alla ventinovesima e guadagnando definitivamente la vetta dopo due gare. Nelle giornate successive il N\u00eemes accus\u00f2 una frenata e lo Stade Reims and\u00f2 in fuga, arrivando alla vigilia dello scontro diretto con cinque punti di vantaggio sulla seconda; vincendo per 3-0 i \"Rouges et Blancs\" poterono ottenere con tre giornate di anticipo il loro quinto titolo.\nAlla penultima giornata venne invece definito l'ultimo verdetto in zona retrocessione, con il che per la seconda volta nella sua storia incapp\u00f2 nel declassamento. Ad accompagnare i \"Sochaliens\" fu lo , che non riusc\u00ec a rimediare a un declino nelle prestazioni a met\u00e0 campionato, l'esordiente e il , mai in grado di lottare per la salvezza durante tutto il torneo.\nClassifica finale.\nLegenda:\nNote:"}
{"id": "1182916", "revid": "287204", "url": "https://it.wikipedia.org/wiki?curid=1182916", "title": "Nevskij", "text": "Il termine Nevskij, , aggettivo che deriva dal nome del fiume Neva, pu\u00f2 riferirsi a:"}
{"id": "1182918", "revid": "28592", "url": "https://it.wikipedia.org/wiki?curid=1182918", "title": "Fiume Neva", "text": ""}
{"id": "1182923", "revid": "248219", "url": "https://it.wikipedia.org/wiki?curid=1182923", "title": "Jeanrisbecia", "text": ""}
{"id": "1182924", "revid": "1610933", "url": "https://it.wikipedia.org/wiki?curid=1182924", "title": "Antilope dalle corna a vite", "text": ""}
{"id": "1182925", "revid": "28592", "url": "https://it.wikipedia.org/wiki?curid=1182925", "title": "Aleksandr Jaroslavi\u010d Nevskij", "text": ""}
{"id": "1182926", "revid": "1573940", "url": "https://it.wikipedia.org/wiki?curid=1182926", "title": "Cadlina sparsa", "text": "Cadlina sparsa () \u00e8 un mollusco nudibranchio appartenente alla famiglia Cadlinidae.\nPrecedentemente era considerato valido il nome \"Juanella sparsa\" Odhner, 1921, attualmente sinonimo."}
{"id": "1182927", "revid": "248219", "url": "https://it.wikipedia.org/wiki?curid=1182927", "title": "Juanella", "text": ""}
{"id": "1182929", "revid": "28592", "url": "https://it.wikipedia.org/wiki?curid=1182929", "title": "Jurij Dol'gorukij", "text": ""}
{"id": "1182930", "revid": "1573940", "url": "https://it.wikipedia.org/wiki?curid=1182930", "title": "Goniobranchus aureomarginatus", "text": "Goniobranchus aureomarginatus () \u00e8 un mollusco nudibranchio della famiglia Chromodorididae."}
{"id": "1182931", "revid": "248219", "url": "https://it.wikipedia.org/wiki?curid=1182931", "title": "Lissodoris", "text": ""}
{"id": "1182932", "revid": "248219", "url": "https://it.wikipedia.org/wiki?curid=1182932", "title": "Lissodoridinae", "text": ""}
{"id": "1182935", "revid": "44735", "url": "https://it.wikipedia.org/wiki?curid=1182935", "title": "Eppure sentire", "text": ""}
{"id": "1182936", "revid": "44735", "url": "https://it.wikipedia.org/wiki?curid=1182936", "title": "Eppure sentire (Un senso di te)", "text": ""}
{"id": "1182940", "revid": "14480", "url": "https://it.wikipedia.org/wiki?curid=1182940", "title": "Antonio dal masetto", "text": ""}
{"id": "1182942", "revid": "1573940", "url": "https://it.wikipedia.org/wiki?curid=1182942", "title": "Scaphoideus titanus", "text": "La cicalina della flavescenza dorata (Scaphoideus titanus ) \u00e8 un insetto dell'Ordine dei Rincoti Omotteri Auchenorinchi, originario dell'America Settentrionale che vive unicamente a spese della vite. \u00c8 presente in Europa dall'inizio degli anni sessanta, dove ha colpito la maggior parte delle aree viticole. Il pericolo maggiore \u00e8 rappresentato non tanto dalle punture effettuate per suggere la linfa, ma in quanto vettore del fitoplasma della flavescenza dorata.\nDistribuzione geografica ed origine.\nOriginario del America del Nord (dove \u00e8 diffuso tra il 50\u00ba e il 30\u00ba parallelo nord, le sue prime segnalazioni in Europa possono essere fatte risalire agli anni cinquanta, in Francia,\nanche se probabilmente era presente gi\u00e0 da tempo, in seguito alle massicce importazioni, durante la seconda meta del 1800, di portainnesti americani resisistenti alla fillossera. In Italia \u00e8 stata segnalata per la prima volta nel 1963 in Liguria\nda dove si \u00e8 diffusa nelle regioni settentrionali e centrali dell'Italia e successivamente in Svizzera, Slovenia, Croazia, Portogallo, Spagna, Serbia. In passato si riteneva che \"Scaphoideus titanus\" fosse capace di vivere solo a cavallo del 45\u00ba parallelo; il primo ritrovamento in Italia a latitudini inferiori (40\u00ba parallelo) risale al 2002 in Basilicata.\nOspiti.\n\"Scaphoideus titanus\" vive unicamente a spese di specie del genere \"Vitis\" spp. Oltre alla vite europea (\"Vitis vinifera\") \u00e8 stato segnalato anche su alcune specie di vite americana, in particolare su \"Vitis cordifolia\" e su \"Vitis rupestris\".,\nMorfologia.\nLe uova sono reniformi, compresse lateralmente, trasparenti e lunghe circa 1\u00a0mm. Di colore inizialmente perlaceo, tendono ad ingiallire al termine dello sviluppo embrionale quando gli occhi dell'embrione, di colore rosso, diventano visibili attraverso il corion. Generalmente localizzate nel legno sono molto difficili da individuare in campo.\nSono presenti 5 et\u00e0 giovanili, simili nella forma, distinte in due stadi di neanide prive di abbozzi alari e tre di ninfa con abbozzi alari presenti. Le prime tre et\u00e0 sono di colore bianco crema, mentre le ninfe di IV et\u00e0 presentano le caratteristiche zone brune sull'addome. Le ninfe di V et\u00e0 sono ben riconoscibili grazie alle ampie zone di colore ocra sugli urotergiti e la colorazione brunastra degli astucci alari. In tutte le et\u00e0 l'ultimo urite presenta due macchie nere romboidali. Tale caratteristica differenzia le forme giovanili di \"Scaphoideus titanus\" da quelle di specie affini.\nL'adulto misura 5\u20136\u00a0mm di lunghezza (le femmine sono leggermente pi\u00f9 grandi dei maschi) ed \u00e8 di colore bruno ocraceo. Sul capo, di forma triangolare sia nell'adulto che nelle forme giovanili, sono presenti 2\u20134 fasce trasversali pi\u00f9 scure sulla fronte, ed una macchia trasversa, di forma triangolare situata in posizione dorsale tra gli occhi composti. Le zampe sono di colore crema, tranne le metatoraciche che presentano la parte distale ed il secondo tarsomero scuri, ed il primo e secondo tarsomero biancastri. Le ali metatoraciche sono brunastre con nervature scure; sulle ali anteriori sono presenti delle areole bianche. La femmina \u00e8 dotata di un robusto ovopositore morfologico di colore bruno dorato che le permette di deporre le uova nei tralci. Tale ovopositore, posto alla fine dell'addome, \u00e8 preceduto da un anello nero sul segmento pre - genitale.\nBiologia.\n\"Scaphoideus titanus\" compie una sola generazione all'anno (specie monovoltina), svernando come uovo inserito nei tralci di due anni o, pi\u00f9 raramente, in quelli lignificati di 1 anno o nel ritidoma del legno pi\u00f9 vecchio della vite, unica pianta ospite. Ogni femmina depone 24 uova isolate o pi\u00f9 spesso, disposte in due serie di 12 elementi. Dalla seconda met\u00e0 di maggio fino alla prima decade di luglio si hanno le nascite delle neanidi, con un picco a fine maggio \u2013 inizio giugno. Le neanidi neonate colonizzano prevalentemente la pagina inferiore delle foglie nella parte basale della pianta; sono poco mobili ma possono saltare rapidamente se disturbate. Le neanidi si nutrono principalmente sulle nervature secondarie, mentre ninfe ed adulti possono pungere anche le nervature principali, i piccioli fogliari e i tralci verdi. Dopo 30 - 50 giorni le forme giovanili, dopo essere passate attraverso due stadi di neanididi e tre di ninfa, originano gli adulti che sfarfallano dalla seconda decade di luglio fino alla met\u00e0 di agosto, rimanendo attivi per circa un mese. Nella prima decade di agosto si ha il picco degli adulti. Raggiunta la maturit\u00e0 gli adulti si accoppiano e dopo 2 \u2013 3 giorni iniziano le ovideposizioni, che si protraggono da fine luglio a fine settembre. La strategia di accoppiamento si avvale della comunicazione vibrazionale attraverso lo scambio di segnali via substrato tra maschio e femmina. In particolare, il maschio effettua un corteggiamento producendo una sorta di canzone fatta di segnali (detti impulsi) compresi tra i 100 e i 900\u00a0Hz. La femmina, a sua volta, inserisce nella canzone del maschio alcuni impulsi propri, seguendo dei ritmi ben precisi e cos\u00ec formando insieme al partner un duetto vibrazionale. Il volo \u00e8 prevalentemente crepuscolare e limitato alla chioma della vite.\n\"Scaphoideus titanus\" \u00e8 considerato un vettore permanente in quanto una volta acquisito il fitoplasma, questo si moltiplica nell'insetto che pu\u00f2 quindi trasmetterlo per tutta la vita su un elevato numero di piante. Il fitoplasma non viene per\u00f2 trasmesso alla discendenza.\nDanni.\nQuest'insetto causa danni diretti di scarsa entit\u00e0 dovuti all'azione tossica della saliva, esercitata durante la suzione della linfa. Sulle piante attaccate si possono osservare, principalmente sulle nervature e sui germogli, necrosi ed alterazioni cromatiche. Il danno pi\u00f9 grave \u00e8 per\u00f2 di tipo indiretto ed \u00e8 rappresentato dalla trasmissione, di tipo persistente, del fitoplasma della Flavescenza dorata che si localizza nel floema in seguito alle punture di suzione.\nLotta.\n\u00c8 fondamentale evitare l'impiego di materiale vivaistico proveniente da zone colonizzate dall'insetto, perch\u00e9 potrebbe contenere al suo interno le uova dello scafoideo. La lotta mira principalmente alla riduzione delle popolazioni dell'insetto e alla sua eliminazione prima che divenga infetto e quindi in grado di trasmettere la flavescenza dorata.\nPu\u00f2 essere effettuato il monitoraggio delle forme giovanili e degli adulti impiegando trappole cromotropiche gialle.\nIl Decreto Ministeriale n. 32442del 31 maggio 2000, \"Misure per la lotta obbligatoria contro la Flavescenza Dorata della vite\" pubblicato sulla Gazzetta Ufficiale n. 159 del 10 luglio 2000, ha stabilito la lotta obbligatoria nei confronti dello scafoideo su tutto il territorio italiano, allo scopo di evitare il propagarsi della flavescenza dorata.\nCampionamento degli adulti.\nIl campionamento degli adulti \u00e8 fondamentale per stabilire il momento opportuno per intervenire con un trattamento insetticida.\nGeneralmente vengono impiegate trappole cromotropiche gialle, con colla entomologica presente su entrambe le facciate.\nPer ogni ettaro di vigneto vengono posto 3 - 4 trappole; l'ideale \u00e8 posizionare una trappola ogni 6 filari, ma per appezzamenti di grandi dimensioni \u00e8 sufficiente una trappola ogni 10 filari. \u00c8 importante che siano disposte lungo una ipotetica diagonale del vigneto stesso.\nIl posizionamento delle trappole deve avvenire prima del volo degli adulti (indicativamente nella seconda decade di giugno) e sostituite ogni 10 - 15 giorni fino alla fine di ottobre. L'identificazione degli adulti di \"Scaphoideus titanus\" pu\u00f2 essere effettuata ad occhio nudo o con l'ausilio di una lente, mentre per distinguere il sesso degli adulti catturati \u00e8 necessario avvalersi di uno stereomicroscopio.\nIl campionamento degli adulti pu\u00f2 essere effettuato anche con un retino entomologico da sfalcio, che permette di catturare insetti vivi da sottoporre ad eventuali diagnosi di laboratorio. Va utilizzato direttamente sulla chioma della vite battendo la vegetazione dal basso verso l'alto oppure lateralmente. Rispetto alle trappole il retino fornisce dati non lungo un arco temporale ma relativamente ad un dato giorno.\nLotta chimica.\nLa lotta chimica viene effettuata tenendo in considerazione le caratteristiche e le modalit\u00e0 di acquisizione del potere infettivo da parte dell'insetto.\nPer potere trasmettere il fitoplasma della flavescenza dorata, \"Scaphoideus titanus\" deve nutrirsi per 7-8 giorni su piante ammalate e trascorrere un periodo di incubazione di 30 \u2013 35 giorni. I primi trattamenti vengono quindi effettuati 30 giorni dopo le prime nascite (indicativamente nella seconda decade di giugno), periodo durante il quale le neanidi di III et\u00e0 sono potenzialmente infettive.\nData la scalarit\u00e0 delle nascite, un secondo trattamento viene effettuato 20 - 30 giorni dopo, mentre un eventuale terzo trattamento effettuato a fine luglio \u2013 inizio agosto a scopo cautelativo \u00e8 utile per evitare l'arrivo di adulti da vigneti adiacenti non sottoposti a trattamenti chimici.\n\u00c8 inoltre consigliata anche l'eliminazione dei polloni dopo il primo trattamento. I ricacci di vite americana dal portainnesto infatti, possono essere infetti dalla flavescenza dorata ma non manifestano i sintomi, diventando quindi una possibile fonte di inoculo.\nNei confronti delle forme giovanili tra la I e la III et\u00e0 sono consigliati insetticidi regolatori della crescita quali Flufenoxuron, Buprofezin e Indoxacarb. Sulle forme giovanili in III e IV et\u00e0 (indicativamente 35 giorni dopo la schiusura delle uova) si possono impiegare insetticidi a base di fosforganici quali il Clorpirifos-etile, Clorpirifos - metile e Fenitrotion.\nTali principi attivi sono efficaci anche nei confronti delle altre cicaline della vite; fenitrotion e clorpirifos \u2013 etile sono efficaci anche contro le cocciniglie farinose.\nLotta in agricoltura biologica.\nIn agricoltura biologica la lotta allo scafoideo si rivela particolarmente difficoltosa in quanto gli unici principi attivi consentiti attivi nei confronti di \"Scaphoideus titanus\" sono l'azadiractina, il piretro e, in misura minore, il rotenone. Per migliorare l'azione delle piretrine \u00e8 opportuno attuare alcuni accorgimenti:\nLimitatori naturali.\nNell'areale di origine sono diversi i limitatori naturali attivi nei confronti dello scafoideo. Tra questi gli imenotteri driinidi \"Gonatopus peculiaris\", \"Lonchodryinus flavus\", \"Esagonatopus perdebilis\", \"Esagonatopus niger\" ed \"Anteon masoni\", sembrano svolgere il ruolo principale in qualit\u00e0 di \"parassitoidi\". \nFra gli altri parassitoidi si segnalano gli imenotteri mimaridi e i ditteri pipunculidi."}
{"id": "1182945", "revid": "110027770", "url": "https://it.wikipedia.org/wiki?curid=1182945", "title": "Joseph Karl Stieler", "text": "Biografia.\nRicevette la sua prima formazione artistica dal padre, August Friedrich Stieler (1736\u20131789) e debutt\u00f2 come pittore di miniature.\nIl suo stile ritrattistico venne perfezionato dalla frequentazione dell'atelier parigino di Fran\u00e7ois G\u00e9rard, un allievo di Jacques-Louis David.\nNel 1808, si stabil\u00ec come ritrattista a Francoforte sul Meno ed effettua un viaggio in Italia nel 1810. Il 1816, arriva a Vienna per dipingere un ritratto dell'Imperatore Francesco I d'Austria. Da febbraio ad aprile 1820, egli lavor\u00f2 al ritratto di Ludwig van Beethoven durante la composizione della \"Missa Solemnis\" che \u00e8 la rappresentazione pi\u00f9 conosciuta del grande compositore."}
{"id": "1182948", "revid": "38120", "url": "https://it.wikipedia.org/wiki?curid=1182948", "title": "Another world", "text": ""}
{"id": "1182951", "revid": "28592", "url": "https://it.wikipedia.org/wiki?curid=1182951", "title": "Vaporetti", "text": ""}
{"id": "1182954", "revid": "14480", "url": "https://it.wikipedia.org/wiki?curid=1182954", "title": "CentiMorgan", "text": ""}
{"id": "1182955", "revid": "121427", "url": "https://it.wikipedia.org/wiki?curid=1182955", "title": "Silente", "text": ""}
{"id": "1182960", "revid": "44735", "url": "https://it.wikipedia.org/wiki?curid=1182960", "title": "Pipes and Flowers", "text": ""}
{"id": "1182961", "revid": "198326", "url": "https://it.wikipedia.org/wiki?curid=1182961", "title": "Jurij Andropov", "text": ""}
{"id": "1182963", "revid": "1632387", "url": "https://it.wikipedia.org/wiki?curid=1182963", "title": "Quo Vadis (gruppo musicale)", "text": "I Quo Vadis sono una band melodic technical death metal di Montr\u00e9al, Qu\u00e9bec, Canada. Il nome trae ispirazione dal romanzo dello scrittore polacco Henryk Sienkiewicz.\nBiografia.\nLe influenze della band sono numerose e varie, la maggior parte relative al death metal e alla musica classica. Nel primo album in studio, \"Forever...\", il suond era pi\u00f9 potente e brutale, con una forte tinta lirica, che includeva passaggi di violino, parlato e una ballad con una Sebrina Lipari, una cantante lirica.\nNel secondo album, \"Day Into Night\", l'attenzione si sposta maggiormente verso il death metal, che porta ad una crescita di popolarit\u00e0 negli Stati Uniti e in Sud America. Pur godendo di una qualit\u00e0 di registrazione superiore, l'eccessiva enfasi della batteria \u00e8 stata criticata da alcuni addetti ai lavori.\nDopo \"Defiant Imagination\" del 2004, nel 2005 la band ha pubblicato il triplo DVD \"Defiant Indoctrination\", contenente le riprese del concerto di Montr\u00e9al del 7 maggio dello stesso anno. La scaletta del concerto comprende tutte le tracce dell'album dell'anno precedente pi\u00f9 qualche estratto dei primi due full-length, il tutto supportato da effetti visivi e teatrali.\nIl terzo DVD della pubblicazione contiene per intero la performance Yanic Bercier.\nIl 13 luglio 2008 Par\u00e8, Bercier e Lapointe lasciano la band per ragioni non meglio precisate."}
{"id": "1182965", "revid": "1318658", "url": "https://it.wikipedia.org/wiki?curid=1182965", "title": "Bouygues", "text": "Bouygues S.A. (IPA: ) \u00e8 un gruppo industriale francese con sede principale a Parigi presso l\u2019VIII \"arrondissement\". Bouygues \u00e8 quotata presso l\u2019Euronext di Parigi, indice azionario CAC 40.\nL'azienda \u00e8 stata fondata nel 1952 da Francis Bouygues e dal 1989 \u00e8 guidata dal figlio del fondatore: Martin Bouygues. Nel 2017 aveva oltre dipendenti in 90 paesi, con un fatturato di 32,9 miliardi di euro.\nIl Gruppo \u00e8 specializzato nell\u2019edilizia (Colas Group e Bouygues Construction), sviluppo immobiliare (Bouygues Immobilier), media (TF1 Group), e telecomunicazioni (Bouygues T\u00e9l\u00e9com).\nStoria.\nL\u2019azienda \u00e8 stata fondata da Francis Bouygues nel 1952. Nel 1970 Bouygues \u00e8 stata quotata presso la Borsa di Parigi Paris Stock Exchange. Nel 1985 e nel 1986 Bouygues ha acquisito i gruppi di costruzione stradale Screg, Sacer and Colas che sono stati in seguito riorganizzati come Colas Group. Nel 1987 l\u2019azienda \u00e8 entrata nel settore delle telecomunicazioni con il canale televisivo TF1 e nel 1988 Bouygues ha trasferito la sua sede principale, il complesso Challenger, presso Saint-Quentin en Yvelines. Nel 1996 la compagnia ha lanciato Bouygues Telecom e nel 2006 ha acquisito il 23,26% di Alstom.\nNel 2014, a seguito della cessione di Alstom del ramo energia a General Electric, Bouygues ha concesso al governo francese un\u2019opzione di acquisto del 20% delle azioni di Alstom di propriet\u00e0 del gruppo. L\u2019opzione non \u00e8 stata poi esercitata e a settembre 2017 \u00e8 stato firmato un accordo di fusione tra Alstom e la tedesca Siemens Nel 2018 Bouygues ha acquisito le attivit\u00e0 industriali di Alpiq per 850 milioni di franchi.\nStruttura aziendale.\nServizi di telecomunicazioni/media e costruzione di nuove infrastrutture (edifici, strade, etc)\nCostruzioni\nTelecomunicazioni - Media\nTrasporti\nGestione societaria.\nGeneral Management:\nLine divisions:\nDati Finanziari.\nStock Market Data\nSede principale.\nLa sede principale di Bouygues si trova a Parigi presso 32 Avenue Hoche nell\u2019VIII arrondissement. L\u2019architetto americano Kevin Roche ha progettato l\u2019edificio oltre che la sede precedente, il Challenger complex a Saint-Quentin-en-Yvelines. Il complesso, situato in un\u2019area di 30 ettari a Guyancourt \u00e8 diventato poi la sede di Bouygues Construction, una delle divisioni del gruppo.\nIl gruppo e i suoi valori.\nImpegno sociale e ambientale\nSin dal 2006 il Gruppo Bouygues ha partecipato al Global Compac delle Nazioni Unite Il Gruppo sponsorizza lo Shift Project think tank, insieme ad altre compagnie tra cui EDF, BNP Paribas e Saint-Gobain, che promuove uno sviluppo economico sostenibile.\nPatrocinio\nBouygues focalizza il suo patrocinio sull\u2019educazione, i problemi sociali e la ricerca medica. Ciascuna divisione supporta una sua fondazione:"}
{"id": "1182971", "revid": "79454", "url": "https://it.wikipedia.org/wiki?curid=1182971", "title": "Giuseppe Povia", "text": ""}
{"id": "1182973", "revid": "1851848", "url": "https://it.wikipedia.org/wiki?curid=1182973", "title": "Tomas Vaitkus", "text": " Professionista dal 2003 al 2017, \u00e8 stato un velocista competitivo anche nelle cronometro corte e nei prologhi.\nCarriera.\nNel 2002 a Zolder vince il titolo di campione del mondo nella prova a cronometro Under-23. Passa professionista l'anno dopo tra le file della squadra belga Landbouwkrediet-Colnago; nel 2004, oltre a vincere il titolo nazionale sia in linea che a cronometro, partecipa per la prima volta al Giro d'Italia, classificandosi secondo nella tappa di Policoro. In estate rappresenta peraltro il suo paese ai Giochi olimpici di Atene, gareggiando nella corsa a punti e nell'inseguimento a squadre su pista.\nNel 2005 si trasferisce alla AG2R Pr\u00e9voyance, e nella stagione successiva al Giro d'Italia si aggiudica la frazione di Termoli battendo allo sprint Paolo Bettini. Nel 2007 passa alla statunitense Discovery Channel, ottenendo quell'anno il sesto posto al Giro delle Fiandre. Al termine della stagione, con lo scioglimento della Discovery Channel, si accasa al team Astana insieme al direttore sportivo Johan Bruyneel e a sette compagni di squadra.\nNel 2008 ottiene tre successi, tra cui quello nel campionato nazionale, e corre la Vuelta a Espa\u00f1a. Rimane sotto la direzione di Bruyneel fino a tutto il 2010, quest'ultimo anno al Team RadioShack, prima di ritornare all'Astana all'inizio del 2011. Nel 2012 viene quindi messo sotto contratto dalla GreenEDGE, neonata formazione World Tour australiana. Tra le file della GreenEDGE/Orica vince una tappa all'Azerbaijan International Tour e il quinto titolo nazionale, il terzo in linea.\nNel 2016 torna al successo vincendo 5 corse in Algeria; l'anno successivo si ritira dall'attivit\u00e0 professionistica."}
{"id": "1182978", "revid": "28592", "url": "https://it.wikipedia.org/wiki?curid=1182978", "title": "Konstantin \u010cernenko", "text": ""}
{"id": "1182981", "revid": "599013", "url": "https://it.wikipedia.org/wiki?curid=1182981", "title": "Dqe", "text": ""}
{"id": "1182982", "revid": "1305772", "url": "https://it.wikipedia.org/wiki?curid=1182982", "title": "Den' Pobedy", "text": "Den' Pobedy, che significa \"Giorno della vittoria\", si riferisce "}
{"id": "1182983", "revid": "102993949", "url": "https://it.wikipedia.org/wiki?curid=1182983", "title": "Rioja (vino)", "text": "Rioja \u00e8 un vino a \"Denominaci\u00f3n de Origen Calificada\" (DOCa), da una denominazione del Rio (fiume) Oja in Spagna, un affluente dell'Ebro. Il vino \u00e8 fatto con grappoli provenienti dalle comunit\u00e0 autonome di La Rioja e Navarra e la provincia Basca di \u00c1lava. La Rioja \u00e8 ulteriormente suddivisa in tre zone Rioja Alavesa, Rioja Alta, Rioja Baja. Rioja Alta \u00e8 quella pi\u00f9 alta e che produce il vino migliore.\nStoria.\nLa coltivazione della vite a Rioja ha origine antica, risalendo ai Fenici e ai Celtiberici. La pi\u00f9 antica prova scritta dell'esistenza dei vigneti \u00e8 datata 873, sotto forma di un documento dal notariato pubblico di San Mill\u00e1n concernente una donazione al monastero San Andr\u00e9s de Trepeana. Come in molte regioni durante il Medioevo, i monaci erano i principali responsabili della preparazione del vino a Rioja, e grandi sostenitori delle sue virt\u00f9.\nNel 1852, Luciano Murrieta cre\u00f2 il primo vino dell'area \"Duque de la Victoria\", avendone appreso il processo a Bordeaux. Nel 1892, la \"Viticulture and Enology Station\" di Haro fu fondata con scopi di controllo-qualit\u00e0. Nel 1902 fu promulgato un decreto reale che determinava l'origine di Rioja. Il \"Consejo Regulador\" fu creato nel 1926 con l'obiettivo di limitare le zone di produzione, espandendo la garanzia del vino e controllando l'uso del nome \"Rioja\". Questo Consiglio divenne strutturato legalmente nel 1945 e infine fu inaugurato nel 1953. Nel 1970 fu approvato il regolamento per la Denominacion de Origen come pure il regolamento per il Consiglio Regolatore. Nel 1991, l'appellativo prestigioso \"Calificada\" (qualificata) fu conferito al vino Rioja, rendendolo cos\u00ec il primo \"Denominazione d'origine qualificata\".\nViticoltura.\nI vini Rioja sono in genere una miscela di uve di diversi vitigni, e possono essere rossi, bianchi o ros\u00e9. \"La Rioja\" ha un totale di 57.000 ettari coltivati, producendo 250 milioni di litri di vino all'anno, di cui l'85% \u00e8 rosso.\nFra i rossi, il pi\u00f9 conosciuto e pi\u00f9 largamente usato \u00e8 il Tempranillo. Altri vitigni includono Garnacha Tinta, Graciano, e Mazuelo. \nI vini Rioja rossi sono classificati in quattro categorie: la \"Rioja\", la pi\u00f9 giovane, rimanendo meno di un anno in botti d'invecchiamento di rovere; \"Crianza\", vino invecchiato almeno due anni, dei quali almeno uno in rovere; \"Rioja Reserva\" invecchia almeno tre anni, di cui almeno uno in botti in rovere; infine \"Rioja Gran Reserva\" sono stati invecchiati almeno due anni in rovere e tre in bottiglia.\nInvecchiamento.\nLa maturazione \u00e8 effettuata in botti di rovere da 225 litri per un periodo da uno a tre anni. In seguito il vino invecchia in bottiglia per un tempo da sei mesi a sei anni."}
{"id": "1182992", "revid": "767487", "url": "https://it.wikipedia.org/wiki?curid=1182992", "title": "La leggenda di Robin Hood", "text": "La leggenda di Robin Hood (\"The Adventures of Robin Hood\") \u00e8 un film del 1938 diretto da Michael Curtiz e William Keighley in Technicolor.\nAnalisi.\nLa storia dell'arciere Robin Hood era gi\u00e0 stata raccontata nel film muto \"Robin Hood\" girato da Allan Dwan nel 1922.\nIl ruolo di \"Little John\" era stato affidato ad Alan Hale che lo interpreta anche in questa pellicola; nel 1950 Hale ritorner\u00e0 al ruolo di \"Little John\" in\" Viva Robin Hood\", il suo ultimo film.\nTrama.\n1191: Il Re Riccardo I d'Inghilterra, detto \"Cuor di Leone\", viene fatto prigioniero in terrasanta durante le crociate. In sua assenza, suo fratello Principe Giovanni assume la reggenza e instaura un regime di potere assoluto da parte dei ricchi e dei nobili, i quali soverchiano la popolazione con le tasse e con la loro prepotenza.\nRobin Hood, il capo dei ribelli legittimisti, giura fedelt\u00e0 a Re Riccardo insieme ai suoi compagni e muove una lotta spietata contro l'usurpatore Principe Giovanni, lo sceriffo di Nottingham e il malevolo \"Sir\" Guy di Gisborne. Con l'aiuto dei fedeli Little John, frate Tuck e Will Scarlett, l'impavido arciere sottopone a frequenti attacchi l'esercito e gli esattori delle tasse rubando loro il denaro e restituendolo alla gente. Nello stesso tempo, cerca di accumulare le ricchezze necessarie per pagare il riscatto che i carcerieri di Riccardo richiedono per la sua liberazione.\n\"Lady\" Marian (Marianna nel doppiaggio originario) si innamora di Robin, dopo aver inizialmente parteggiato per Giovanni, del quale ha scoperto l'intenzione di assassinare il fratello appena questi torner\u00e0 in patria, sperando di regnare al suo posto.\nDurante un torneo Robin viene arrestato e condannato all'impiccagione per alto tradimento alla Corona reale ma riesce a evadere prima che venga eseguita la sentenza. Pochi giorni dopo incontra Re Riccardo, tornato nel frattempo in Inghilterra in gran segreto e scopre che l'Arcivescovo inglese fa il doppio gioco con Giovanni e i ribelli.\nGiovanni scopre che il fratello \u00e8 tornato e gli manda incontro un sicario che per\u00f2 viene identificato e ucciso dagli uomini di Robin. Raggiunta Nottingham dalla foresta di Sherwood in occasione dell'incoronazione di Giovanni, Robin e Riccardo si rivelano davanti a tutti e fanno arrestare Giovanni che viene condannato all'esilio.\nRobin ottiene il titolo di conte di Locksley e Huntington, la libert\u00e0 per i suoi uomini e il permesso di sposare Marian, alla quale ha salvato la vita."}
{"id": "1182994", "revid": "256896", "url": "https://it.wikipedia.org/wiki?curid=1182994", "title": "Giorno della Vittoria", "text": ""}
{"id": "1183010", "revid": "287204", "url": "https://it.wikipedia.org/wiki?curid=1183010", "title": "Hess", "text": ""}
{"id": "1183015", "revid": "438678", "url": "https://it.wikipedia.org/wiki?curid=1183015", "title": "Siamo troppo sazi", "text": "Siamo troppo sazi \u00e8 un cortometraggio del 1998 diretto da Stefano Missio.\nProduzione.\nIl documentario \u00e8 stato girato in 35mm nella provincia di Udine, sono state filmate e raccontate le osterie in via di sparizione e quelle ormai chiuse dalla Val Resia, passando per Udine fino alla Bassa friulana.\nDistribuzione.\nIl film \u00e8 andato in onda sul canale satellitare Planete.\nRiconoscimenti.\nIn concorso al 16\u00b0Torino Film Festival e al Mediterraneo Video Festival di Agropoli, ha vinto il XXIV festival internazionale del film turistico a Milano e il premio Arcigola-Slowfood al MaremmaDocFestival 99."}
{"id": "1183019", "revid": "109256844", "url": "https://it.wikipedia.org/wiki?curid=1183019", "title": "Baksei Chamkrong", "text": "Baksei Chamkrong \u00e8 un piccolo tempio induista dedicato al dio Shiva, al suo interno si pu\u00f2 trovare una pregevole statua dorata della divinit\u00e0. Il tempio \u00e8 situato sul lato sinistro dell'entrata sud dell'Angkor Thom, risale all'epoca dell'Impero Khmer ed \u00e8 stato costruito dal re Harsavarman I in onore di suo padre Yasovarman I. La costruzione fu iniziata durante il periodo di Harsavarman I e dur\u00f2 per molti anni a causa di alcune modifiche ordinate dai sovrani successivi, fu completato durante il regno di Rajendravarman II (944-968 d.C.)\nIl nome \"Baksei Chamkrong\" significa letteralmente \"L'uccello che d\u00e0 rifugio sotto le sue ali\" e deriva da una leggenda che parla di un re che prov\u00f2 a fuggire da Angkor durante un assedio e in questo venne aiutato da un enorme uccello che lo trasport\u00f2 e gli diede protezione sotto le sue ali.\nQuesto tempio \u00e8 uno dei primi del sito costruiti con materiali capaci di resistere al tempo, mattoni e laterite e con decorazioni in arenaria, molto dello stucco sulle superfici del tempio \u00e8 andato distrutto per via degli agenti atmosferici."}
{"id": "1183022", "revid": "114094637", "url": "https://it.wikipedia.org/wiki?curid=1183022", "title": "Anafonesi", "text": "L'anafonesi (dal greco \"an\u00e0\" \"sopra\" e \"fon\u00e8\" \"suono\" = \"innalzamento di suono\") \u00e8 una trasformazione che riguarda due vocali in posizione tonica, ovvero [o] e [e] derivanti dal latino E/I e O/U. In determinati contesti queste due vocali passano rispettivamente a \"i\" e a \"u\", o meglio \"\u00e9\" &gt; \"i\" e \"o\" &gt; \"u\", costituisce un innalzamento articolatorio (nel pronunciarle la lingua e il labbro inferiore sono pi\u00f9 in alto).\nL'anafonesi si verifica in due casi:\nQuindi l'anafonesi si produce con [e] e [o] toniche. Poich\u00e9 il fenomeno \u00e8 tipicamente fiorentino, \u00e8 anche una delle tracce pi\u00f9 evidenti dell'origine fiorentina dell'attuale lingua italiana."}
{"id": "1183025", "revid": "1522738", "url": "https://it.wikipedia.org/wiki?curid=1183025", "title": "Lost Heaven", "text": ""}
{"id": "1183026", "revid": "63727", "url": "https://it.wikipedia.org/wiki?curid=1183026", "title": "Panhard &amp; Levassor 30CV e 35CV", "text": "Con le sigle 30CV e 35CV, applicate alla produzione della Casa automobilistica francese Panhard &amp; Levassor, si intendono due famiglie di autovetture della fascia di lusso presenti nei listini Panhard &amp; Levassor dal 1901 al 1930.\nProfilo e storia.\nTali famiglie, assieme alle altre due famiglie 20CV e 24CV, costituivano la fascia della vetture di lusso della gamma Panhard &amp; Levassor nei primi 30 anni del Novecento. Tale fascia andava a posizionarsi subito sotto la fascia delle vetture di gran lusso, rappresentata dalle famiglie 50 e 65CV. La maggior parte dei modelli prodotti nei primi tre decenni del XX secolo (tanto dur\u00f2 la produzione Panhard &amp; Levassor di vetture da 30 e 35 CV fiscali) appartenevano alla fascia superiore (35 CV fiscali), ma nel corso di tale periodo vennero di tanto in tanto introdotti alcuni modelli da 30 CV fiscali in modo da integrarne la gamma. E in ogni caso, fu proprio un modello da 30 CV fiscali a debuttare per primo nella gamma Panhard &amp; Levassor. Di seguito viene descritta l'evoluzione di questi modelli.\nLa Type G.\nLa saga delle Panhard &amp; Levassor da 30 e 35 CV fiscali cominci\u00f2 nel luglio del 1901 con il lancio della Type G, una vettura da 30 CV fiscali equipaggiata con un 4 cilindri in linea della famiglia Centaure da 6898 cm3 di cilindrata. Come in tutte le autovetture dell'epoca, il telaio era del tipo a longheroni e traverse in acciaio, con sospensioni ad assale rigido e molle a balestra. Il cambio era di tipo manuale a 4 marce con trasmissione a catena. Nel 1902 il motore della \"Type G\" venne dotato di un nuovo carburatore a regolazione automatica inventato e realizzato personalmente dal direttore tecnico della casa di avenue d'Ivry, Arthur Krebs. Sempre durante il 1902, la \"Type G\" pass\u00f2 a 35 CV di potenza fiscale, dando cos\u00ec inizio alla storia delle Panhard &amp; Levassor di tale fascia fiscale.\nI primi modelli da 35 CV.\nLa \"Type G\" prosegu\u00ec la sua carriera commerciale per altri tre anni circa: nei primi mesi del 1905 la produzione cess\u00f2 e questo modello venne sostituito dalla Type O, nella quale il motore mantenne lo stesso frazionamento e la medesima cilindrata, ma si tratt\u00f2 di fatto di un motore \"S4L\" appartenente alla famiglia dei motori Centaure all\u00e9g\u00e9. Anche il cambio a 4 marce sub\u00ec alcuni aggiornamenti. Alla fine del 1905, la \"Type O\" venne sostituita dalla Type U1 35CV, disponibile anche nella versione da 24 CV fiscali (con motore da 5313 cm3) ed equipaggiata con un nuovo 4 cilindri in linea da 7360 cm3. Tale motore era caratterizzato anche da altri aggiornamenti, come gli assi a camme racchiusi in un carter d'alluminio e lubrificati costantemente e l'albero a gomiti su 5 supporti di banco con amovibili nella met\u00e0 inferiore, in modo da rendere possibile lo smontaggio dell'albero a gomiti stesso senza dover sollevare l'intero propulsore. Nel mese di giugno del 1909, alla \"Type U1\" venne affiancata la Type U5, una vettura da 30 CV fiscali equipaggiata con un 6 cilindri, in questo caso da 4950 cm3. Tale modello, dopo pochi mesi, vale a dire alla fine del 1909, venne spostato al segmento delle vetture da 24 CV fiscali. Nell'aprile del 1910, la \"Type U1\" venne nuovamente affiancata, ma in seguito anche sostituita dalla Type Y, sempre con motore a 6 cilindri, oramai divenuto uno status symbol per le vetture ai massimi livelli della gamma Panhard &amp; Levassor. Il motore della \"Type Y\" aveva una cilindrata di 6597 cm3, con una cilindrata unitaria di ben 1,1 litri. Vale la pena ribadire che tutti i modelli citati finora montavano una trasmissione a catena. Alla \"Type Y\" da 35 CV fiscali si affianc\u00f2 a sua volta la Type U8 da 30 CV fiscali, lanciata anch'essa nei primi mesi del 1910 e spinta da un motore simile a quello della \"Type U5\", ma con alcuni aggiornamenti di dettaglio, un modello che a partire dall'inizio del 1911 verr\u00e0 anch'esso spostato nella fascia delle vetture da 24 CV fiscali. Quanto alla \"Type Y\", nel corso del 1912 essa verr\u00e0 a sua volta spostata nella poco rappresentata fascia di vetture da 28 CV fiscali dove rimarr\u00e0 fino al termine della sua produzione, avvenuta nel corso del 1915. \nTutta questa serie di cambiamenti nella classificazione fiscale di questi modelli, un rimescolamento che coinvolse anche altri modelli della gamma, ebbe come effetto quello di ridimensionare drasticamente la parte alta della gamma stessa, dove scomparvero praticamente tutti i modelli fino a quel momento prodotti, a tal punto che la neonata Type X18 da 30 CV fiscali, lanciata nel luglio del 1912, divenne la nuova top di gamma quando fino a due anni prima tale ruolo era affidato alla Type U4 da ben 65 CV fiscali e motore da 12 litri !!! La \"Type X18\" fu la prima Panhard &amp; Levassor nel suo segmento a montare finalmente la pi\u00f9 moderna trasmissione a giunto cardanico, ma soprattutto a montare il nuovo motore RK6F con valvole a fodero, realizzato su brevetto Knight. Tale motore rimase fedele all'architettura a 6 cilindri in linea e mantenne anche il vecchio valore di cilindrata, che rimase sempre di 6597 cm3. Nell'ottobre del 1913, invece, vi fu il ritorno di un modello da 35 CV fiscali, ossia la Type X24, anch'essa equipaggiata con un motore avalve, ma da 7360 cm3 di cilindrata. Nonostante la cilindrata maggiore rispetto a quella della \"Type X18\", il motore della \"Type X24\" era frazionato in appena 4 cilindri, per una cilindrata unitaria di ben 1840 cm3. \nGli anni '20 e gli ultimi modelli.\nMentre la \"Type X18\" venne tolta di listino nel luglio del 1914, in concomitanza con lo scoppio della Prima Guerra Mondiale, la \"Type X24\" rimase in produzione fino a dopo la fine del conflitto, unica rappresentante delle Panhard &amp; Levassor da 30 e 35 CV fiscali, dal momento che, come gi\u00e0 detto, la \"Type Y\" era stata da tempo spostata al segmento delle vetture da 28 CV fiscali. Ma quando anche la \"Type X24\" scomparve dai listini, ossia nel novembre del 1919, per due anni e mezzo non si ebbero pi\u00f9 modelli di lusso nella gamma della casa di avenue d'Ivry, i cui modelli top di gamma non arrivarono che a 20 CV fiscali. Fu infatti solo nel maggio del 1922 che si ebbe un ritorno della Panhard &amp; Levassor in tale segmento, con il lancio della Type X38, primo modello della casa parigina a montare un motore ad 8 cilindri, in questo caso con una cilindrata di 6350 cm3. Tale modello rimarr\u00e0 in listino fino al 1930, anche se nel corso dei suoi otto anni di carriera commerciale evolver\u00e0 assumendo altre sigle: la Type X42 sostituir\u00e0 nel 1923 la \"Type X38\" differenziandosene sostanzialmente per la presenza dei freni anche all'avantreno e per la misura del passo allungata. Analogamente, alla fine del 1924 la \"Type X42\" evolver\u00e0 nella Type X54, dotata di un nuovo sistema di avviamento che comport\u00f2 una nuova dinamo montata all'uscita dell'abero a gomiti e di conseguenza una calandra modificata per poter ospitare tale dispositivo. Le prime consegne della \"Type X54\", tuttavia, non si ebbero che nella primavera del 1925. Fu questa l'ultima evoluzione nel segmento delle Panhard &amp; Levassor da 35 CV. La produzione della \"Type X54\" cess\u00f2 nel luglio del 1930. Tre mesi dopo, al suo posto verr\u00e0 introdotta la 8DS.\nTabella riepilogativa.\nDi seguito vengono riepilogate le caratteristiche relative ai modelli da 24 CV fiscali prodotti dalla Panhard &amp; Levassor nel corso degli anni:"}
{"id": "1183030", "revid": "320578", "url": "https://it.wikipedia.org/wiki?curid=1183030", "title": "1\u00b0 Bersaglieri", "text": ""}
{"id": "1183032", "revid": "661526", "url": "https://it.wikipedia.org/wiki?curid=1183032", "title": "Antonio Mazzi", "text": "Biografia.\nDiplomato al liceo del Seminario vescovile di Verona nel 1950, consegue lo studio in Teologia e si laurea in Filosofia all'Universit\u00e0 degli Studi di Ferrara. Nella stessa citt\u00e0 viene ordinato il 26 marzo 1956 nella congregazione dei Poveri Servi della Divina Provvidenza, fondati da San Giovanni Calabria a Verona nel 1907.\nOpera sociale.\nDal 1955 al 1969 partecipa e presto diviene responsabile di diverse iniziative di assistenza e formazione per giovani: prima la Citt\u00e0 del Ragazzo di Ferrara e la Casa di Formazione a Ronc\u00e0, poi del Centro Giovanile della parrocchia San Filippo Neri, nella borgata romana di Primavalle.\nContemporaneamente, tra il 1962 e il 1965 a Roma e Milano frequenta alcuni corsi di specializzazione di psicologia e psicopedagogia, quindi si trasferisce a Bologna dove studia Psicoanalisi delle istituzioni presso la facolt\u00e0 di Pedagogia speciale con Andrea Canevaro.\nA seguito della legge sull'obiezione di coscienza al servizio militare, nel 1974 ottiene una Convenzione con la Direzione Generale per la Leva (LEVADIFE) del Ministero della difesa in favore degli obiettori di coscienza.\nNel 1975 attua, con la Regione Veneto e l'Universit\u00e0 Cattolica del Sacro Cuore di Milano, un programma di iniziative volte a inserire i giovani con disabilit\u00e0 all'interno dei corsi di formazione professionale per normodotati.\nLa comunit\u00e0 Exodus.\nDal 1979 \u00e8 direttore dell'Opera don Calabria di Milano in via Pusiano, a ridosso del Parco Lambro. La gravit\u00e0 evidente del fenomeno della tossicodipendenza lo spinge all'ideazione del \"Progetto Exodus\" e alla fondazione della Comunit\u00e0 Exodus, che nasce nel 1980 per il recupero di ragazzi tossicodipendenti. ottiene dal Comune la Cascina \"Molino Torrette\", che diventer\u00e0 la sede madre della Comunit\u00e0 e dei Progetti Exodus. Da l\u00ec partiranno anche varie altre attivit\u00e0 dirette al territorio milanese.\nDal 1997 avvia una serie di iniziative chiamate \"Tremenda Voglia di Vivere\", tra le quali l\"'Agenda Tremenda\", un diario scolastico pubblicato annualmente fino a oggi.\nAttivit\u00e0 nei mezzi di comunicazione.\nGiornalista professionista, fin dall'inizio ha collaborato e collabora con la stampa: \"Famiglia Cristiana\", \"Corriere della Sera\", \"La Stampa\", \"Il Giorno\", \"Avvenire\", \"Jesus\" sono le maggiori testate.\nFrequentemente invitato da varie reti televisive e radiofoniche in dibattiti e incontri su temi sociali di attualit\u00e0, soprattutto tossicodipendenza, educazione, famiglia, emarginazione, negli anni novanta ha partecipato regolarmente a molti programmi televisivi italiani, dei quali il pi\u00f9 popolare \u00e8 stato \"Domenica In\".\nDa alcuni anni tiene su TV2000 la rubrica \"Lettera a don Mazzi\", in cui risponde alle lettere inviate da giovani e famiglie. Tiene un programma annuale fisso su Odeon TV con il titolo \"Bussa alla mia Porta\". Su RTL 102.5 ha la \"pillola\" infrasettimanale \"Don Mazzi d\u00e0 i numeri\".\nRiconoscimenti.\nHa ricevuto tre lauree honoris causa in pedagogia, rilasciate dall'Universit\u00e0 degli Studi di Palermo nel 1994, dall'Universit\u00e0 degli Studi di Lecce nel 1996 e dall'Universit\u00e0 degli Studi di Macerata nel 2004.\nOpere parziali.\n\u00c8 autore di varie decine di libri. Tra i pi\u00f9 recenti:"}
{"id": "1183035", "revid": "287204", "url": "https://it.wikipedia.org/wiki?curid=1183035", "title": "Cuvetta", "text": "La cuvetta \u00e8 il contenitore che contiene il campione da analizzare in un'analisi spettrofotometrica o spettrofotofluorimetrica.\nSi tratta di un contenitore di forma prismatica a base quadrata o rettangolare realizzato in vetro ottico, quarzo, polimetilmetacrilato o altra materia plastica, in funzione del campo di lunghezze d'onda in cui verr\u00e0 condotta l'analisi e della natura del campione che dovr\u00e0 contenere. \nNel caso che la lunghezza d'onda sia nell'ultravioletto o comunque prossima ad esso si utilizzano cuvette realizzate in quarzo.\nIn alcuni casi vengono usate provette di quarzo a sezione circolare, aventi spessore controllato in modo da garantire comunque una buona riproducibilit\u00e0 dei risultati.\nOltre all'inerzia chimica del materiale al contatto col campione, la scelta del materiale dev'esser tale per cui la parete della cuvetta attraversata dal raggio luminoso sia completamente trasparente alle lunghezze d'onda in cui l'analisi viene condotta, e non produca quindi un abbassamento del rapporto segnale/rumore, che andrebbe a discapito dell'accuratezza dell'analisi.\nCaratteristica della cuvetta \u00e8 anche la sua lunghezza, detta \"cammino ottico\"; il cammino ottico \u00e8 un parametro costruttivo della cuvetta, dato che i valori analitici letti durante l'analisi sono funzione dello spessore di campione attraversato, come evidenziato dalla legge di Lambert-Beer. Nella spettrofotometria in campo ultravioletto e della luce visibile, la maggior parte delle analisi viene condotta con cuvette il cui cammino ottico \u00e8 di 1 cm.\nLe cuvette possono essere completamente aperte nel loro lato superiore, oppure essere chiuse ed ospitare attacchi per tubicini che consentono di collegare la cuvetta ad una pompa peristaltica o altro dispositivo. Questo consente di riempire e svuotare le cuvette quando il campione \u00e8 pericoloso da maneggiare o quando \u00e8 utile automatizzare le operazioni di misura.\nQuando sono impiegate in spettrofotofluorimetri, le cuvette sono lavorate otticamente su tutti e quattro i lati poich\u00e9 il contenuto viene illuminato secondo una direzione da un raggio di luce eccitante (usualmente da un monocromatore nell'ultravioletto), mentre la luce emessa viene rilevata secondo una direzione perpendicolare alla direzione del raggio eccitante."}
{"id": "1183040", "revid": "599013", "url": "https://it.wikipedia.org/wiki?curid=1183040", "title": "Ta Keo", "text": "Ta Keo (in lingua khmer: \u1794\u17d2\u179a\u17b6\u179f\u17b6\u1791\u178f\u17b6\u1780\u17c2\u179c) \u00e8 un tempio-montagna, in Angkor (Cambogia), probabilmente il primo ad essere stato costruito totalmente in arenaria dai Khmer.\nDescrizione.\nTa Keo fu iniziato da Jayavarman V, figlio di Rajendravarman, il costruttore del Pre Rup. Come il Pre Rup, Ta Keo ha cinque torri santuario disposte a quinconce, che si ergono sul livello superiore di una piramide a gradoni di cinque piani circondata da un fossato, in una rappresentazione simbolica del Monte Meru.\nIl suo aspetto particolarmente massiccio \u00e8 dovuto all'assenza di decorazioni esterne, dato che i lavori di scolpitura erano appena iniziati quando furono interrotti, oltre che ad un uso elaborato di effetti prospettici. \u00c8 considerato un esempio del cosiddetto stile Khleang.\nL'asse principale del tempio va da Est a Ovest. Una strada lastricata sopraelevata lunga 500\u00a0metri congiunge l'ingresso orientale a un approdo che d\u00e0 sul Baray orientale, con il quale il Ta Keo era in stretta relazione. Gli argini esterni del fossato che un tempo circondava il tempio misurano 255\u00a0m per 195\u00a0m.\nI primi due livelli della piramide sono due ampie terrazze. La prima misura 122\u00a0m per 106\u00a0m ed il suo muro di arenaria, su una base in laterite, costituisce la recinzione pi\u00f9 esterna. Lungo il lato est vi sono due lunghe costruzioni a galleria, illuminate da finestre dotate di balaustrate, il cui tetto era probabilmente fatto di legno e tegole.\nLa seconda terrazza si eleva di 5,5\u00a0m sopra la prima. Entrambe hanno un gopura in corrispondenza di ciascuno dei quattro punti cardinali. Ogni gopura ha tre ingressi indipendenti e una torre centrale con una copertura fatta di piani sempre pi\u00f9 piccoli a salire.\nSul bordo della seconda terrazza, una galleria senza soluzione di continuit\u00e0 larga 1,4\u00a0m costituisce il muro di recinzione interno. Le sue finestre si aprono solo verso l'interno e misura 80\u00a0m per 75\u00a0m. \u00c8 un elemento davvero interessante del tempio, in quanto non ha porte vere e proprie e sembra avere funzioni puramente decorative. \u00c8 il primo esempio di galleria Khmer (assieme a quella del Phimeanakas). Nei templi precedenti (ad esempio il Pre Rup) si trovano delle lunghe costruzioni che seguono i muri di recinzione senza continuit\u00e0. La galleria non ha un tetto in pietra, probabilmente anch'essa (come le costruzioni della terrazza inferiore) era dotata di un tetto in legno e tegole.\nNegli angoli del lato orientale della seconda terrazza vi sono due costruzioni, versioni pi\u00f9 corte degli edifici a galleria ben pi\u00f9 lunghi della prima terrazza. Spostandosi verso l'asse centrale si trovano due piccole \"biblioteche\", con ingresso a ovest e finestre cieche ai piani superiori.\nLa piramide quadrata finale si innalza di 14\u00a0metri sopra la seconda terrazza come un corpo unico, visto che i tre gradoni che la costituiscono hanno spaziature laterali scarse e percorribili con difficolt\u00e0, tanto che le quattro scalinate che portano alla sommit\u00e0 non hanno soluzione di continuit\u00e0.\nAlla base misura 60\u00a0m di lato, mentre lo spiazzo sulla sommit\u00e0 misura 47\u00a0m di lato e si trova 21.5\u00a0metri sopra il livello del terreno. L'assenza di decorazioni esterne le dona un aspetto davvero massiccio. Peraltro sulla facciata est sono ancora visibili, per quanto danneggiati, degli abbozzi delle decorazioni esterne interrotte, consistenti di immagini floreali in bassorilievo. Ai piedi della ripidissima scalinata orientale vi \u00e8 una statua di Nandi a riposo, a conferma che Ta Keo fosse un tempio dedicato originariamente a Shiva.\nLe quattro torri santuario d'angolo sulla sommit\u00e0 sono posizionate ciascuna su un proprio basamento alto 0,8\u00a0m e si aprono verso i quattro punti cardinali con vestiboli sporgenti dal corpo della costruzione. La torre centrale, che domina le altre dal suo basamento alto ben 4\u00a0metri, ha una pianta simile ma con vestiboli doppi. Nelle camere dei santuari (larghe circa 4\u00a0metri) e attorno alle torri sono stati ritrovati frammenti di linga e parecchie statue. La cima della torre centrale raggiunge l'altezza di 45\u00a0metri sul livello del suolo.\nStoria.\nJayavarman V successe a suo padre, Rajendravarman, nel 968 d.C., appena decenne. I primi anni del suo regno furono caratterizzati da rivolte interne e gli alti funzionari e i generali cui doveva necessariamente appoggiarsi detenevano l'effettivo potere. All'et\u00e0 di diciassette anni (nel 975 d.C.), inizi\u00f2 la costruzione del suo tempio di stato, attualmente conosciuto come Ta Keo, che fu dedicato intorno all'anno 1000. Nelle iscrizioni del tempo \u00e8 chiamato \"Hemagiri\" o \"Hemasringagiri\" (\"la montagna dalle cime dorate\"). Il tempio rimane incompiuto. Yogisvarapandita, un prete di alto lignaggio che divenne ministro di Suryavarman I e \"ricevette in dono\" il tempio dal Re molti anni pi\u00f9 tardi, racconta nelle iscrizioni che un fulmine colp\u00ec il tempio ancora in costruzione, un pessimo presagio, cosicch\u00e9 i lavori furono interrotti. Forse i lavori furono interrotti semplicemente a seguito della morte di Jayavarman V, dato che la successione non fu lineare e le relative lotte si protrassero per anni. In effetti il tempio fu centro di culto continuativamente fino al tredicesimo secolo e lo stesso Yogisvarapandita praticava rituali religiosi presso gli altari dei primi livelli del tempio.\nUn termine strettamente connesso a Hemasringagiri \u00e8 \"Jayendranagari\" (che in sanscrito significa \"capitale del re vittorioso\"), la residenza reale o forse la nuova capitale di Jayavarman V. Peraltro le testimonianze archeologiche di tale ipotetico complesso sono molto scarse. Al giorno d'oggi rimane solo una torre a sud-ovest del tempio, simile alle torri d'angolo del Ta Keo, con un insolito ingresso unico verso sud."}
{"id": "1183059", "revid": "287204", "url": "https://it.wikipedia.org/wiki?curid=1183059", "title": "Panhard &amp; Levassor 50CV e 65CV", "text": "Con le sigle 50CV e 65CV, applicate alla produzione della Casa automobilistica francese Panhard &amp; Levassor, si intendono due famiglie di autovetture della fascia di gran lusso presenti nei listini Panhard &amp; Levassor dal 1905 al 1910.\nProfilo.\nQueste due famiglie costituirono l'apice della produzione Panhard &amp; Levassor durante il primo decennio del Novecento. Furono prodotte in pochi esemplari, vista la loro estrema esclusivit\u00e0, che ne faceva vetture per pochissimi. All'inizio del Novecento, la produzione della Panhard &amp; Levassor stava virando con decisione verso segmenti di lusso sempre pi\u00f9 esclusivi, per arrivare appunto al gennaio del 1905, quando venne lanciato il primo dei modelli top di gamma, ossia la Type Q, caratterizzata da un'architettura strutturale di tipo convenzionale, con telaio a longheroni e traverse in acciaio, sospensioni ad assale rigido, motore anteriore longitudinale e trazione posteriore. Il piatto forte di questo modello era rappresentato dal motore, un'enorme unit\u00e0 a 4 cilindri in linea da ben 10560 cm\u00b3 di cilindrata. Tale motore apparteneva alla famiglia Centaure all\u00e9g\u00e9 ed era caratterizzato dalla distribuzione a due assi a camme racchiusi in un carter di alluminio. Il cambio era di tipo manuale a 4 marce e la trasmissione era a catena.\nA partire dal mese di giugno del 1908, alla \"Type Q\" venne affiancata dalla Type U4, un modello da 65 CV fiscali, quindi ben al di sopra della gi\u00e0 esclusivissima \"Type Q\" da 50 CV fiscali. Ferme restando le caratteristiche di telaio e meccanica, la vettura montava un motore a 6 cilindri in linea da 12.020 cm3, mentre il cambio a 4 marce era di nuovo tipo rispetto a quello della \"Type Q\", ormai vice-top di gamma.\nI due modelli uscirono di produzione nel luglio del 1910: in totale ne vennero prodotti 124 esemplari, di cui solo 15 \"Type U4\" e 109 \"Type Q\".\nTabella riepilogativa.\nDi seguito vengono riepilogate le caratteristiche relative ai modelli da 24 CV fiscali prodotti dalla Panhard &amp; Levassor nel corso degli anni:"}
{"id": "1183062", "revid": "767487", "url": "https://it.wikipedia.org/wiki?curid=1183062", "title": "Stribog", "text": "Stribog (altres\u00ec scritto Strzybog, in cirillico: \u0421\u0442\u0440\u0438\u0431\u043e\u0433), era il dio slavo del vento, del cielo e dell'aria o anche dei turbini e delle tempeste.\nLa classificazione di \"Stribog\", per\u00f2, \u00e8 abbastanza ipotetica in quanto l'esiguo numero di fonti che riconducono a questo dio non consentono di tracciarne il profilo con certezza.\nGli unici due testi che parlano di esso, infatti, sono la \"Cronaca degli anni passati\", dove viene menzionato come una delle sei divinit\u00e0 del Canone di Vladimir e il \"Canto della schiera di Igor\" dove vengono citati i venti, nipoti di Stribog, che soffiano le frecce contro l'esercito di Igor.\nStribog, che similarmente agli altri dei del pantheon slavo aveva un suo idolo sulla collina di Kiev, sub\u00ec lo stesso destino di altre divinit\u00e0: con la cristianizzazione, venne assimilato al soffio dello spirito santo. \nIn tutti i casi, almeno folkloristicamente, \u00e8 ancora presente nell'immaginario collettivo: al giorno d'oggi i contadini slavi dicono ancora: \u00ab Se il vento \u00e8 calmo \u00e8 perch\u00e9 Stribog suona il flauto \u00bb."}
{"id": "1183063", "revid": "228587", "url": "https://it.wikipedia.org/wiki?curid=1183063", "title": "Cellule ossintiche", "text": "Le cellule ossintiche, dette anche cellule parietali o cellule oxintiche o delomorfe, sono delle ghiandole localizzate nel corpo e nel fondo gastrico. Sono responsabili della secrezione di acido cloridrico e del fattore intrinseco di Castle, e sottostanno a regolazione neuro-ormonale. In particolare acetilcolina, istamina e gastrina fungono da fattori stimolanti attraverso il legame rispettivamente con recettori M3, H2 e CCK-B/gastrina, mentre somatostatina, ed EGF (\"Epidermal Growth Factor\") risultano i fattori inibitori.\nLe cellule ossintiche sono oggetto di attacco autoimmunitario in una patologia chiamata gastrite cronica atrofica autoimmune. Tale condizione si caratterizza per la presenza in circolo di auto-Ab diretti contro le cellule parietali e ci\u00f2 provoca un deficit di HCl e, soprattutto, di fattore intrinseco; nel paziente si verifica quindi la comparsa di anemia perniciosa, un'anemia megaloblastica da deficit di vitamina B12 (cobalamina), con eritrociti circolanti di dimensioni superiori alla norma (MCV&gt;96 fL). Tale vitamina infatti, senza il legame col fattore intrinseco, non pu\u00f2 essere assorbita dalle cellule enteriche e quindi viene persa con le feci."}
{"id": "1183066", "revid": "486946", "url": "https://it.wikipedia.org/wiki?curid=1183066", "title": "Fortis juventus", "text": ""}
{"id": "1183067", "revid": "339392", "url": "https://it.wikipedia.org/wiki?curid=1183067", "title": "Castello normanno di Arena", "text": ""}
{"id": "1183068", "revid": "486946", "url": "https://it.wikipedia.org/wiki?curid=1183068", "title": "Asd fortis juventus 1909", "text": ""}
{"id": "1183071", "revid": "1305772", "url": "https://it.wikipedia.org/wiki?curid=1183071", "title": "Sweeney Todd", "text": ""}
{"id": "1183072", "revid": "830939", "url": "https://it.wikipedia.org/wiki?curid=1183072", "title": "Provincia di Mountain", "text": "Provincia di Mountain \u00e8 una provincia delle Filippine, situata nell'interno della parte settentrionale di Luzon, nella Regione Amministrativa Cordillera.\nIl capoluogo \u00e8 Bontoc.\nStoria.\nLa Mountain Province fu creata nel 1908 dagli statunitensi e comprendeva pressoch\u00e9 tutta l'area montuosa della Cordillera Central. Con il Republic Act n.4695 del 18 giugno 1966 avvenne uno smembramento che port\u00f2 alla creazione delle province di Ifugao, Benguet e Kalinga-Apayao (inizialmente unite e poi divise a loro volta).\nMountain Province assunse quindi le attuali dimensioni, molto ridotte rispetto alle originali.\nGeografia fisica.\nMountain Province confina con le seguenti province: a nord con Abra e Kalinga, ad est con Isabela, a sud con Ifugao e Benguet e ad ovest con Ilocos Sur.\nQuesta provincia non ha sbocchi sul mare e per l'83% il suo territorio \u00e8 coperto dalle montagne della Cordillera Central, mentre il suolo classificato come foresta \u00e8 pi\u00f9 del 75%.\nGeografia antropica.\nSuddivisioni amministrative.\nLa provincia di Mountain Province comprende 10 municipalit\u00e0:\nEconomia.\nL'attivit\u00e0 estrattiva \u00e8 la principale risorsa della Mountain Province e riguarda rame e oro ma anche materiali non metallici come gesso, argilla, sabbia e ghiaia.\nLa principale occupazione della popolazione \u00e8 di gran lunga l'agricoltura (frumento, frutta, miele e caff\u00e8), ed \u00e8 viva anche una grande tradizione artigianale legata alla lavorazione del legno e soprattutto alla tessitura che \u00e8 la vera peculiarit\u00e0 di questa provincia.\nIn crescita il turismo legato alle bellezze naturali tra le quali spiccano numerose cascate."}
{"id": "1183073", "revid": "1543377", "url": "https://it.wikipedia.org/wiki?curid=1183073", "title": "Tiro alla fune ai Giochi della III Olimpiade", "text": "Il tiro alla fune alla III Olimpiade fu rappresentato da un evento. Vi parteciparono sei squadre provenienti da tre nazioni. Gli eventi si sono svolti a St. Louis all Francis Field dal 31 agosto 1904 al 1\u00ba settembre 1904.\nEventi.\nPrimo turno.\nIl primo turno \u00e8 ad eliminazione diretta.\nSemifinali.\nLe squadre eliminate in semifinale accedono alla semifinale 2\u00ba-3\u00ba posto.\nFinale.\nIl vincitore vince la medaglia d'oro mentre lo sconfitto gioca contro il vincitore della sfida tra le squadre eliminate in semifinale nella finale 2\u00ba-3\u00ba posto.\nSemifinale 2\u00ba-3\u00ba posto.\nIl vincitore di questo match si qualifica alla finale 2\u00ba-3\u00ba posto.\nFinale 2\u00ba-3\u00ba posto.\nLa squadra di New York non si present\u00f2 in campo e la medaglia d'argento venne vinta dal Saint Louis No. 1.\nLa medaglia di bronzo venne vinta dal Saint Louis No. 2."}
{"id": "1183082", "revid": "125954324", "url": "https://it.wikipedia.org/wiki?curid=1183082", "title": "Ian Dury", "text": "Biografia.\nDa bambino, quando aveva solo sette anni, si ammala di poliomielite. Guarisce, ma la malattia gli lascia difficolt\u00e0 motorie alla parte sinistra del corpo.\nNei primi anni settanta lavora al Collegio delle Arti di Canterbury, mentre con il suo gruppo, i Kilburn and the High Roads (Kilburn High Road \u00e8 una strada di Londra) suona nel circuito dei pub londinesi. Dopo l'incontro con Chaz Jankel, unitosi alla sua band nel 1976, trasforma il nome del gruppo in Ian Dury and The Blockheads.\nRaggiunge la popolarit\u00e0 grazie anche al singolare slang in stile cockney che utilizza nei testi. Il successo internazionale arriva improvvisamente nel 1977 con la canzone \"Sex &amp; Drugs &amp; Rock &amp; Roll\" - da lui scritta in coppia con Jankel - che rimarr\u00e0 la canzone pi\u00f9 famosa della sua carriera.\nNello stesso anno esce il primo album dei Blockheads, \"New Boots and Panties!!\", che rimane in classifica per due anni. Nel dicembre 1978 esce \"Hit me with your rhythm stick\", che diventa numero uno in Inghilterra.\nAlla carriera di musicista ha affiancato una carriera di attore che lo ha visto protagonista di svariati film cinematografici e opere televisive, per un totale di 25 titoli. Tra essi prende parte al film \"Pirati\" di Roman Pola\u0144ski, \"Il cuoco, il ladro, sua moglie e l'amante\" di Peter Greenaway, \"Dredd - La legge sono io\" di Danny Cannon e \"Il corvo 2 - La citt\u00e0 degli angeli\" di Tim Pope.\nDury muore a 57 anni dopo una lunga battaglia contro il cancro. L'ultima sua registrazione vocale \u00e8 presente nel brano \"Drip Fed Fred\", realizzato in collaborazione con i Madness."}
{"id": "1183084", "revid": "123645800", "url": "https://it.wikipedia.org/wiki?curid=1183084", "title": "Kiki Vandeweghe", "text": "Carriera.\nNato in Germania Ovest dove il padre Ernie Vandeweghe (1928-2014), ex giocatore NBA di buon livello, era di stanza con l'aviazione, si trasfer\u00ec negli Stati Uniti, in California, per frequentare le scuole superiori. Terminato il liceo, riusc\u00ec ad iscriversi al prestigioso college di UCLA, famoso per la grande tradizione nella pallacanestro. Nel torneo NCAA fu due volte \"All-American\", e guid\u00f2 i \"Bruins\" alla finale del 1980 (persa contro Louisville).\nNella National Basketball Association venne accolto con interesse, e i Dallas Mavericks lo scelsero al primo giro del Draft NBA 1980, con la 11\u00aa chiamata assoluta. Subito dopo il draft, i Mavericks lo cedettero ai Denver Nuggets, visto il rifiuto del giocatore di trasferirsi a Dallas. Vandeweghe, ala di 2 metri e 3 centimetri dal tiro medio-lungo devastante, dimostr\u00f2 in breve un grande potenziale, spiccando in particolare per le sue doti di ottimo realizzatore: nel 1982, al suo 2\u00ba anno, raggiunse la barriera dei 20 punti di media a partita, e si mantenne al di sopra di questo standard per ben sette stagioni consecutive (fino al 1988). Nel 1984, fu il leader dei Nuggets per punti segnati (3\u00ba in tutta la NBA), con il massimo in carriera di 29,4 a partita, nonostante giocasse nella stessa formazione di grandi giocatori e realizzatori come Alex English e Dan Issel. Dal 1985 ha giocato con i Portland Trail Blazers, fino ad interrompere il rapporto con loro a met\u00e0 stagione 1988-89 per passare ai New York Knicks per altri 3 anni.\nNel 1993 vest\u00ec invece la maglia dei Los Angeles Clippers.\nDal 2001 ha occupato la carica di general manager nei Denver Nuggets, con risultati pi\u00f9 o meno apprezzati. Nella stagione 2009/10 \u00e8 stato allenatore e general manager dei New Jersey Nets, con scarsi risultati (12 vittorie e 52 sconfitte).\nStatistiche e riconoscimenti.\nIn 13 stagioni e 810 partite disputate, ha avuto una media di 19,7 punti e 3,4 rimbalzi a partita, con buonissime percentuali al tiro del 52,5% dal campo (36,8% da tre punti) e 87,2% ai tiri liberi. \u00c8 stato convocato in 2 NBA All-Star Game (1983 e 1984), segnando in totale 21 punti, mentre \u00e8 stato il migliore della lega nel 1987 nella percentuale del tiro da 3 (48,1%) e secondo in quella dei liberi nel 1983 (87,5%) e 1985 (89,6%). La sua squadra ha sempre raggiunto i play-off in 12 delle 13 stagioni da lui giocate.\nThe \"Kiki Move\".\nKiki Vandeweghe ha perfezionato e reso caratteristico del suo gioco un movimento di attacco, proprio per questo rinominato \"Kiki Move\", che abbinato ad un buon tiro in sospensione pu\u00f2 rivelarsi molto produttivo.\nQuesto movimento si effettua principalmente partendo all'incirca dal perimetro o poco dopo; l'attaccante con la palla esegue prima un \"jab step\", ovvero una finta d'entrata da un lato, parte in palleggio dall'altro, esegue uno o due palleggi, si arresta a un tempo con un saltello indietro e tira in sospensione. Il vantaggio nell'utilizzo di questo movimento \u00e8 che consente di effettuare il tiro mantenendo una certa distanza dal difensore, che per contenere la penetrazione \u00e8 costretto ad arretrare bruscamente."}
{"id": "1183094", "revid": "1522738", "url": "https://it.wikipedia.org/wiki?curid=1183094", "title": "Umbrella Corporation", "text": "La Umbrella Corporation (anche nota come Umbrella Inc.) \u00e8 una societ\u00e0 immaginaria di biotecnologia presente nella serie dei videogame di \"Resident Evil\" e della saga cinematografica a essa ispirata. \u00c8 una grande industria internazionale e i suoi interessi includono farmaceutica, apparecchi medici, difesa e computer, oltre a operazioni clandestine che usano l'ingegneria genetica e le armi biologiche. La compagnia ha anche pi\u00f9 volti pubblici, attivit\u00e0 commerciali di produzione di cosmetici e beni di consumo.\nUn settore particolare dell'Umbrella opera come un esercito militare privato. Questo settore della societ\u00e0 mantiene un reparto di contenimento addestrato al salvataggio, riconoscimento e operazioni para-militari. In aggiunta a questo reparto di contenimento, l'azienda ha un reparto aereo, dotato di una flotta di aerei monomotori a getto da attacco al suolo AV-8B Harrier, aerei cargo C-130 capaci di atterraggi acquatici, elicotteri cargo CH-53 Sea Stallion, elicotteri d'attacco Hughes H-6 \u201cLittle Bird\u201d e altri mezzi per uso militare. La societ\u00e0 usa queste risorse per assicurare e proteggere i propri interessi oltre ai suoi impiegati di alto profilo.\nStoria.\nFondazione.\nL'Umbrella Corporation fu fondata nel 1968 da Lord Ozwell E. Spencer, un uomo discendente dalla Famiglia Reale Britannica. Il Dr. James Marcus e Lord Edward Ashford furono anch'essi coinvolti nella sua fondazione, ma fu Spencer la vera mente ideatrice della societ\u00e0, mentre Marcus e Ashford erano pi\u00f9 interessati ai potenziali utilizzi del Virus Progenitore, un nuovo tipo di virus che i tre uomini avevano scoperto di recente.\nQuando Edward Ashford mor\u00ec per un incidente con il virus nel 1968, Spencer fu capace di tenere lontano Marcus dalla guida della societ\u00e0 mentre egli l'avrebbe guidata per oltre trent'anni. Presto la Umbrella ricevette molti strumenti per le ricerche, e cominci\u00f2 molti studi su varie armi biologiche e virus quali - Virus T, Nemesis parasite e altri - ma fu il centro di ricerche di Arklay nei pressi di Raccoon City che divenne il pi\u00f9 famoso, assieme al vicino centro di addestramento personale di Arklay, che era utilizzato per l'addestramento del personale dell'Umbrella e inoltre conteneva le installazioni di laboratorio. Comunque fu scoperto dal ricercatore Albert Wesker che il potenziale militare del virus T non sarebbe mai venuto fuori a causa dei costi di ricerca e sviluppo, e che il centro di Arklay sembrava posto deliberatamente in un'area dove ogni perdita avrebbe causato un'incontrollabile esplosione.\nIn Spencer crebbe col tempo una certa diffidenza verso Marcus, ed era preoccupato che lo scienziato, che aveva ultimamente iniziato a fare un passo indietro con i suoi progetti di ricerca, potesse mettere in pericolo la sua posizione di figura chiave della Umbrella. Spencer programm\u00f2 il suo assassinio assieme a Wesker e William Birkin. Birkin infine prese il controllo delle sue ricerche.\nProdotti.\nUn fattore che contribuisce al successo della Umbrella sono i loro prodotti commerciali e non-letali. Tali prodotti includono:\nPersonale conosciuto.\nSig. Trent.\n\"Trent\" \u00e8 descritto come uomo di media altezza sempre ben vestito e molto curato, con la sua capigliatura nera tagliata corto. Molto evasivo nelle sue affermazioni, tende a trincerarsi dietro domande scomode con un sorriso alquanto enigmatico della sua bianchissima dentatura. Il suo ruolo \u00e8 dirigere la divisione della Umbrella Corporation situata a Raccoon City, dopo esserne stato assunto 6 mesi prima dell'incidente di Villa Spencer. Trent \u00e8 il figlio del professor \"James Darius\" microbiologo (alle dipendenza della Umbrella nel settore Ricerca e Sviluppo) e della moglie Hellen (dott.ssa in farmacologia). Darius dopo molte ricerche riusc\u00ec a sviluppare una formula per la riparazione dei tessuti arrivando fino a progettarne una miscela virale. La Umbrella capendo il potenziale tossico per gli affari, sottrasse la formula alla coppia e l'affid\u00f2 al giovane William Birkin. Da li a qualche tempo dopo nel laboratorio di Darius scoppi\u00f2 un incendio in cui morirono lui la moglie e tre fidati assistenti. L'incendio per\u00f2 non uccise l'unico figlio della coppia che era lontano per studi, il nome del ragazzo era \"Victor Darius\" poi convertito in \"James Trenton\". Ha un anello con una pietra d'Onice nera lavorata, l'anello \u00e8 soprannominato Black Hellen in onore della madre.\nApparizioni.\nFa la sua prima apparizione nel primo libro dell'autrice S.D. Perry \"Tyrant il distruttore\" in quanto incarica Jill Valentine di distruggere Villa Spencer dalle creature mostruose che la infestano consegnandole un minidisk contenente la mappa della villa. In \"Caliban Cove\" Trent consegna un plico di documenti a David Trapp. I documenti contengono informazioni per aiutare la squadra a risolvere gli enigmi che si presenteranno nello stabilimento. Ne \"La citt\u00e0 dei morti\" (\"Resident Evil: City of The Dead\") Trent incarica Ada Wong di recuperare un campione di virus-T. Ne \"L'orrore sotterraneo\" Trent dirotta l'aereo con i membri dell'ex team S.T.A.R.S., Claire Redfield e Leon Scott Kennedy verso l'aeroporto di Salt Lake City per recuperare un diario contenente informazioni sensibili alla Umbrella. In \"Nemesis\" Trent indica a Carlos Oliveira alcune informazioni che potrebbero risultargli utili per sopravvivere all'orrore di Raccoon City. In Codice Veronica ordina a Albert Wesker di recuperare un campione di virus T-Veronica.\nRodrigo Juan Raval.\nRodrigo \u00e8 un agente della Umbrella, il suo ruolo \u00e8 guardia carceraria di \"Rockfort Island\". Cattura Claire Redfield in uno dei quartier generali della Umbrella Inc. a Parigi. Dopo un attacco che contamina l'isola con del virus T, ritenendo inutile tenere la ragazza prigioniera la libera. Muore divorato da un verme gigante dopo aver incontrato Chris Redfield e avergli restituito l'accendino che gli aveva lasciato Claire. Stando ad alcune voci, la famiglia di Rodrigo vive e lavora da generazioni sull'isola.\nAppare in e nel romanzo Codice Veronica dove libera Claire Redfield per darle una possibilit\u00e0 di sopravvivere all'orrore di \"Rockfort Island\".\nBurnside.\nBurnside \u00e8 un camionista della Umbrella Corporation, il suo ruolo \u00e8 quello di semplice autotrasportatore. Un giorno viene catturato dagli agenti della Umbrella e viene inviato insieme al figlio sull'isola di \"Rockfort Island\". Dopo un l'attacco che contamina l'isola con del virus T ne rimane infettato. Viene \"ucciso\" dal figlio Steve Burnside mentre cerca di divorare Claire.\nAppare in e nel romanzo Codice Veronica, viene ucciso dal figlio Steve Burnside.\nFrederic Downing.\nFrederic Downing \u00e8 un ricercatore di alto livello dell'Umbrella Corporation.\nLa sua importanza all'interno della saga \u00e8 data dal fatto di essere stato colui che ha materialmente permesso alle ricerche relative al Virus T e al Virus G di non andare perdute con la distruzione di Raccoon City a seguito della fuga virale del 1998.\nFa la sua prima ed unica apparizione nel film in computer grafica \nUnit\u00e0 paramilitari.\nSpesso nella serie \"Resident Evil\", furono introdotte parecchie unit\u00e0 paramilitari appartenenti alla Umbrella.\nUnit\u00e0 di Forze speciali Umbrella.\nLe Unit\u00e0 di Forze Speciali Umbrella furono introdotte per la prima volta in \"Resident Evil 2\". La U.S.F.U. Alpha Team tent\u00f2 di sottrarre un campione del Virus G, causando la grande epidemia cittadina nel gioco. Il Delta Team appare nel prequel \"Resident Evil Zero\"; Il Delta Team fu inviato per far esplodere l'Ecliptic Express dopo il guaio accaduto, ma venne sopraffatto dalle sanguisughe e annientato. Il Delta Team era sotto il comando diretto di Wesker e Birkin."}
{"id": "1183095", "revid": "28592", "url": "https://it.wikipedia.org/wiki?curid=1183095", "title": "Notthingam", "text": ""}
{"id": "1183105", "revid": "113113079", "url": "https://it.wikipedia.org/wiki?curid=1183105", "title": "Son cubano", "text": "Il son cubano \u00e8 al contempo un genere musicale e un ballo di coppia nato a Cuba e, pi\u00f9 precisamente, a Santiago di Cuba tra la fine del XIX secolo e l'inizio del XX secolo. Secondo la gran parte degli storici affonda le sue origini nell'unione tra la struttura e la tradizione musicale spagnola con elementi e strumenti musicali caratteristici della musica afro-cubana. Sia in quanto ballo di coppia, ma soprattutto in quanto genere musicale, ha dato gli albori ai ritmi caraibici pi\u00f9 ballati oggi, primo fra tutti: la salsa. Assieme al Tango, lo si pu\u00f2 considerare il primo ballo di coppia in senso moderno. \nLa musica ed il ballo del son presero effettivamente piede nell'isola all'inizio del XX secolo, trovando, negli anni '20 e '30, la nascita di un vero e proprio fenomeno culturale.\nIl son deriva dal pi\u00f9 aristocratico danz\u00f3n, che a sua volta deriva dalla contradanza ed \u00e8 sicuramente il genere pi\u00f9 rappresentativo dell'isola, dal quale sono nati i ritmi e le melodie del Mambo negli anni 40, il cha cha cha e la salsa negli anni '50 e la timba negli anni '80.\nUscendo dall'Isla grande, anche la salsa detta \"Portoricana\" o \"Newyorkese\", sono stili sviluppatisi negli anni '70 a New York e Miami (quindi non a Portorico, dove come fenomeno di costume sono arrivati cos\u00ec come li conosciamo solo negli anni 90) e sono da considerare anch'essi derivanti dalla matrice cubana del Son.\nStoria.\nIl \"son\" nasce nelle zone di Santiago di Cuba alla fine dell'Ottocento. I contadini della zona, dopo il ritorno dal lavoro nei campi, si dilettavano in feste campestri chiamate changu\u00ec. In queste feste popolari ballavano e cantavano simulando e, talvolta, deridendo i padroni aristocratici. Non era insolito che gli schiavi andassero a \"sbirciare\" le feste che davano i padroni, sia per ammirare lo sfarzo che non potevano avere, sia per guardarli ballare.\nAll'epoca, il ballo aristocratico era il danz\u00f3n, che derivava da balli europei. I contadini avevano nella propria cultura il ritmo e le movenze delle rumba africana che gli era stata tramandata dagli schiavi africani deportati sull'isola. L'unione dei due stili ha creato il \"son\".\nLa diffusione avvenne per mezzo dei \"trova\", musicisti che giravano Cuba raccontando nelle loro canzoni le storie degli schiavi e che si esibivano in gruppetti di due o tre persone alla volta. Nel 1916 i fratelli Mart\u00ecnez fondarono il primo gruppo musicale ufficiale di \"son\": il \"Cuarteto Oriental\". I membri erano: Gerardo Mart\u00ednez (claves), Guillermo Castilla (botija), Ricardo Mart\u00ednez (tres) e Nery Cabrera (maracas). Il gruppo cominci\u00f2 a registrare nel 1918 con il nome di Sexteto Habanero.\nL'emergere del son cubano aument\u00f2 l'interazione tra la cultura spagnola e quella africana e permise ai musicisti neri sia di guadagnare esibendosi, sia di entrare in un ambiente (quello musicale) che prima era riservato solo agli europei. Nella Cuba del 1910 la cultura africana di qualsiasi genere era considerata \"volgare\" e barbara. Anche i contadini di colore considerati \"progressisti\" credevano fermamente nella superiorit\u00e0 dei bianchi. Pertanto, la musica con influssi africani in quel tempo era considerata musica da \"bambini\". Quando cominci\u00f2 a diffondersi sia tra i bianchi che tra i neri, la classe dirigente cominci\u00f2 a guardarla con preoccupazione, soprattutto per chi era amante della musica europea.\nNel 1922, con l'introduzione nel paese della radio, la popolarit\u00e0 de L'Avana si impenn\u00f2. La citt\u00e0 vide un sensibile incremento della mafia, poich\u00e9 in quel periodo in America vigevano le leggi proibizioniste, e l'isola divenne meta del turismo statunitense legato alla prostituzione e al gioco d'azzardo. Tra il 1925 e il 1928 il \"son\" visse un periodo di trasformazione in cui da genere di nicchia divenne la musica pi\u00f9 popolare dell'isola. Il punto di svolta fu quando il presidente Machado chiese pubblicamente all'orchestra Sonora Matancera di suonare alla sua festa di compleanno. Molti musicisti oltrepassarono i confini nazionali per andare ad esibirsi in America del nord e del sud, il diffondersi del son in altri stati contribu\u00ec alla sua popolarit\u00e0 nella stessa Cuba.\nAlcuni anni pi\u00f9 tardi, alla fine degli anni '20, i \"Sextetos\" divennero \"Septetos\" con l'introduzione di una cornetta. La popolarit\u00e0 aumentava e nascevano nuovi gruppi, tra i pi\u00f9 famosi c'era il Septeto Nacional, diretto da Ignacio Pi\u00f1eiro, che scrisse \"Echale salsita\" (la prima canzone in cui compare il termine salsa) e \"D\u00f3nde estaba anoche\". Nel 1928, \"El Manicero\" di Rita Montaner divenne la prima canzone cubana a entrare nella hit parade europea. Nel 1930 quella stessa canzone fu portata negli Stati Uniti e dove ebbe grande successo.\nNegli anni '40 comparve sulla scena Arsenio Rodr\u00edguez, che divent\u00f2 il musicista che maggiormente influenz\u00f2 il son. Egli introdusse gli assoli degli strumenti e le improvvisazioni, aggiunse altre trombe e percussioni, tutti strumenti che erano usati anche in precedenza, si pass\u00f2 cos\u00ec dai \"septetos\" ai \"conjuntos\". Con l'arrivo del mambo e del cha cha cha negli Stati Uniti, il son (padre degli altri due generi) divenne ancora pi\u00f9 popolare. Dopo la rivoluzione cubana, tutte le forme di musica afro-cubana contribuirono allo sviluppo della salsa, termine che i cubani rifiutavano fino a pochi anni prima. La popolarit\u00e0 massiccia che aveva raggiunto il \"son\" contribu\u00ec a valorizzare la cultura popolare afro-cubana e gli artisti che l'avevano creata. Tra i vari artisti che si affermarono in questo periodo va ricordato Carlos Puebla, autore della popolarissima \"Hasta siempre\", canzone dedicata all'eroe della rivoluzione Che Guevara.\nEvoluzione ed eredit\u00e0 del son.\nUn gruppo musicale di son \"originale\" comprendeva questi quattro strumenti: tres, g\u00fciro, bongo e kalimba. Successivamente la \"marimbula\" fu sostituita dal contrabbasso e si aggiunsero maracas, clave e trombe per formare i \"sextesos\" e i \"septetos\" degli anni '20. Successivamente fu aggiunto il pianoforte e si arriv\u00f2 al \"conjunto\", poi arrivarono i timbales, le congas, si aggiunsero strumenti a fiato e violini e i \"conjuntos\" diventarono vere e proprie orchestre.\nAlla fine degli anni '30, il periodo dorato del \"son classico\" era gi\u00e0 finito. I \"sextetos\" e i \"septetos\" che avevano visto una crescente popolarit\u00e0 furono sostituite dalle latin jazz band e dai \"conjuntos\". L'introduzione del tamburo, che era stato un importante contributo alla popolarit\u00e0 del son, apr\u00ec la strada ai ritmi afro-cubani. La musica che il son aveva contribuito a creare stava diventando la pi\u00f9 richiesta a Cuba. I gruppi di \"son classico\" erano costretti a disgregarsi, a cambiare genere oppure a tornare ad esibirsi solo per le comunit\u00e0 afro-cubane.\nAlla fine degli anni '40, molti avevano perso interesse per il son, anche i cubani pi\u00f9 conservatori. Uno dei motivi del declino fu che le orchestre che si formarono in quegli anni avevano aggiunto strumenti musicali, il che favoriva arrangiamenti molto pi\u00f9 elaborati, ritmiche pi\u00f9 sostenute e passaggi pi\u00f9 veloci. I generi nati negli anni '40, come il mambo, hanno molte caratteristiche derivate dal son. In particolare il \"son\" \u00e8 universalmente considerato il fondatore della salsa.\nIl son perse di popolarit\u00e0 a favore dei nuovi generi e non venne pi\u00f9 molto ascoltato nemmeno a Cuba, tranne che nella provincia di Santiago, dove \u00e8 tuttora suonato in quelle che da noi sarebbero considerate balere.\nNegli anni '40 e '50, ci fu un boom turistico a Cuba e la popolarit\u00e0 del jazz e della musica americana in genere favor\u00ec lo sviluppo di grosse band simili a quelle del jazz. Gli strumenti di queste band comprendevano: piano, basso, una vasta scelta di percussioni afro-cubane, e un cantante. Il repertorio cosmopolita affascinava il pubblico cubano e straniero, anche se si abbandonarono alcune sonorit\u00e0 tipicamente africane per avvicinarsi al gusto del pubblico occidentale. Inoltre, i produttori discografici aumentarono gli sforzi per incidere e diffondere i dischi delle \"big band\" e per creare nuovi generi che si rifacessero a quelle sonorit\u00e0, ormai divenute popolari in tutta Cuba.\nIl son di oggi.\nIl son \"tradizionale\" \u00e8 stato assimilato in altri generi, ed altri tipi di musica cubana e musica latina continuano ad usare lo stile generato dal son.. La nuova generazione di musica cubana comprende la pi\u00f9 nota salsa e la timba.\nLa caduta dell'URSS (maggior partner economico di Cuba) nel 1991, costrinse l'isola a incoraggiare il turismo per aumentare le entrate. La musica divenne cos\u00ec una delle attrazioni principali dell'isola.\nIl film e il successivo album \"Buena Vista Social Club\", usciti alla fine degli anni '90, rilanciarono la popolarit\u00e0 del genere musicale fino a farlo diventare un fenomeno mondiale. Grazie al gruppo di musicisti che hanno inciso quest'album e alla produzione cinematografica che ne \u00e8 seguita, il \"son\" \u00e8 stato riscoperto. Sebbene molti cubani non considerino rappresentativi dell'isola gli artisti che si sono esibiti in \"Buena Vista Social Club\", questi hanno avuto la capacit\u00e0 di far conoscere il son alle nuove generazioni sia a Cuba che nel resto del mondo, anche dove il son non era mai stato sentito prima.\nNegli ultimi anni sembra crescere nuovamente l'interesse nei confronti del Son, grazie ballerini e maestri che si esibiscono e che lo insegnano. "}
{"id": "1183108", "revid": "124907738", "url": "https://it.wikipedia.org/wiki?curid=1183108", "title": "Dell'arte della guerra", "text": "Dell'arte della guerra \u00e8 un'opera di Niccol\u00f2 Machiavelli scritta tra il 1519 e il 1520 e pubblicata l'anno seguente. Bench\u00e9 si tratti dell'unico lavoro storico-politico dell'autore pubblicato mentre questi era ancora in vita, \u00e8 un libro meno letto e conosciuto del \"Principe\" o dei \"Discorsi\", editi soltanto postumi.\nL'opera, in forma di dialogo, \u00e8 scritta con lo scopo, dichiarato in principio da Fabrizio Colonna (alter ego dello stesso Machiavelli): \nStruttura.\n\"Dell'arte della guerra\" \u00e8 diviso in sette \"libri\" preceduti da un proemio e composti da una serie di dialoghi tra Cosimo Rucellai, un amico di Machiavelli morto in giovane et\u00e0, e Fabrizio Colonna, con altri \"patrizi\" e membri della recente Repubblica fiorentina. Quest'opera \u00e8 dedicata a Lorenzo di Filippo Strozzi, \"patrizio fiorentino\".\nFabrizio \u00e8 affascinato dalle legioni romane dell'inizio della Repubblica e sostiene fortemente la possibilit\u00e0 di adattare quello stesso sistema alla Firenze rinascimentale.\nFabrizio domina la discussione con la sua conoscenza e saggezza. Gli altri personaggi fanno da semplici contraltari. I dialoghi, quindi, spesso si risolvono in monologhi di Fabrizio che indica come un esercito dovrebbe essere formato, allenato e organizzato.\nCritiche.\nCritiche all'opera di Machiavelli non sono mancate. In molti per sottolineare il carattere poco pratico dell'opera si rifanno alle parole di Matteo Bandello a Giovanni dalle Bande Nere: "}
{"id": "1183110", "revid": "21880", "url": "https://it.wikipedia.org/wiki?curid=1183110", "title": "Parco urbano Aguzzano", "text": ""}
{"id": "1183114", "revid": "963244", "url": "https://it.wikipedia.org/wiki?curid=1183114", "title": "Sutomore", "text": "Sutomore (\u0421\u0443\u0442\u043e\u043c\u043e\u0440\u0435), gi\u00e0 \"Spi\u010d\" (in italiano \"Spizza\") \u00e8 un centro abitato del Montenegro, compreso nel comune di Antivari.\nIn passato la localit\u00e0 segnava il confine fra l'Albania Veneta e l'Impero Ottomano.\nStoria.\nL'epoca veneziana.\nLe pi\u00f9 antiche menzioni di Spizza risalgono all'inizio del XIV secolo, quando viene nominata in un documento di privilegi concesso dal re di Serbia Stefano Uro\u0161 II Milotin al vicino monastero benedettino di Santa Maria di Ratac, edificato sull'omonimo promontorio. Nel Cinquecento Spizza \u00e8 nominata come fortezza, mentre nello stesso periodo risulta attestata l'attivit\u00e0 del monastero di Santa Maria come centro di cultura: il religioso \"Damiano di Santa Maria da Spici\" fece stampare a Venezia libri liturgici in lingua greca tra il 1524 e il 1553.\nIl dominio ottomano.\nQuando nel 1571 Venezia dovette cedere Antivari all'Impero Ottomano, il confine indietreggi\u00f2 fino a Spizza, facendo cadere la localit\u00e0 in terra turca ma appena al di fuori dei possedimenti veneziani. Da una relazione del 1614 risulta che il borgo era composto da 60 case e 150 uomini armati, capitanati da Giuro Marcou, mentre nello stesso secolo il borgo diede i natali a Marco Giorga (o Marko \u0110orga), che fu arcivescovo di Antivari dal 1696 al 1700. Sempre in epoca ottomana, da un diario di viaggio del 1807 si ricava che il paese - sottoposto al pasci\u00e0 di Scutari - era costituito da circa 200-300 case molto sparse. Di fatto Spizza era descritta come unione di varie frazioni: Zagrad, Berza, German e Gelibul.\nIl periodo austriaco.\nNel 1878, a seguito della disfatta ottomana nella guerra russo-turca, le potenze europee destinarono il tratto di costa ottomana intorno ad Antivari al Montenegro di fresca indipendenza per garantirne lo sbocco al mare, con l'eccezione del territorio di Spizza (35,9\u00a0km\u00b2 con 1.700 abitanti) che - per effetto dell'art. 29 del Trattato di Berlino - pass\u00f2 all'Impero austro-ungarico, diventando l'estrema propaggine meridionale della Dalmazia asburgica. Venne cos\u00ec a crearsi una nuova linea di confine, delimitata dal torrente o \"\u017deljeznica\".\nSpizza fu cos\u00ec annessa al capitanato distrettuale di Cattaro, figurando nei censimenti (in quello del 1890 l'italiano - inteso il \"veneto da mar\" - con 5 parlanti risultava essere ormai quasi estinto come lingua d'uso) e nella cartografia sempre col nome italiano. In seguito all'annessione austriaca della Bosnia ed Erzegovina l'articolo 29 del Trattato di Berlino fu modificato, ma non la parte riguardante la sovranit\u00e0 austriaca su Spizza, legando cos\u00ec definitivamente le sorti della cittadina alle successive vicende storiche della Dalmazia.\nOrigine del nome.\nIl toponimo italiano \"Spizza\" \u00e8 sorto per italianizzazione del toponimo slavo \"Spi\u010d\" in epoca veneziana: le prime menzioni scritte dell'abitato sono le forme \"Spi\u00e7\", \"Spi\u00e7i\" e \"Spi\u00e7o\" che compaiono in altrettanti documenti datati 1347, 1348 e 1404, mentre il toponimo italiano moderno pare consolidarsi nel secolo successivo, epoca in cui da due documenti (datati 1539 e 1542 e conservati nell'Archivio di Stato di Venezia) compaiono le forme \"Spizza\" e \"Spizzi\".\nLa secolare compresenza nella zona di una popolazione cattolica (croati e dalmato-italiani) ed ortodossa (serbo-montenegrini ed albanesi) \u00e8 dimostrata a Spizza nella chiesa di Santa Tecla da due altari per la celebrazione distinta del rito ortodosso e del rito cattolico.\nFrazioni.\nFino alla fine dell'Ottocento, il toponimo Spizza/Spi\u010d definiva un comune sparso, costituito da un agglomerato di frazioni intorno all'omonima baia; in particolare, netta la distinzione era tra l'abitato alto (Zagradje), presso l'antica fortezza, e il porticciolo di Sutomore, il cui nome con il corso del tempo ha finito con l'imporsi come denominazione collettiva per l'intero comune. Il toponimo slavo \"Spi\u010d\", dominante fino al secolo passato rispetto a Sutomore, \u00e8 comunque tuttora attestato in alcuni nomi geografici derivati, come quello della baia antistante (\"Spi\u010danski zaljev\", lett. \"Baia di Spi\u010d\") e del piccolo pianoro retrostante l'abitato (\"Spi\u010dansko polje\", lett. \"Piana di Spi\u010d\").\nBrca.\nAnticamente \"Berza\", \u00e8 situata non lontano alla costa, ai piedi del colle con le rovine del monastero benedettino di Santa Maria di Ratac.\n\u0160u\u0161anj.\nAnticamente nota con le grafie \"Sussani\", \"Susciani\" e \"Sciusciani\", vi sorge la chiesa di Santa Veneranda. L'abitato \u00e8 su una collina appena a nord del torrente che delimitava l'antico confine tra Turchia e Austria.\nSutomore.\nAnticamente \"Suttomore\" o \"Sutomore di Spizza\". Era l'antico borgo marinaro, oggi \u00e8 il centro della citt\u00e0 turistica. Per quanto riguarda l'origine del nome, a dispetto di un'etimologia popolare che, rifacendosi ad una leggenda locale, sostiene un nesso con \"suturisati\" (\"crollare\") e \"more\" (\"mare\"), il toponimo montenegrino \"Sutomore\" \u00e8 una forma alterata di \"Sancta Maria\" (il nome del monastero situato nelle vicinanze) per via di un fenomeno linguistico diffuso nell'area costiera dalmata (come \"Supetar\" per San Pietro e \"Sumartin\" per San Martino).\nZagra\u0111e.\nAnticamente \"Zagradje\" o \"Sagradie di Spizza\". \u00c8 la frazione alta, sul promontorio che domina la baia e sul quale i veneziani eressero la fortezza oggi nota col nome turco di \"Haj-Nehaj\" (Negai)."}
{"id": "1183116", "revid": "1573940", "url": "https://it.wikipedia.org/wiki?curid=1183116", "title": "Nembrotha milleri", "text": "Nembrotha milleri \u00e8 un mollusco nudibranchio della famiglia Polyceridae.\nDescrizione.\nCorpo di colore da grigio-verde a verde-scuro. Rinofori e parte terminale del ciuffo branchiale verde-neri. Ciuffo branchiale grande, diviso in tre ramificazioni principali a loro volta suddivise in cinque. Fino ai 6 centimetri.\nBiologia.\nSi nutre principalmente di ascidie."}
{"id": "1183119", "revid": "92723", "url": "https://it.wikipedia.org/wiki?curid=1183119", "title": "Andrea Anastasi", "text": "Biografia.\nSoprannominato \"Nano\" nell'ambiente pallavolistico perch\u00e9 alto \"solo\" 183 cm. Da giocatore ha indossato la maglia azzurra in ben 134 incontri vincendo gli Europei del 1989, la World League 1990 alla sua prima edizione e nel 1991e il mondiale in Brasile nel 1990 con lo splendido gruppo guidato da Julio Velasco. Il 28 maggio 1999 esordisce sulla panchina della Nazionale come allenatore dove rimarr\u00e0 sino alla fine 2002, dopo il 5\u00ba posto ai Mondiali in Argentina.\nCon la nazionale italiana ha vinto come allenatore un oro alla World league 1999 a Mar Del Plata in Argentina, un oro agli europei di Vienna del 1999, un oro alla World League 2000 a Rotterdam nei Paesi Bassi e un bronzo ai Giochi olimpici di Sydney. Nel 2001 un argento alla World League di Katowice in Polonia e un altro argento agli Europei di Ostrava nella Repubblica Ceca. Il 23 novembre 2005 diventa CT della Spagna, incarico che detiene sino agli Europei vinti nel settembre 2007.\nDal 16 ottobre 2007 e fino al termine dei mondiali del 2010 \u00e8 ritornato alla guida della nazionale italiana.\nDal 3 febbraio 2011 al 24 ottobre 2013 \u00e8 stato allenatore della nazionale polacca dove ha vinto molte medaglie, ma le pi\u00f9 prestigiose sono quella di argento alla Coppa Del Mondo in Giappone nel 2011 e la medaglia d'oro all'edizione del 2012 della World League (unica vittoria della Polonia su 24 edizioni).\nGiocatore.\nClub.\nDebutta in serie A1 nella stagione 1977-78 con la Libertas Parma, nelle due stagioni seguenti rimane a Parma ma la societ\u00e0 cambia sponsor diventando Veico Parma.\nIn seguito alle 3 stagioni a Parma decide di cambiare e lega il suo nome per tre anni alla Panini Modena, nell'ultima stagione con questa maglia vince il suo primo trofeo europeo, la Coppa CEV nel 1983.\nL'anno successivo a quello della vittoria passa alla Kutiba Falconara con cui rimane 4 stagioni vincendo la Coppa CEV nel 1986.\nPoi passa in A2 con la Sisley Treviso che contribuisce a portare in A1, con questa squadra rimarr\u00e0 4 anni, nell'ultima delle stagioni trevigiane vincer\u00e0 la sua terza Coppa CEV nel 1991.\nIn seguito disputa due stagioni in A2, prima a Schio e poi a Gioia del Colle, per poi chiudere la carriera nella Due Castelli Bustaffa (Mantova) in B1 nel 1993-94.\nNazionale.\nHa debuttato in maglia azzurra l'8 febbraio 1981 in una gara amichevole contro una selezione \"All Stars\" persa per 3-1, in seguito ha disputato 141 partite vincendo l'europeo del 1989, il mondiale del 1990 e le World League del 1990 e del 1991.\nAllenatore.\nClub.\nDebutta da allenatore nella stagione 1994-95 in serie A2 con la squadra di Brescia, gi\u00e0 l'anno successivo \u00e8 in A1 per guidare Montichiari, dopo l'esperienza azzurra allener\u00e0 Cuneo per due anni e poi la nazionale spagnola, incarico che non ricopre pi\u00f9 in virt\u00f9 del fatto che la FIPAV lo ha chiamato per la seconda volta ad allenare la nazionale italiana.\nDalla stagione 2014-15 alla stagione 2018-19 guida la formazione polacca del con la quale si aggiudica due edizioni della coppa nazionale (2014-15 e 2017-18) e la Supercoppa polacca 2015.\nPer l'annata 2019-20 si lega al .\nNazionale.\nIn seguito all'abbandono di Bebeto de Freitas prende la guida della nazionale maschile italiana, con cui parte molto bene, vincendo le World League del 1999 e del 2000 e gli europei del 1999, arriver\u00e0 terzo al torneo olimpico del 2000 e secondo alla World League 2001 e agli europei del 2001, dopo mondiale del 2002 lascer\u00e0 la panchina con uno \"score\" di 254 gare , 181 vittorie e 73 sconfitt, facebndo sue il 71% delle partite disputate come tecnico azzurro.\nIl 16 settembre 2007 la nazionale maschile spagnola, da lui guidata, ha conquistato il titolo europeo.\nIl successivo 16 ottobre, succedendo a Gian Paolo Montali, viene inaspettatamente richiamato come CT della nazionale azzurra maschile fino ai campionati mondiali del 2010, terminati al quarto posto; il suo vice, nella sua seconda avventura sulla panchina azzurra, \u00e8 Andrea Gardini, ex capitano della nazionale nonch\u00e9 campione del mondo nel 1998 con la stessa.\nDal 3 febbraio 2011 passa alla guida della nazionale maschile polacca. Nell'annata 2011 raggiunge il terzo posto nella World League e nel campionato europeo; sempre nello stesso anno vince la medaglia d'argento alla World Cup che si disputa in Giappone, e che gli concede il \"pass\" diretto per il torneo olimpico di Londra 2012. L'anno seguente ottiene la vittoria nella World League, la prima vittoria della nazionale polacca in 24 edizioni. Il 24 ottobre 2013 termina il suo rapporto di collaborazione con la federazione polacca dopo l'unica stagione senza risultati.\nDal marzo al dicembre 2018 allena brevemente la nazionale maschile belga."}
{"id": "1183120", "revid": "37638", "url": "https://it.wikipedia.org/wiki?curid=1183120", "title": "Linea degli apsidi", "text": ""}
{"id": "1183126", "revid": "116273210", "url": "https://it.wikipedia.org/wiki?curid=1183126", "title": "Bandiera delle F\u00e6r \u00d8er", "text": "La bandiera delle Isole F\u00e6r \u00d8er \u00e8 una croce scandinava rossa bordata di azzurro su campo bianco. Il nome ufficiale \u00e8 Merki\u00f0, che significa \"drappo\" o \"marchio\". secondo la tradizione i colori starebbero ad indicare il bianco delle acque ghiacciate dei mari che circondano le isole, il blu per il cielo e il rosso per il sangue versato dalla popolazione per la sua indipendenza.\nLa bandiera acquist\u00f2 popolarit\u00e0 e una certa ufficialit\u00e0 il 25 aprile 1940, quando il governo d'occupazione britannico la approv\u00f2 come vessillo navale per le imbarcazioni delle isole: il 25 aprile \u00e8 ancora celebrato, infatti, come \"Flaggdagur\" (\"Giorno della bandiera\").\nCon l'Home Rule Act del 23 marzo 1948 la bandiera fu poi finalmente riconosciuta dal governo danese come la bandiera nazionale dell'arcipelago.\n\u00c8 interessante notare che il disegno della bandiera \u00e8 contrario alle regole dell'araldica e della vessillologia, in base alle quali il colore rosso non pu\u00f2 essere posto sopra il blu."}
{"id": "1183130", "revid": "98239189", "url": "https://it.wikipedia.org/wiki?curid=1183130", "title": "Frequenza di clock", "text": ""}
{"id": "1183131", "revid": "177966", "url": "https://it.wikipedia.org/wiki?curid=1183131", "title": "Gran Guardia Nuova", "text": ""}
{"id": "1183135", "revid": "81195", "url": "https://it.wikipedia.org/wiki?curid=1183135", "title": "Resine melamminiche", "text": ""}
{"id": "1183137", "revid": "1682541", "url": "https://it.wikipedia.org/wiki?curid=1183137", "title": "Kuge", "text": "Con si indica il gruppo di famiglie della classe aristocratica giapponese, che domin\u00f2 la corte imperiale nei periodi Asuka, Nara e Heian, fino all'ascesa dello shogunato nel XII secolo. Tra i clan pi\u00f9 importanti che fecero parte dei Kuge, vi furono quello dei Fujiwara e quello di Minamoto.\nI Kuge si dividevano in due classi: i , nobili autorizzati a sedere con l'imperatore, ed i , burocrati a cui tale privilegio era negato. Da un punto di vista storico, i Kuge a cui si fa pi\u00f9 spesso riferimento sono i d\u014dj\u014d, che rivestirono le pi\u00f9 alte cariche statali .\nL'Imperatore era diventato esclusivamente simbolo della nazione e la pi\u00f9 alta personalit\u00e0 in campo spirituale, si dedicava alle belle arti e alla cultura, delegando ai Kuge la gestione politica del paese. Per incrementare il loro ascendente sull'Imperatore, ogni famiglia dei Kuge si specializz\u00f2 in una specifica arte (calligrafia, poesia, musica, architettura, etc.).\nQuando, nel XII secolo, i samurai rovesciarono il sistema nobiliare, i Kuge persero tutto il loro potere, furono eclissati dalla vita di corte e gli vennero confiscate le case e le terre. Persero cos\u00ec tutte le loro fonti di reddito e, non avendo svolto altre attivit\u00e0 lavorative da oltre quattrocento anni, si dedicarono all'unico patrimonio che era loro rimasto, le conoscenze e competenze maturate nel campo delle arti. Ne fecero una professione e ne trassero sostentamento.\nOgni famiglia Kuge fu autorizzata a trasmettere la conoscenza dei propri segreti nel campo dell'arte di cui era maestra. Gli allievi, tutti rampolli delle famiglie che si erano arricchite nel nuovo ordinamento, pagavano una retta per partecipare al corso e solo dopo un esame durissimo, anch'esso a pagamento, ottenevano un attestato (o certificazione) che li autorizzava ad esercitare l'arte con il riconoscimento dei Kuge. Istituirono cos\u00ec, gi\u00e0 nel XII secolo, quel meccanismo di certificazioni che si \u00e8 sviluppato enormemente nei paesi occidentali solo nel XX secolo.\nLa seriet\u00e0 degli attestati era avvalorata dal numero di discepoli che non erano in grado di superare l'esame, i quali erano ben disposti a ripetere i lunghi e costosi corsi di studio pur di raggiungere l'agognata certificazione.\nI Kuge erano quindi stimolati a perfezionare le loro arti per inserire sempre nuovi argomenti di insegnamento, i discepoli che avevano ricevuto una certificazione di primo livello chiedevano di perfezionare la loro competenza, seguendo un ulteriore corso di livello avanzato.\nCon queste attivit\u00e0, i Kuge riuscirono a mantenere molto alto il loro livello di reddito per tutto il periodo Edo.\nCon la fine dello shogunato ed il rinnovamento Meiji, nel 1869 i Kuge confluirono assieme ai daimy\u014d nella nuova classe nobiliare chiamata kazoku, che sarebbe rimasta in vigore fino al 1946. In seguito i titoli nobiliari sarebbero stati ad esclusivo appannaggio dei membri della famiglia imperiale, ma la vecchia aristocrazia avrebbe continuato ad occupare posti di rilievo nelle istituzioni."}
{"id": "1183138", "revid": "322321", "url": "https://it.wikipedia.org/wiki?curid=1183138", "title": "Ficarolo", "text": "Ficarolo (\"Figarol\" in dialetto ferrarese) \u00e8 un comune italiano di abitanti della provincia di Rovigo in Veneto, situato ad ovest del capoluogo.\nStoria.\nBench\u00e9 molti studiosi attribuiscano a Ficarolo origini antichissime, risalenti al periodo romano, il Ravelli ne fa iniziare la storia col X secolo, periodo in cui la documentazione riguardante il paese risulta assolutamente certa, attraverso un documento del 936, con il quale Bonifacio, secondo conte di Bologna, e Ingelberto, abate di Nonantola, attuavano una permuta di beni, tra cui anche Ficarolo (\"pago Figariole\"), all'epoca appartenente al contado di Ferrara e situato, insieme con l'abitato di Settepolesini (oggi frazione di Bondeno), alla sinistra del Po.\nNel 970 si ricorda Ficarolo come castello e, ben presto, il paese assumeva un ruolo di notevole importanza: che fosse gi\u00e0 da tempo o divenisse in seguito sede di pieve, assorb\u00ec quasi subito parte della circoscrizione plebana di Santa Maria di Trenta.\nChe tale assorbimento, per quanto parziale, fosse in atto nel X secolo, lo dimostra il Regestum bonorum della chiesa ravennate: il fundus Publica, appartenente alla chiesa di Santo Stefano di Galito/Galigo, cui apparteneva anche il fundus Bonolitico, confina ai lati opposti con il territorio delle pievi di Santa Maria di Ficarolo e di San Donato in Pedrurio; questa confinazione si ripete in un atto del XIII secolo che si riferisce a concessioni di enfiteusi della prima met\u00e0 dell'XI secolo.\nIl paese ha legato il suo nome alla rotta di Ficarolo, che nel 1152 sconvolse il corso principale del Po; si tratt\u00f2 in realt\u00e0 di una serie di rotte che portarono alla creazione di un nuovo ramo, che prese il nome di \"Po di Ficarolo\" e che divenne in pochi anni il corso principale del fiume.\nTra le conseguenze di questo disastro, l'abitato di Settepolesini venne a trovarsi in riva destra del Po.\nLa fortezza di Ficarolo, che controllava il Po insieme alla gemella posta sulla riva meridionale del fiume, la Stellata di Bondeno (ancor oggi esistente), venne assediata dai Veneziani durante la Guerra del Sale (1482-1484) e capitol\u00f2 dopo la strenua difesa della piccola guarnigione contro le soverchianti forze della Serenissima.\nLa pace di Bagnolo, che pose fine alla guerra, sanc\u00ec per\u00f2 il ritorno di alcuni territori sotto il Ducato di Ferrara, tra i quali anche Ficarolo che dunque entr\u00f2 a far parte della cosiddetta Transpadana Ferrarese.\nIl paese rimase sotto al dominio estense fino al 1598, quando il territorio di Ferrara pass\u00f2 sotto allo Stato Pontificio, compresa la Transpadana Ferrarese.\nDopo il trattato di Campoformio del 1796, nel periodo napoleonico Ficarolo entr\u00f2 a far parte del dipartimento del Basso Po, prima nella Repubblica Cisalpina, poi nel 1802 nella Repubblica Italiana e infine nel 1805 nel Regno d'Italia.\nIl Congresso di Vienna del 1815 cambi\u00f2 i confini del Polesine di Rovigo spostandoli sul Po, di conseguenza Ficarolo entr\u00f2 a far parte del Regno Lombardo-Veneto e, dopo essere stata emiliana per quasi un millennio, pass\u00f2 in provincia di Rovigo e divenne veneta.\nNel 1866, al termine della terza guerra di indipendenza, il Veneto fu ceduto all'Italia, ma i confini con l'Emilia sono rimasti sul Po e Ficarolo \u00e8 rimasta in provincia di Rovigo.\nMonumenti e luoghi d'interesse.\nArchitetture religiose.\nPer la Chiesa cattolica il territorio \u00e8 amministrativamente parte del vicariato di Stienta, a sua volta divisione amministrativa della diocesi di Adria-Rovigo.\nCultura.\nEventi.\nNei primi due fine settimana di luglio si tiene costantemente dal 1955 la Fiera di Ficarolo, nell'ambito della quale si organizzano commedie, concerti, mostre fotografiche ed artistiche (in particolare di pittura), nonch\u00e9 la \"Sagra dello storione\" con piatti tipici della tradizione locale e piatti a base di pesce storione (che anni addietro si pescava facilmente nel fiume Po). L'evento \u00e8 organizzato dall'Associazione \"Pro Loco Ficarolo\" con il supporto delle attivit\u00e0 locali e di altri comuni e prevede anche l'allestimento di un luna park nel centro storico del comune.\nNel corso dell'anno si svolgono numerosi altri eventi organizzati da varie associazioni, Amministrazione Comunale o comitati come il Carnevale, la \"Parulara in festa\", la \"Giornata dell'Emigrato Ficarolese\", la \"Sagra di Sant'Ippolito\" e la \"Sagra di San Rocco\".\nInfrastrutture e trasporti.\nStrade.\nL'abitato \u00e8 raggiungibile da una rete stradale principalmente basata sulla strada regionale SR 6 \"Eridania\" che la attraversa congiungendola ad ovest con Ostiglia, in provincia di Mantova, attraverso i comuni di Calto, Castelmassa, Bergantino e Melara, e ad est verso Ferrara attraverso Occhiobello, all'intersezione con la SS 16 verso con il capoluogo Rovigo, attraversando prima i comuni di Gaiba, Stienta ed Occhiobello. Inoltre, tramite la SP 86, Ficarolo \u00e8 collegato a Bondeno in provincia di Ferrara grazie ad un ponte sul fiume Po.\nMobilit\u00e0 urbana.\nIl sistema del trasporto pubblico della cittadina \u00e8 servito da una linea extraurbana gestita da Busitalia e Garbellini SRL che la collega con il capoluogo Rovigo e con le principali localit\u00e0 della provincia e con le provincie vicine.\nAmministrazione.\nAssistenza organizzata.\nA Ficarolo si trovano due case di riposo (Residenza San Salvatore fondazione pubblica, e la Residence societ\u00e0 privata) oltre a un Istituto per Invalidi, che rendono al Comune un primato nel settore dell'assistenza (in rapporto al modesto numero di abitanti) e richiamano ospiti e lavoratori dall'intera provincia."}
{"id": "1183140", "revid": "767487", "url": "https://it.wikipedia.org/wiki?curid=1183140", "title": "Irene Ducaena", "text": "Fu basilissa dei Romei (imperatrice d'Oriente) in quanto moglie dell'imperatore bizantino Alessio I Comneno e madre dell'imperatore Giovanni II Comneno e della storica Anna Comnena.\nGiovent\u00f9.\nIrene nacque nel 1063 tra l'unione di Andronico Ducas e di Maria di Bulgaria; il nonno di Maria era Ivan Vladislav di Bulgaria ed Andronico era un nipote dell'imperatore Costantino X Ducas e cugino di Michele VII Ducas.\nNel 1078, all'et\u00e0 di quindici anni, Irene spos\u00f2 Alessio I Comneno. Per questo motivo la famiglia dei Ducas, molto influente presso la corte bizantina, sostenne Alessio nel 1081, per usurpare il trono, ed egli riusc\u00ec a prendere il trono, e Niceforo III Botaniate abdic\u00f2. Ma la storica principessa Anna Comnena lo smentisce nella sua Alessiade, opera celebrativa dedicata a suo padre Alessio I Comneno. Maria di Alania era l'ex moglie sia di Michele VII Ducas che di Niceforo III. Irene infatti era stata esclusa dalla cerimonia di incoronazione, ma la famiglia Ducas riusc\u00ec a convincere il Patriarca di Costantinopoli, Cosma I di Costantinopoli, a incoronare pure Irene, e ci\u00f2 avvenne una settimana dopo l'incoronazione di Alessio I. Anna Dalassena acconsent\u00ec alla incoronazione di Irene, ma poi obblig\u00f2 Cosma a dimettersi dalla carica di Patriarca, e lo sostitu\u00ec con Eutiachio Garida.\nAnna continu\u00f2 a vivere nel palazzo imperiale e ad immischiarsi negli affari di Alessio fino a che non sopraggiunse la sua morte, nel 1100."}
{"id": "1183145", "revid": "108970548", "url": "https://it.wikipedia.org/wiki?curid=1183145", "title": "\u00c9mile Gaboriau", "text": "Segretario di Paul F\u00e8val, giornalista al \"Tintamarre\", al \"Soeil\", al \"Progr\u00e8s de Lyon\". Collabor\u00f2, a partire dal 1863, al \"Petit Journal\", dove alternava il proprio \"feuilleton\" con quello di Ponson du Terrail. In concorrenza con il crescente successo riportato sulla stampa dei fatti di cronaca, egli li assunse a base dei propri romanzi, attingendoli soprattutto all'ambito criminale-giudiziario e creando cos\u00ec il romanzo poliziesco, che trova in lui la sua prima esemplare definizione: \u201cCompito del lettore \u00e8 quello di scoprire l'assassino, compito dell'autore \u00e8 di mettere fuori strada il lettore\u201d. Il protagonista, il poliziotto Monsieur Lecoq, esemplificato sul Auguste Dupin di Edgar Allan Poe ma senza la sua \u201cinfallibilit\u00e0\u201d, si avvale delle tecniche di analisi dei naturalisti che esaminano gli insetti al microscopio, mentre il suo maestro e consulente, l'ispettore Tabaret, detto \"Tirauclair\", \u00e8 in grado di ricostruire i fatti utilizzando i procedimenti di Georges Cuvier: \u201cSimile in questo a quei naturalisti che, con il solo esame di due ossi, disegnano l'animale a cui sono appartenuti\u201d. Nel 1866 pubblic\u00f2 \"L'affaire Lerouge\", prendendo spunto dall'assassinio, rimasto inspiegato, di C\u00e8lestine Lerouge; il \"feuilleton\", apparso senza successo sul \"Pays\", lo otterr\u00e0 in seguito su \"Le Soleil\". Nell'amalgama di scientificit\u00e0 e di umanit\u00e0 incarnato dal protagonista sta la ragione principale del suo successo, cos\u00ec da costruire l'antenato di tutta una serie di investigatori che da Sherlock Holmes arriva a Maigret."}
{"id": "1183146", "revid": "93328", "url": "https://it.wikipedia.org/wiki?curid=1183146", "title": "79 d.C.", "text": ""}
{"id": "1183147", "revid": "965226", "url": "https://it.wikipedia.org/wiki?curid=1183147", "title": "Ministri dell'economia e delle finanze della Repubblica Italiana", "text": "I ministri dell'economia e delle finanze della Repubblica Italiana si sono avvicendati dal 2001 in poi, dopo l'istituzione del dicastero conseguente all'unione tra Ministero delle finanze e Ministero del tesoro, del bilancio e della programmazione economica."}
{"id": "1183151", "revid": "287204", "url": "https://it.wikipedia.org/wiki?curid=1183151", "title": "Skeleton Coast", "text": "Skeleton Coast (letteralmente \"costa degli scheletri\") \u00e8 una parte della costa atlantica della Namibia settentrionale. In senso proprio, il nome si riferisce al tratto di costa compreso fra le foci dei fiumi Cunene e Swakop; in alcuni casi, tuttavia, lo si usa in senso pi\u00f9 generico per indicare la parte costiera del deserto del Namib fino al fiume Orange. Il tratto di costa pi\u00f9 settentrionale, fra il Cunene e il fiume Ugab, \u00e8 incluso nell'area naturale protetta del Parco nazionale della Skeleton Coast, fondato nel 1973. Il tratto di 200\u00a0km che va da Swakopmund al fiume Ugab, denominato National West Coast Recreation Area, \u00e8 rinomato per la pesca sportiva, che attrae appassionati anche dallo Zimbabwe e dal Sudafrica.\nOrigine del nome.\nLa Skeleton Coast \u00e8 nota per essere particolarmente inospitale e difficile da raggiungere; verso l'interno il deserto si estende per decine di chilometri, e dal mare \u00e8 difficile avvicinarsi a causa delle forti onde causate dalla corrente del Benguela. Per questi motivi la costa era chiamata \"la terra che Dio ha creato con rabbia\" dai boscimani, e \"le sabbie dell'Inferno\" (\"as areias do Inferno\") dai portoghesi. Il nome odierno si riferisce agli innumerevoli relitti spiaggiati lungo la costa. In tutto se ne contano oltre un migliaio; fra i pi\u00f9 celebri ci sono quelli delle navi \"Eduard Bohlen\", \"Otavi\", \"Dunedin Star\" e \"Tong Taw\".\nLa pericolosit\u00e0 della costa per la navigazione, anche in tempi recenti, \u00e8 dovuta al trasporto sabbioso dalle dune al mare; ad effetto del vento le dune avanzano nel mare, la sabbia sollevata dal vento costituisce banchi sottomarini modellati dalla corrente anche a notevole distanza dalla costa, tali banchi sono molto difficili da identificare e mappare; i relitti incagliati nei banchi sono spesso ormai inglobati nelle sabbie costiere.\nTerritorio.\nLa costa \u00e8 quasi ovunque piatta e sabbiosa, solo raramente rocciosa. Nella parte meridionale predominano le spiagge sassose, mentre a nord le dune di sabbia arrivano ad affacciarsi sull'oceano. Il clima \u00e8 estremamente arido, con scarsissime precipitazioni. L'umidit\u00e0 viene per\u00f2 portata nell'entroterra dal fenomeno delle nebbie costiere: la corrente fredda del Benguela che lambisce la costa, infatti, \u00e8 di circa 8\u00b0 pi\u00f9 fredda delle acque continentali, e il contatto fra le rispettive masse d'acqua provoca il condensarsi di nebbie costiere per quasi tutto l'anno. Poich\u00e9 il fenomeno \u00e8 pi\u00f9 intenso durante le ore notturne, le nebbie mattutine arrivano talvolta a spingersi nell'entroterra per oltre 50 chilometri all'interno. L'umidit\u00e0 trasportata da questa nebbia fornisce un sostentamento fondamentale per la sopravvivenza della flora e della fauna del deserto del Namib.\nFauna.\nNella regione vive una vasta gamma di animali, da quelli di piccola taglia come insetti e rettili (presenti anche in molte zone interne del Namib) fino a grandi mammiferi come elefanti, giraffe, rinoceronti, leoni, springbok e gemsbock."}
{"id": "1183152", "revid": "713168", "url": "https://it.wikipedia.org/wiki?curid=1183152", "title": "Piaggine", "text": "Piagg\u00ecne \u00e8 un comune italiano di 1204 abitanti della provincia di Salerno in Campania.\nGeografia fisica.\nClima.\nIl clima di Piaggine \u00e8 tipicamente mediterraneo, anche se risente della vicinanza della vetta del Monte Cervati e dell'altitudine. \nD'inverno pu\u00f2 comparire anche spesso la neve.\nStoria.\nIl borgo, denominato \"Piaggine Soprane\" (per distinguerlo da \"Piaggine Sottane\", oggi Valle dell'Angelo), dal 1811 al 1860 ha fatto parte del circondario di Laurino, appartenente al distretto di Vallo del Regno delle Due Sicilie.\nDopo l'annessione al Regno d'Italia cambi\u00f2 la denominazione in Piaggine. Dal 1860 al 1927, durante il Regno d'Italia ha fatto parte del mandamento di Laurino, appartenente al circondario di Vallo della Lucania.\nMonumenti e luoghi d'interesse.\nIl comune di Piaggine \u00e8 situato nell'alto Cilento, all'interno del parco nazionale del Cilento, Vallo di Diano e Alburni. Il centro abitato sorge su vari declivi in prossimit\u00e0 del fiume Calore Lucano, che nasce dal monte Cervati (1899 m). In prossimit\u00e0 di Piaggine vi sono anche la cima di Mercori (1789 m), il monte Motola (1700 m) e il monte Vivo (1538 m). Il territorio nei dintorni \u00e8 ricco di fitti boschi, come il Cervatello e il bosco di Mercori.\nPiaggine \u00e8 un borgo, caratterizzato da piccole stradine, abitazioni in pietra e vari palazzi nobiliari. I principali edifici religiosi nel centro abitato sono la chiesa di San Nicola (eretta nel 1500, e pi\u00f9 volte rimaneggiata), la chiesa della Madonna del Carmine (del 1500), la cappella della Madonna delle Grazie (nella periferia del borgo) e la chiesa di San Pietro (del 1200, restaurata nel XVII secolo e di recente). Inoltre, sono meta di pellegrinaggio la piccola cappella dedicata alla Madonna della Neve (situata in una grotta naturale sul Monte Cervati, a 1.830 m) e la chiesa della Madonna del Vivo (collocata sul monte omonimo a circa 1.230 m); le rispettive celebrazioni si tengono il 4-5 agosto e il 15 agosto.\nAmministrazione.\nAltre informazioni amministrative.\nIl comune fa parte della Comunit\u00e0 montana Calore Salernitano e dell'Unione dei comuni Alto Calore.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "1183153", "revid": "1048993", "url": "https://it.wikipedia.org/wiki?curid=1183153", "title": "Gloria De Antoni", "text": "Biografia.\nNata a Udine, vive tra Roma e Spilimbergo. Dopo la laurea al DAMS di Bologna nel 1978 \u00e8 diventata giornalista pubblicista, collaborando a \"Paese Sera\" e \"Il corriere della sera\" fino al 1985.\nA partire dal 1981 lavora per la Rai, radio (conduttrice e regista per Radio 2) e televisione (\"Unomattina\", \"Fluff, processo alla TV\", \"Samarcanda\").\nDal 1990 \u00e8 autrice e conduttrice in tv.\n\u00c8 sposata con Masolino d'Amico.\nCarriera.\nNota soprattutto come autrice e conduttrice, ha realizzato in collaborazione con Oreste De Fornari diversi programmi televisivi tra cui \"Schegge di radio a colori\", \"Magazine 3\", \"Letti gemelli\", \"Perdenti\", \"Le infedeli\", Pacem in terris, \"La fonte meravigliosa\" (Rai 3), \"Romanzo popolare\", \"Noi siamo le signore\", \"La cavallina storna\" (Raisat Album), per Raisat Extra lo speciale \"Caro Andrea Barbato - Il giornalismo come passione critica\" e per Rai International \"Parliamo italiano\".\nNel 2005 ha realizzato il film documentario \"I sentieri della gloria. In viaggio con Mario Monicelli sui luoghi della grande guerra\".\nNel 2006 \u00e8 stata autrice, con Alessandro Cogolo, del documentario \"Ritorno al Tagliamento\", in cui Franco Interlenghi ripercorre i luoghi del romanzo \"Addio alle armi\" di Ernest Hemingway.\nNel 2007 ha realizzato il documentario \"Bottecchia, l'ultima pedalata\", sulla vita del campione di ciclismo Ottavio Bottecchia; lo stesso anno con Oreste De Fornari \u00e8 autrice e conduttrice della striscia quotidiana di Raitalia \"Parliamo italiano\".\nCon De Fornari ha poi realizzato i documentari: \"Il perdente gentiluomo - Vita e arte di Antonio Centa\" (2008), \"La citt\u00e0 di Angiolina Trieste ai tempi del film Senilit\u00e0\" (2009) e \"L'estate di Bruno Cortona - Castiglioncello nell'anno del Sorpasso\" (2012).\nPer il comune di Rosignano Marittimo dall'estate 2006 cura la rassegna di autori e libri \"Incontri al castello\", che si svolge a Castiglioncello nei mesi di luglio e agosto.\nHa ideato e realizzato il festival \"Le giornate della luce\", omaggio agli autori della fotografia cinematografica italiana, che si svolge a Spilimbergo dal giugno 2015, nei giorni del solstizio d'estate."}
{"id": "1183156", "revid": "1745361", "url": "https://it.wikipedia.org/wiki?curid=1183156", "title": "Zombie (disambigua)", "text": ""}
{"id": "1183160", "revid": "106456", "url": "https://it.wikipedia.org/wiki?curid=1183160", "title": "Sbalzo (arte)", "text": "La tecnica a sbalzo \u00e8 una tecnica artigianale che consiste nel lavorare lastre di metallo, cuoio o altri materiali malleabili, per ottenere una figura ornamentale in rilievo.\nTecnica a sbalzo applicata ai metalli.\nLo sbalzo applicato ai metalli \u00e8 limitato ai materiali \"malleabili\" come ottone, stagno, oro o argento.\nLo sbalzo si realizza lavorando, con ceselli di diverse forme e misure, il rovescio del pezzo di materiale, adagiato sopra una superficie \"molle\", s\u00ec da permettere la progressiva deformazione del materiale lavorato. In questa maniera, l'artista esegue l'opera in \"negativo\", modellando delle concavit\u00e0, grandi o piccole, nella \"lastra\" del materiale, le quali risulteranno a lavoro ultimato poste in rilievo.\nI dettagli del disegno si ottengono lavorando il lato \"diritto\" (e non il \"rovescio\") del pezzo, profilando il disegno con ceselli pi\u00f9 minuti fino a ottenere una maggiore definizione.\nIl passo finale consiste nel rinforzare il pezzo evitando che il disegno in rilievo realizzato possa deformarsi con l'uso successivo. Secondo la natura del materiale lavorato, ci\u00f2 si pu\u00f2 ottenere indurendo il pezzo o riempiendo il vuoto del \"rovescio\" con un materiale malleabile come cera, gesso o gomma che al seccarsi sia comunque sufficientemente duro da non permettere la deformazione del disegno modellato in rilievo.\nLa tecnica dello sbalzo si pu\u00f2 realizzare sia a temperatura ambiente che elevata (\"a freddo\" e \"a caldo\").\nTecnica a sbalzo applicata al cuoio.\nQuesto tipo di sbalzo si pratica a mano. Il cuoio deve essere lavorato su entrambe le facce. Su una di esse si disegna e si sbalza l'altra al rovescio. Si impiega lo sbalzo del cuoio per rilegature di lusso: copertine, portafogli, cuscini, ecc. con decorazioni secondo il gusto dell'artista: dorate, colorate, pirografate con applicazioni di metallo, smalti e altre combinazioni."}
{"id": "1183161", "revid": "290948", "url": "https://it.wikipedia.org/wiki?curid=1183161", "title": "Pressa idraulica", "text": "Una pressa idraulica \u00e8 un'apparecchiatura meccanica che sfrutta lo scorrere di un fluido (in genere olio idraulico) per sviluppare una forza, utilizzata per comprimere materiali di diverso genere in modo da compattarli ed eventualmente imballarli.\nStoria.\nFu inventata nel 1795 dal meccanico Joseph Bramah sulla base della legge di Pascal.\nDescrizione e funzionamento.\nI componenti di una generica pressa idraulica sono schematizzati come segue:\nUn serbatoio d'olio, una pompa idraulica, un motore (in genere elettrico) per azionare la pompa, un fascio tubiero ad alta pressione, una valvola a due vie, un pistone idraulico a doppio effetto, una struttura di sostegno e di contenimento del materiale da comprimere.\nLa struttura apribile consente il caricamento del materiale da pressare.\nLa pompa idraulica invia l'olio sotto pressione al pistone, regolata dalla valvola a due vie. Il pistone collegato ad un'apposita piastra riduce lo spazio comprimendo il materiale. \nAl termine della compressione la valvola viene azionata nella seconda posizione in modo da inviare l'olio nella parte anteriore del pistone, facendogli compiere il percorso contrario per rimetterlo in posizione di riposo.\n Il loro funzionamento si basa sulla applicazione della Legge di Pascal. Si osservi la figura: nel primo pistone, quello di sinistra, si applica la forza formula_1 a una superficie formula_2, generando la pressione relativa formula_3, che si esercita su tutte le superfici del cilindro (oltre, naturalmente, a quella del pistone). Per la legge di Pascal, essendo comunicanti i due cilindri, anche nelle superfici del secondo dovr\u00e0 esercitarsi la medesima pressione relativa formula_4. Tuttavia la superficie del secondo pistone \u00e8 formula_5: di conseguenza, dovendo rimanere identica la pressione ma essendo aumentato il fattore superficie a denominatore, dovr\u00e0 aumentare quello forza a numeratore.\nIn altri termini, all'aumentare proporzionale della superficie deve aumentare allo stesso modo anche la forza necessaria a mantenere l'uguaglianza della pressione. Per esempio, supponiamo che la superficie del secondo pistone sia il doppio di quella del primo. La pressione assoluta all'interno delle due camere \u00e8 formula_6, cio\u00e8 formula_7. Risolvendo rispetto a formula_8 troviamo formula_9. Raddoppiando la superficie del secondo cilindro raddoppiamo anche la forza in uscita.\nLe pressioni generate possono andare da pochi chilogrammi alle migliaia di tonnellate al metro quadro.\nApplicazioni.\nLe presse idrauliche hanno moltissimi impieghi, soprattutto dove sono necessarie forze rilevanti. \nSicurezza.\nPer motivi di sicurezza \u00e8 previsto l'inserimento nel circuito di alta pressione una valvola che si apre in caso la pressione sia eccessiva."}
{"id": "1183162", "revid": "712828", "url": "https://it.wikipedia.org/wiki?curid=1183162", "title": "Battaglia del Fosso di Helm", "text": ""}
{"id": "1183170", "revid": "277947", "url": "https://it.wikipedia.org/wiki?curid=1183170", "title": "Scoliaste", "text": "Scoliaste \u00e8 il termine coniato nell'antichit\u00e0 per indicare chi interpretava o esponeva (annotando) antichi testi classici. Fu una figura diffusasi particolarmente nel medioevo ed i loro commenti ed annotazioni, detti appunto scolio, sono stati importanti per lo studio di testi pi\u00f9 arcaici, specialmente greci e latini.\nGran parte del materiale usato dagli scoliasti fu derivato dalla poderosa produzione letteraria di Didymus Chalcenterus.\nA volte si pu\u00f2 trovare il termine chiosatore inteso quasi come sinonimo."}
{"id": "1183176", "revid": "56818", "url": "https://it.wikipedia.org/wiki?curid=1183176", "title": "Quattro Motori dell'Europa", "text": ""}
{"id": "1183177", "revid": "56818", "url": "https://it.wikipedia.org/wiki?curid=1183177", "title": "Quattro motori", "text": ""}
{"id": "1183178", "revid": "1865216", "url": "https://it.wikipedia.org/wiki?curid=1183178", "title": "Cesello", "text": "Il cesello \u00e8 un piccolo scalpello con cui si possono lavorare tutti i metalli e le pietre dure. Viene usato per decorare, ma anche rifinire in ogni particolare le lastre di metallo e gli oggetti realizzati a fusioni, dando il nome ad una delle pi\u00f9 importanti tecniche orafe. \nNon si conosce con esattezza l'epoca in cui questo strumento \u00e8 stato usato per la prima volta.\nFerri da cesello.\nI ferri da cesello, utilizzati anche nelle operazioni di sbalzo, sono delle aste, un tempo in ferro, adesso in acciaio, a sezione quadrata o tonda, con la testa (la parte in contatto con il metallo) di forme diverse, mentre il capo opposto \u00e8 destinato a ricevere i colpi dei martelletti.\nFino a pochi anni fa veniva usato il cianuro per dare la massima durezza all'acciaio.\nLe forme dei ferri da cesello dipendono dall'uso che l'orefice vuole farne: ci sono ferri lisci dalla testa tondeggiante, altri pi\u00f9 appuntiti o con puntini, quelli con piccoli motivi a stelle, fiori o cerchietti ma anche dotati di una \"texture\" particolarmente ruvida che rende la superficie dei metalli granulosa (lavorazione detta \"s\u00e0ble\"), utilizzata anche come supporto per la stesura degli smalti.\nI ferri da cesello possono essere utilizzati sia sul rovescio della lastra per creare rilievi sia sul recto per definire anche con estrema minuzia i particolari.\nI principali utensili sono tre: profilatore, unghietta e pianatoio. Possono essere di diversa grandezza e misura: l'unghietta \u00e8 usata per tracciare le linee curve, il profilatore, per le linee diritte, i pianatoi per spianare la superficie intorno al disegno. Tutti i ferri sono sempre lucidi sulla testa. I martelli sono di diverso peso, generalmente intorno ai 100 grammi, manico incluso, e a testa piatta e larga.\nUtilizzo del cesello.\nCon il cesello non ci si limita solo ai lavori su lastra, perch\u00e9 esso si usa anche nelle finiture delle fusioni di qualunque grandezza. Con il cesello che schiaccia e il bulino che taglia il metallo si correggono le piccole e grandi imperfezioni delle statue, si perfezionano le parti incavate e quelle pi\u00f9 superficiali e \"grafiche\", come le capigliature, certi motivi decorativi, o i particolari dei panneggi."}
{"id": "1183179", "revid": "339392", "url": "https://it.wikipedia.org/wiki?curid=1183179", "title": "Mikha\u00efl Gorbaciov", "text": ""}
{"id": "1183182", "revid": "116631410", "url": "https://it.wikipedia.org/wiki?curid=1183182", "title": "Il mulino di Flatford", "text": "Il Mulino di Flatford (in inglese Flatford Mill) \u00e8 un dipinto (olio su tela) di 101,6x127 cm, opera del pittore paesaggista inglese John Constable, datata 1816.\nPrima di dedicarsi alle famose tele da sei piedi, Constable inizi\u00f2 a farsi notare nel 1817 con quest'opera pi\u00f9 piccola. Esposta alla Royal Academy, dalla quale torn\u00f2 invenduta, oggi si trova alla Tate Britain di Londra. Questo dipinto \u00e8 uno dei primi ad essere finito, superando, pertanto, lo stato abbozzato dei suoi precedenti dipinti, tanto da essere ritenuto all'unanime come uno dei migliori risultati appartenenti alla prima pittura di paesaggio. Caratteristica dei primi quadri di Constable era proprio quella di lasciare, volutamente, i dipinti ad uno stato abbozzato. Questa caratteristica si presenter\u00e0 nuovamente alla fine della sua lunga carriera, quando i suoi dipinti saranno caratterizzati da colpi di spatola ancora pi\u00f9 accentuati, quasi a voler creare delle macchie, anticipando, in questo modo, la tecnica impressionista.\nIl mulino di Flatford, caratterizzato da una rappresentazione diretta della vita quotidiana in campagna, \u00e8 uno tra i migliori e pi\u00f9 apprezzati risultati della prima pittura di paesaggio dell'autore.\nEsso rievoca una scena dell'infanzia\nserena di Constable trascorsa nella\nregione di Suffolk, nei pressi del fiume Stour, in Inghilterra. L'opera \u00e8 meticolosa e la si pu\u00f2 considerare come la summa di tutti gli alti esiti da lui\nraggiunti.\nIl pittore dedica la sua attenzione non solo allo spettacolo della natura ma anche alle attivit\u00e0 umane, creando una perfetta armonia tra le parti. Questa interazione tra mondo naturale e umano si pu\u00f2 riscontrare in ogni dipinto di Constable. In questo quadro \u00e8 presente, ad esempio, nelle figure del ragazzo a cavallo in primo piano che sta aspettando che sia sciolto il nodo della fune che lo lega ad un barcone, o nelle case sullo sfondo che sembrano fondersi con il paesaggio circostante.\nTutto il quadro tende ad un naturalismo molto accentuato. La scena \u00e8 studiata meticolosamente in ogni singolo particolare, osservato dal vero e schizzato in numerosi disegni preparatori. \nIl fiume, lungo il quale navigano i barconi, occupa la parte sinistra della scena: scorre attraverso la chiusa, poi scende lungo il canale sotto il mulino di propriet\u00e0 della famiglia del pittore. Sulla sinistra i due barconi fanno manovra: sulla riva vi sono raffigurati due ragazzi, di cui uno si occupa di liberare il cavo con cui il primo barcone \u00e8 attaccato al cavallo da traino, mentre l'altro fa girare l'imbarcazione con un lungo palo. In questo modo si rende possibile il passaggio sotto la passerella di Flatford, le cui travi si intravedono nell'angolo in basso a sinistra. A destra si apre un ampio prato che un contadino sta falciando; esso \u00e8 attraversato da un filare di alberi oltre il quale si pu\u00f2 scorgere una mandria al pascolo.\nLa visione centrale \u00e8 imperniata sulla linea curva del letto del fiume, mentre il paesaggio tra il primo piano e lo sfondo \u00e8 guidato da una linea a zig zag. In quest'opera si possono facilmente individuare quelli che sono i punti fondamentali dell'arte di Constable, che vanno dallo studio scientifico per i particolari, riscontrabili nella variet\u00e0 dei fiori ai covoni di fieno, fino a quelli pi\u00f9 minuti delle case all'orizzonte, alla perfetta rappresentazione del cielo, dovuta ai suoi continui studi dell'atmosfera, fino all'utilizzo del chiaroscuro, elemento presente in ogni suo quadro.\nFondamentale in quest'opera, come in tutte le sue opere, \u00e8 sicuramente l'uso del colore, in grado di conferire veridicit\u00e0 all'insieme. Inoltre, \u00e8 possibile apprezzare l'uso del \"colore locale\", cio\u00e8 il colore proprio di un oggetto alla luce naturale, che viene qui per la prima volta applicato in una tela di grandi dimensioni.\nLo stile dei dipinti degli anni 1825-30 mostra una struttura data da piccoli tocchi di colore, che alla vista tendevano a fondersi tra di loro. Constable faceva largo uso della spatola, stendendo il colore sulla superficie e creando effetti di colore giustapposti. Per aumentare la brillantezza e conferire quasi l'illusione dell'umidit\u00e0, Constable usava generalmente la biacca pura sulla tela applicata a gradi pennellate, utilizzata anche per caratterizzare e dipingere con estrema accuratezza le foglie degli alberi.\nStrettamente collegato al colore \u00e8 sicuramente l'uso del chiaroscuro, che viene qui reso attraverso l'alternanza di pennellate interrotte e di tratti di bianco puro steso con la spatola, facilmente individuabili tra le foglie degli alberi, dei cespugli e nella sinuosit\u00e0 del fiume.\nAltro particolare fondamentale messo in risalto dal chiaroscuro, si trova sicuramente nella rappresentazione quasi perfetta delle nuvole. Esse diventano la caratteristica principale del dipinto, riuscendo a catturare lo sguardo dell'osservatore grazie alla loro incredibile mutevolezza, resa al meglio grazie alla straordinaria naturalezza conferitale dal pittore. Anche in quest'opera \u00e8 possibile vedere la grande capacit\u00e0 di Constable nel controllare un elemento, le nuvole, cos\u00ec poco definito come forma e continuamente cangiante. In questo dipinto il cielo diventa fonte di luce, che contribuisce ad illuminare in maniera naturale l'intero paesaggio.\nLa scena mostra come Constable tenesse a rappresentare al meglio la natura cos\u00ec per com'era, non ricorrendo all'uso della fantasia, ma invece attraverso la continua ricerca e lo studio scientifico di essa.\nTuttavia l'accuratezza dei particolari, la sensazione di \u201cfinito portato al massimo\u201d, come scrisse un critico del tempo, fa apparire la scena, al gusto contemporaneo, molto simile ad una moderna fotografia a colori.\nBibliografia.\nGillo Dorfles, Francesco Laurocci, Angela Vettese, Storia dell'arte- l'Ottocento, Istituto Italiano Edizioni Atlas, pagg. 76-78, ISBN 978-88-268-1104-8"}
{"id": "1183183", "revid": "9318269", "url": "https://it.wikipedia.org/wiki?curid=1183183", "title": "Cesellatura", "text": ""}
{"id": "1183187", "revid": "34392", "url": "https://it.wikipedia.org/wiki?curid=1183187", "title": "Consulenza aziendale", "text": ""}
{"id": "1183189", "revid": "287204", "url": "https://it.wikipedia.org/wiki?curid=1183189", "title": "Fedor Michajlovic Resetnikov", "text": ""}
{"id": "1183202", "revid": "1884099", "url": "https://it.wikipedia.org/wiki?curid=1183202", "title": "ESwatini", "text": "L'eSwatini, ufficialmente Regno di eSwatini (o Ngwane, nome adottato alla proclamazione dell'indipendenza ma poco usato), \u00e8 uno Stato indipendente dell'Africa meridionale, noto fino al 2018 come Swaziland. \u00c8 una delle tre monarchie dell'Africa, insieme al Marocco e al Lesotho. Si trova sul fianco orientale dei monti dei Draghi e confina con il Mozambico a est e con il Sudafrica a nord, ovest e sud. Non ha sbocco sul mare e dista circa dall'Oceano Indiano. Estendendosi ad un massimo di 200 km da Nord a Sud e 130 km da est a ovest, eSwatini \u00e9 uno dei paesi pi\u00f9 piccoli in Africa. Nonostante ci\u00f2, il suo clima e la sua topografia sono molto variati, che vanno dal clima mite e di montagna dell'Alto Veld, a quello caldo e arido del Basso Veld.\nLa popolazione dello stato \u00e8 composta principalmente dall'etnia Swazi, e la lingua maggiormente utilizzata \u00e8 lo Swati (chiamato \"siSwati\" dai nativi). I Swazi stabilirono il loro regno nella seconda met\u00e0 del diciottesimo secolo sotto il comando di Ngwane III\nEtimologia.\nIl nome significa \"terra degli Swazi\", dal nome della principale etnia del paese, gli swazi.\nStoria.\nStoria antica.\nIn eSwatini sono stati rinvenuti resti umani e manufatti risalenti a oltre anni fa. Le prime popolazioni dell'area, come nel resto dell'Africa del Sud, furono boscimani e ottentotti.\nLa colonizzazione bantu e la nascita degli swazi.\nApparsi probabilmente gi\u00e0 prima dell'anno 1000, i bantu provenienti dall'Africa centrale incominciarono nei secoli successivi una lenta ma continua migrazione verso est e verso sud, giungendo anche nell'eSwatini, da cui nel XVII secolo cacciarono definitivamente i boscimani. I primi gruppi bantu a colonizzare l'area furono ngoni e sotho. Gli odierni swazi discendono dal gruppo ngoni, da cui si diversificarono a partire dal XVIII secolo, con la fondazione del primo regno swazi da parte di re Ngwane III. In questo periodo incominci\u00f2 ad affermarsi il potentissimo clan Dlamini, tuttora molto potente.\nLe guerre contro gli zulu.\nIl re Sobhuza I, succeduto a Ngwane III, dovette fronteggiare l'espansionismo zulu. Il conflitto si concluse con un netto ridimensionamento del regno swazi, limitato alla valle dell'Ezulwini. L'alleanza stretta tra boeri e zulu fece s\u00ec che gli swazi si alleassero con i britannici. Dopo ulteriori rovinosi scontri con boeri e zulu, nel 1877 il clan Dlamini assunse il potere invocando la protezione della Gran Bretagna, che nel 1881 proclam\u00f2 ufficialmente il protettorato.\nIl protettorato britannico e la prima fase del regno di Sobhuza II.\nProtetti dai britannici, gli swazi poterono consolidare il loro regno nei confini attuali. Alla fine del XIX secolo re Mbadzeni promosse una politica di riavvicinamento ai boeri, e nel 1894 firm\u00f2 un patto con la repubblica boera del Transvaal. Nonostante questo ravvicinamento, allo scoppio delle guerre anglo-boere l'eSwatini si schier\u00f2 nettamente con i britannici, godendo anche dei frutti della vittoria inglese.\nNel 1921, il nuovo re Sobhuza II (1899-1982), inaugur\u00f2 una fase di investimenti economici, aprendo in maniera netta il paese agli investimenti stranieri (soprattutto inglesi e sudafricani). Sobhuza promosse inoltre lo sviluppo agricolo, sulla base di vere e proprie economie di scala, incentivando la grande propriet\u00e0 terriera.\nNegli anni sessanta incominci\u00f2 a svilupparsi nel paese un movimento antibritannico guidato dal principe Dumisa Dlamini, lo Ngwane National Liberatory Congress (NNLC). Questo movimento risult\u00f2 tuttavia sempre sconfitto alle elezioni dal partito costituzionalista filobritannico Imbokodvo National Movement (INM).\nL'indipendenza e la seconda fase del regno di Sobhuza II.\nNel 1968 Sobhuza II dichiar\u00f2 l'indipendenza dal Regno Unito nell'ambito del Commonwealth e modific\u00f2 la costituzione, introducendo la monarchia costituzionale. A questo mutamento politico si oppose un forte partito assolutista, e la conseguente tensione politica port\u00f2 a gravi scontri nel paese. Dopo cinque anni di crisi, nel 1973 Sobhuza II decise di sciogliere il parlamento e i partiti politici. Nel giro di cinque anni, la successiva \"dittatura reale\" riusc\u00ec a disarmare le fazioni e pacificare il regno.\nNel 1978, risolta la crisi, Sobhuza II torn\u00f2 a elaborare una nuova costituzione, che conferiva al parlamento il potere amministrativo ma non quello legislativo.\nNell'ultima fase del suo regno Sobhuza II defin\u00ec anche la politica estera dello eSwatini come fortemente filosudafricana, stringendo un'alleanza economica e militare con Pretoria e segnalandosi anche per la persecuzione di fuoriusciti dell'African National Congress nel suo territorio.\nLa reggenza e il regno di Mswati III.\nSobhuza II mor\u00ec nel 1982. In base alle norme dinastiche vigenti nel paese, la sua morte diede inizio a un periodo di reggenza nell'attesa che il Liqoqo (il \"Consiglio della Corona\") designasse il successore. La reggenza venne inizialmente affidata alla regina Dzeliwe (\"La Grande Elefantessa\"), e dal 1983 alla regina Ntfombi. Nel frattempo, le elezioni del 1983 premiarono gli assolutisti del Tibiyo. \nNel 1986 venne incoronato il nuovo re, il diciottenne Makhosetive, che assunse il nome di Mswati III. Questi incominci\u00f2 il proprio regno con l'avvicinamento al clan Dlamini, formalizzato dall'incarico di primo ministro a Sotja Dlamini, sostituito nel 1989 da Obert Dlamini.\nCon la caduta dell'apartheid in Sudafrica nel 1991, l'eSwatini modific\u00f2 la propria posizione in politica estera, prendendo le distanze dal nuovo Sudafrica. Fra le conseguenze di questa nuova situazione vi fu la rivendicazione da parte di Mswati III di alcuni territori limitrofi all'eSwatini e appartenenti al Sudafrica (2000). \nNel 2001, in parte con motivazioni legate alla lotta all'AIDS, Mswati III ha introdotto la \"legge della castit\u00e0\", che impone la castit\u00e0 femminile fino al compimento del ventiquattresimo anno di et\u00e0. \nNel 2006 il re ha promulgato una nuova costituzione che introduce la monarchia assoluta. Il parlamento ha ora solo poteri consultivi. I partiti politici sono sciolti: la costituzione ammette solo l'associazionismo apartitico.\nNel 2018, in occasione del suo cinquantesimo compleanno, il re ha cambiato il nome del paese da \"Swaziland\" a \"eSwatini\".\nGeografia.\nL'eSwatini \u00e8 un piccolo stato () dell'Africa australe privo di sbocchi al mare. Il suo territorio ha forma quasi circolare e confina in gran parte con il Sudafrica (), salvo un tratto di a est con il Mozambico. \nMorfologia.\nIl paese si distende su un altopiano che digrada leggermente da ovest verso est, salvo risalire leggermente presso il confine con il Mozambico.\nIl territorio si suddivide in tre aree geografiche ben distinte, chiamate localmente Veld (in afrikaans \"campi\"). Esse sono: \nIdrografia.\nI fiumi dell'eSwatini provengono tutti dal Transvaal e attraversano il paese da ovest verso est per gettarsi poi nell'Oceano Indiano. I fiumi principali sono il Komati, lo Mbuluzi (Umbuluzi), lo Nggwavuma (Ingwavama) e lo Mkondo-Usutu.\nClima.\nIl clima \u00e8 temperato caldo, con un'umidit\u00e0 e una piovosit\u00e0 che diminuiscono radicalmente spostandosi dall'Alto al Basso Veld. La media annuale delle precipitazioni ammonta infatti a ovest a quasi e a est a . Le temperature si mantengono piuttosto stabili senza raggiungere usualmente valori estremi. Durante la stagione calda, la temperatura media \u00e8 di (febbraio) mentre durante i mesi pi\u00f9 freddi, pu\u00f2 scendere sino a (luglio).\nPopolazione.\nDemografia.\nLa popolazione totale \u00e8 stata stimata in abitanti nel 2006, per una densit\u00e0 di 65 abitanti per km quadrato.\nIl vero flagello del paese \u00e8 l'AIDS: l'eSwatini \u00e8 il paese pi\u00f9 colpito del mondo, con una percentuale di sieropositivi sulla popolazione adulta superiore al 40%. Ci\u00f2 ha causato un'aspettativa di vita estremamente bassa, di 31 anni per gli uomini e 32 per le donne. La mortalit\u00e0 infantile supera l'88 per mille. L'analfabetismo nel 2005 era al 20,8%, mentre due anni prima si attestava al 23,3%, segnando quindi un miglioramento.\nEtnie.\nGli swazi, una popolazione del gruppo bantu, costituiscono circa l'84% della popolazione. A questi si aggiungono altri gruppi bantu (soprattutto zulu e sotho), che complessivamente rappresentano circa il 12%. Il resto \u00e8 da suddividersi tra bianchi di origine anglosassone, boeri, indiani, meticci (incroci tra bianchi e asiatici) e mulatti (incroci tra bianchi e bantu). \nLe diverse etnie dell'eSwatini sono da sempre ben integrate tra loro, come dimostrano le feste per il genetliaco del re (19 aprile), durante le quali anche i non swazi, bianchi compresi, si uniscono alle danze tradizionali.\nLingue.\nLe lingue ufficiali sono l'inglese e lo swati (siswati), parlati da gran parte della popolazione. D'uso comune \u00e8 anche l'afrikaans.\nReligioni.\nLe religioni pi\u00f9 praticate sono: il Protestantesimo (35%), l'amaZioni (30%), il Cattolicesimo (25%). Seguono minoranze come l'Islam (1%) e l'Induismo (0,15%).\nOrdinamento dello Stato.\nSuddivisione amministrativa.\nL'eSwatini \u00e8 diviso in 4 distretti, a loro volta suddivisi in tinkhundla; questi ultimi si suddividono ulteriormente in imiphakatsi. I distretti sono:\nIstituzioni.\nIn base alla nuova costituzione del 2006 l'eSwatini \u00e8 una monarchia assoluta. \nIl re esercita i supremi poteri con l'ausilio del \"Consiglio supremo dello Stato e della Corona\" (Liqoqo), di nomina regia, composto dal Primo Ministro e da un numero variabile di Ministri. Il parlamento ha funzione consultiva ed \u00e8 bicamerale, composto da: Assemblea Nazionale, di 65 membri, tra cui 10 di nomina regia e 55 eletti sulla base di candidature individuali (non sono riconosciuti partiti politici); Senato, di 30 membri tra cui 20 di nomina regia e 10 cooptati dall'Assemblea Nazionale. \nUn'Assemblea generale tribale (\"Libanda\") viene inoltre convocata annualmente dal re per ascoltare le esigenze e le richieste dei vari clan.\nPolitica.\nPolitica interna.\nL'attuale politica interna del Re Mswati III si fonda sul radicamento dei princ\u00ecpi tradizionali etnici e dell'assolutismo monarchico. Da segnalare la lotta all'AIDS, vero flagello di questo stato.\nPolitica estera.\nIn politica estera l'eSwatini si \u00e8 recentemente allontanato dalla tradizionale alleanza con il Sudafrica a favore di maggiori legami da un lato con il Regno Unito, dall'altro con il Mozambico.\nEconomia.\nIl PIL complessivo, a parit\u00e0 di potere d'acquisto, \u00e8 ammontato nel 2012 a milioni di dollari, 157\u00ba posto nel mondo, pari a dollari pro capite. L'eSwatini ha dunque un reddito pro capite superiore alla media africana, e un'economia abbastanza diversificata. \nL'agricoltura pu\u00f2 disporre dell'11% del territorio nazionale ed \u00e8 favorita da un suolo fertile; il settore primario occupa il 40% della popolazione attiva e contribuisce per il 12% alla formazione del PIL nazionale, una parte non alta se si considera il numero di addetti. Buona parte delle terre sono organizzate infatti secondo i costumi tribali e sono scarsamente produttive: esse vengono messe in comune e la suddivisione del loro frutto spetta ai capitrib\u00f9. Diverso il discorso delle grandi propriet\u00e0 terriere, costituite sovente da piantagioni monocolturali di canna da zucchero o mais: esse sono gestite con metodi molto avanzati e professionali.\nL'estrazione mineraria (ad esempio la Miniera di Ngwenya) occupa da tempo un ruolo rilevante nell'apparato economico degli swazi, ma oggi risulta meno importante di un tempo. Esauritesi le miniere di ferro, si estraggono principalmente amianto, diamanti e carbone. \nAltra importante forma di reddito \u00e8 offerta dal turismo, alimentato quasi solo da turisti sudafricani; e proprio il Sudafrica \u00e8 il maggior \"partner\" commerciale, con l'88% delle importazioni e il 52% delle esportazioni. Pochi i rapporti economici con altri Stati, salvo delle piccole importazioni dal Giappone, l'1,7% di quelle totali, e delle consistenti esportazioni, quasi il 20%, verso l\u2019Europa, in particolare il Regno Unito. \nQuesto quadro delinea una bilancia commerciale in passivo, al contrario di quella dei pagamenti, in attivo.\nAmbiente.\nL'eSwatini possiede numerosi parchi e riserve naturali. \nIn questo paese \u00e8 forte il principio di compartecipazione tra pubblico e privato nella gestione dei beni floro-faunistici.\nUn primo tipo di parco naturale \u00e8 costituito dalla riserva statale che ha al suo interno una o pi\u00f9 propriet\u00e0 private di dimensioni variabili (possono anche coincidere con l'intero parco), che si occupano di gestire direttamente il patrimonio naturalistico e il turismo relativo, sulla base per\u00f2 delle direttive dello Stato, che mantiene sulla riserva pieno potere decisionale. La propriet\u00e0 terriera si fa carico delle spese di controllo e gestione degli animali, del mantenimento in buone condizioni di strade e piste, dell'accoglienza dei turisti. In cambio, essa riceve i proventi del turismo e le sovvenzioni statali. Tra i parchi pi\u00f9 interessanti di questa tipologia si hanno lo Hlane Game Reserve, ove si pu\u00f2 osservare il raro rinoceronte bianco, lo Malolotja Nature Reserve Mkhaya e lo Mlawula Nature Reserve, ove si trovano vari serpenti particolari, come il mamba nero o il cobra sputante, oltre a 350 specie di uccelli, tra cui la rondine blu, il rarissimo ibis calvo, la gru blu, varie aquile e avvoltoi.\nUn secondo tipo di parco \u00e8 invece la riserva privata, ove l'intera organizzazione gestionale spetta al proprietario terriero, solitamente unico (pi\u00f9 raramente in consorzio). Lo stato si limita a riscuoterne una modesta tassazione e a svolgere controlli. Sovente questo tipo di parco presenta residenze molto lussuose che prevedono per i turisti attrattive non solo di natura paesaggistico-ambientale, ma anche sociale (gare sportive, convegni, concerti, banchetti e simili).\nTra le riserve private pi\u00f9 importanti si hanno: Singita, Motswari, Londolozi, Inyati, Sabi Sabi, Makalali.\nCultura.\nArte.\nLe forme artistiche principali dell'eSwatini sono la musica e la danza, che possono essere considerate paradigmatiche dei suoni e movimenti tipici bantu. Non mancano scuole artigianali di manifatture e utensileria di un certo prestigio, nella cui produzione si distingue la fabbricazione di monili e armi, in particolare scudi e frecce. Esiste un Consiglio Nazionale (eSwatini National Council of Arts and Culture) che si cura di preservare le arti swazi e promuove numerose iniziative tra cui mostre e congressi.\nProduzione letteraria.\nTra il XX e il XXI secolo, nel quadro di una produzione letteraria nazionale, ricordiamo la figura della scrittrice e attivista per i diritti delle donne swazi Sarah Mkhonza.\nSport.\nMolto diffusi gli sport tradizionali, di derivazione guerresca, come il lancio del giavellotto o il tiro con l'arco. Recentemente si \u00e8 assistito inoltre al diffondersi del rugby, insegnato con successo da allenatori sudafricani. Diffusi inoltre, tra i ceti sociali abbienti, il cricket e il golf. Il calcio non ha ancora raggiunto un livello professionale. Il 22 marzo 2013 la Nazionale dell'eSwatini ha perso per 10-0 l'amichevole contro l'Egitto.\nTradizioni.\nTra le tradizioni popolari pi\u00f9 importanti degli swazi si hanno le feste nazionali, caratterizzate da antiche usanze. Oltre al Genetliaco del Re (19 aprile), si hanno il Genetliaco del Re Padre, ossia del re precedente all'attuale (22 luglio), e l'Umhlanga (\"danza del giunco\", 1\u00ba settembre) che si protrae per pi\u00f9 giorni. In questa occasione, decine di migliaia di giovani donne in et\u00e0 da matrimonio, sfilano in abiti tradizionali di fronte al re, cercando di attirare la sua attenzione. In queste occasioni il sovrano sceglie di norma almeno una moglie da aggiungere al suo \"harem\" (nel paese \u00e8 infatti ammessa e talora favorita la poligamia).\nAltra importante cerimonia \u00e8 l'Incwala (\"primi frutti\", 16 dicembre). In quest'occasione i \"bemanti\" (\"uomini istruiti\") portano piante, acqua di fiume e spuma alla reggia. Il re accoglie questi uomini, danza innanzi a loro e, se lo ritiene opportuno, mangia una zucca, segno che indica l'inizio del raccolto. L'Incwala non si celebra sempre il 16 dicembre. La data varia in accordo a ragioni che non vengono spiegate al pubblico, ma approssimativamente avviene tra l'ultima settimana di dicembre e la prima di gennaio.\nInfine si hanno la Festa della Bandiera (25 aprile), il Somhlolo (ovvero la Festa dell'Indipendenza, 6 settembre) e il Natale (25 dicembre), da tempo acquisito nelle usanze swazi come festa nazionale. Ecco un elenco pi\u00f9 dettagliato:"}
{"id": "1183210", "revid": "729019", "url": "https://it.wikipedia.org/wiki?curid=1183210", "title": "Stazione di Gragnano", "text": "La stazione di Gragnano \u00e8 il capolinea della linea Torre Annunziata-Gragnano e serve le citt\u00e0 di Gragnano, Casola di Napoli e Lettere.\nStoria.\nLa stazione di Gragnano venne inaugurata il 4 maggio 1885, insieme al tratto di ferrovia che proveniva da Castellammare di Stabia. Fin dall'apertura godette sia di un ottimo traffico passeggeri che merci, dovuto anche al trasporto di grano e di pasta, visto che nelle vicinanze si trovavano numerosi pastifici. Con il boom della motorizzazione e la crisi dell'industriale, la stazione ne risent\u00ec a tal punto che non venne pi\u00f9 effettuato servizio merci e allo stesso tempo il traffico passeggeri scese drasticamente. Nel 2008 gli esterni del fabbricato viaggiatori vennero ristrutturati mentre all'interno dello scalo \u00e8 stata installata la nuova segnaletica.\nLa stazione \u00e8 inattiva dal 12 dicembre 2010, data della soppressione del servizio ferroviario sulla linea Castellammare di Stabia-Gragnano. Gli impianti restano tuttavia formalmente attivi.\nStrutture e impianti.\nIl fabbricato viaggiatori \u00e8 su due livelli, dalla classica colorazione in rosso pompeiano, ma non offre alcun servizio ai viaggiatori in quanto \u00e8 chiuso, mentre il piano superiore \u00e8 adibito ad abitazione privata. I binari, attualmente, sono due tronchi, anche se solo il primo viene usato: le banchine sono due e collegate tramite passerella sui binari. \u00c8 presente uno scalo merci, con anche un fabbricato, ma il tutto \u00e8 ormai inutilizzato da anni.\nMovimento.\nAttualmente tutti i treni sono stati sostituiti con bus. Non viene effettuato traffico merci.\nServizi.\nLa stazione dispone di:"}
{"id": "1183217", "revid": "599013", "url": "https://it.wikipedia.org/wiki?curid=1183217", "title": "Greg Minnaar", "text": " Specialista del downhill, \u00e8 stato quattro volte campione del mondo della specialit\u00e0, nel 2003, nel 2012, nel 2013, e nel 2021 e ha vinto la Coppa del mondo di specialit\u00e0 nel 2001, nel 2005 e nel 2008.\nCarriera.\nSpecialista del downhill (pur con alcune esperienze nel four-cross), partecipa per la prima volta a una prova di Coppa del mondo nel 1999; l'anno dopo sale per la prima volta su un podio di Coppa mentre nel 2001, a Kaprun in Austria, ottiene la prima vittoria in Coppa nonch\u00e9 la vittoria della classifica generale di specialit\u00e0. Nello stesso anno arriva anche la prima medaglia ai campionati del mondo, nella rassegna di Vail \u00e8 infatti bronzo alle spalle di Nicolas Vouilloz e Steve Peat.\nNegli anni seguenti si afferma come uno dei migliori discesisti al mondo: si laurea infatti tre volte campione del mondo, nel 2003, nel 2012 e nel 2013, aggiungendo alle maglie iridate anche l'argento mondiale nel 2004, nel 2006, nel 2009 e nel 2015, e il bronzo nel 2005 e nel 2010. Si afferma anche in Coppa del mondo, vincendo la classifica di downhill nel 2005 e nel 2008, oltre a ben 18 prove tra il 2002 e il 2016 (con ben tre vittorie parziali nelle stagioni 2005, 2008 e 2009).\nNel 2017, a 35 anni di et\u00e0, sfiora la vittoria del titolo mondiale a Cairns, ma per una foratura causata da un'uscita dal tracciato e una conseguente fuoriuscita del copertone dal cerchio arriva solo 61\u00ba (al parziale pochi metri prima dell'incidente risultava in testa con pi\u00f9 di 1\"5 di vantaggio). Termina inoltre la Coppa del mondo in terza posizione, battuto da Aaron Gwin e Troy Brosnan; grazie alle due vittorie di Fort William e Lenzerheide diventa comunque il discesista pi\u00f9 premiato di sempre in Coppa del mondo, con 21 vittorie e un totale di 75 podi in carriera (cui si aggiungono una vittoria e due podi in four-cross ottenuti a inizio carriera).\nTorna al successo in Coppa del mondo nel 2020, a un mese dai suoi 39 anni, vincendo la prima delle due tappe di Lousa, in Portogallo. \u00c8 il suo 22\u00b0 successo nella rassegna iridata a tappe.\nNel 2021 \u00e8 diventato campione del mondo di downhill in Val di Sole (Trentino)."}
{"id": "1183231", "revid": "1442080", "url": "https://it.wikipedia.org/wiki?curid=1183231", "title": "Follow Me up to Carlow", "text": "\"Follow me up to Carlow\" \u00e8 un canto popolare dell'epopea ribellistica irlandese che celebra la sconfitta di un esercito di 3.000 soldati inglesi, guidato da Lord Grey de Wilton, da parte di Fiach McHugh O'Byrne nella battaglia di Glenmalure, avvenuta durante la seconda rivolta dei Desmond.\nLa vallata dove avvenne la battaglia ed in cui si svolgono i fatti narrati nella canzone \u00e8 quella di Glenmalure, che si trova tra i Monti Wicklow, a sud di Dublino.\nComposizione.\nSi ritiene che l'aria fu eseguita per la prima volta dai suonatori di cornamusa di Feagh MacHugh nel 1580.\nLe parole del testo furono scritte da Patrick Joseph McCall (1861-1919). Il canto \u00e8 stato poi arrangiato da Richie Kavanagh.\nL'aria ha conferito una certa notoriet\u00e0 alla cittadina di Carlow (Leinster, Eire).\nControversie.\n\u00c8 nota come una delle canzoni pi\u00f9 violente del repertorio folk irlandese. In essa si trovano spezzoni come \"From Tassagart to Clonmore, there flows a stream of Saxon gore\" (\"Da Tassagart a Clonmore, scorre un fiume di sangue sassone[...]\") e \"now for Black FitzWilliam's head, we'll send it over dripping red, to Queen Liza and her ladies\" (\"Ora per il cranio di Black FitzWilliam, glielo manderemo tutto inzuppato di rosso, alla Regina Liza e alle sue damigelle[...]\")\nEsecuzioni.\nL'aria \u00e8 stata eseguita da numerosi gruppi di folk irlandese. Da ricordare \u00e8 quella dei Planxty, registrata nel loro album di debutto. \u00c8 solitamente associata come l'esecuzione pi\u00f9 rappresentativa della canzone.\n\u00c8 stata inoltre eseguita dagli Young Dubliners, una band celtic rock che l'ha riadattata in una versione pi\u00f9 moderna. \u00c8 possibile rintracciarla negli album: \"Breathe\", \"Alive Alive O\" (live album) e \"With All Due Respect - The Irish Sessions\".\nLa canzone riadattata viene solitamente utilizzata come pezzo di chiusura dei loro concerti.\nTesto.\n1) Lift MacCahir Og your face\nBrooding o'er the old disgrace\nThat black FitzWilliam stormed your place,\nDrove you to the Fern\nGrey said victory was sure\nSoon the firebrand he'd secure;\nUntil he met at Glenmalure\nWith Feach MacHugh O'Byrne.\nRitornello:\nCurse and swear Lord Kildare,\nFeach will do what Feach will dare\nNow FitzWilliam, have a care\nFallen is your star, low.\nUp with halberd out with sword\nOn we'll go for by the lord\nFeach MacHugh has given the word,\nFollow me up to Carlow.\n2) See the swords of Glen Imayle,\nFlashing o'er the English pale\nSee all the children of the Gael,\nBeneath O'Byrne's banners\nRooster of the fighting stock,\nWould you let a Saxon cock\nCrow out upon an Irish rock,\nFly up and teach him manners.\nRitornello\n3) From Tassagart to Clonmore,\nThere flows a stream of Saxon gore\nOh, great is Rory Oge O'More,\nAt sending loons to Hades.\nWhite is sick and Lane is fled,\nNow for black FitzWilliam's head\nWe'll send it over, dripping red,\nTo Liza and her ladies.\nRitornello"}
{"id": "1183240", "revid": "1226", "url": "https://it.wikipedia.org/wiki?curid=1183240", "title": "Fate largo!", "text": ""}
{"id": "1183242", "revid": "228587", "url": "https://it.wikipedia.org/wiki?curid=1183242", "title": "We Are the Night", "text": "We Are the Night \u00e8 un album del gruppo musicale di musica elettronica britannico The Chemical Brothers, pubblicato il 15 giugno 2007 dall'etichetta discografica Virgin Records.\nDal disco sono stati pubblicati i singoli di successo \"Do It Again\" e \"The Salmon Dance\"."}
{"id": "1183244", "revid": "599013", "url": "https://it.wikipedia.org/wiki?curid=1183244", "title": "Figli dell'amore misericordioso", "text": "I Figli dell'Amore Misericordioso (in latino \"Congregatio Filiorum Amoris Misericordis\") sono un istituto religioso maschile di diritto pontificio: i membri di questa congregazione clericale pospongono al loro nome la sigla F.A.M.\nStoria.\nLa congregazione venne fondata a Roma dalla religiosa spagnola Speranza di Ges\u00f9 Alhama Valera (30 settembre 1893- 8 febbraio 1983) il 15 agosto 1951, quando i primi tre aspiranti emisero la loro professione dei voti religiosi.\nIl 18 agosto 1951 Alfonso Maria de Sanctis, vescovo di Todi, consent\u00ec alla comunit\u00e0 di stabilirsi nel territorio della sua diocesi, a Collevalenza; vennero poi aperte filiali a Matrice, a Fermo e, nel 1963, a Lujua (diocesi di Bilbao).\nI Figli dell'Amore Misericordioso vennero eretti in congregazione religiosa di diritto diocesano con decreto di Norberto Perini, arcivescovo di Fermo, del 28 luglio 1968.\nLa Santa Sede ha approvato l'istituto con il decreto del 12 giugno 1983.\nAttivit\u00e0 e diffusione.\nI Figli dell'Amore Misericordioso si dedicano all'assistenza e alla santificazione del clero diocesano mediante l'unione dei religiosi con i sacerdoti diocesani; si dedicano anche a varie opere di carit\u00e0.\nSono presenti in Brasile, Italia, Spagna, Romania, India, Filippine; la sede generalizia \u00e8 presso il Santuario dell'Amore Misericordioso di Collevalenza (Perugia).\nAl 31 dicembre 2005, la congregazione contava 18 case e 116 religiosi, 90 dei quali sacerdoti."}
{"id": "1183250", "revid": "135224", "url": "https://it.wikipedia.org/wiki?curid=1183250", "title": "Blu reale", "text": "Il blu reale o blu reale inglese \u00e8 una sorta di azzurro abbastanza carico e vivace.\n\u00c8 simile al blu elettrico.\nEra usato in pittura nel XX secolo da pittori come Picasso o Matisse.\nViene preparato mescolando il lapislazzuli con altri pigmenti azzurri, blu e bianchi.\n\u00c8 il colore della maglia delle squadre calcistiche inglesi Everton, Leicester City e Chelsea Football Club, della squadra scozzese Rangers Football Club, della squadra tedesca Schalke 04, e, in Italia, del Como 1907. ."}
{"id": "1183255", "revid": "1272592", "url": "https://it.wikipedia.org/wiki?curid=1183255", "title": "Pervinca (colore)", "text": "Il pervinca \u00e8 il colore dell'omonimo fiore.\n\u00c8 una sorta di celeste-violetto vagamente grigiastro.\nViene utilizzato come pigmento per abiti e oggettistica. In pittura per dipingere il cielo e, talora, i fiumi.\nNegli anni '70 del secolo scorso, il \"blu pervinca\" era la denominazione commerciale ufficiale di un colore metallizzato, disponibile per la carrozzeria di alcuni modelli dell'Alfa Romeo."}
{"id": "1183256", "revid": "33689", "url": "https://it.wikipedia.org/wiki?curid=1183256", "title": "Giunio Annio Basso", "text": "Biografia.\nBasso fu prefetto del pretorio per 13 anni, dal 318 al 331, quando tenne anche il consolato; diverse leggi contenute nel \"Codice teodosiano\" sono indirizzate a lui.\nCostru\u00ec una basilica civile sull'Esquilino a Roma, la \"Basilica Iunii Bassi\", famosa per la sua decorazione in \"opus sectile\".\nSuo figlio, Giunio Basso, fu \"praefectus urbi\": il suo famoso sarcofago \u00e8 uno dei pi\u00f9 antichi raffiguranti scene cristiane pervenuti."}
{"id": "1183258", "revid": "287204", "url": "https://it.wikipedia.org/wiki?curid=1183258", "title": "Major Indoor Soccer League (1978)", "text": "La Major Indoor Soccer League (dal 1990 semplicemente Major Soccer League, MSL), spesso chiamata MISL I per distinguerla da quella, omonima, istituita nel 2001, fu una lega professionistica che dalla stagione 1978-79 organizz\u00f2 un campionato di calcio \"indoor\" in Nord America: dalla stagione 1985-86, dopo la chiusura della North American Soccer League, la MISL fu riconosciuta dalla USSF e dalla FIFA come campionato nordamericano di Prima Divisione.\nLa Lega si sciolse nel 1992 per motivi economici legati alla concorrenza con la rivale National Professional Soccer League II e, dopo la chiusura, alcune delle sue formazioni si affiliarono proprio alla NPSL II."}
{"id": "1183260", "revid": "100623", "url": "https://it.wikipedia.org/wiki?curid=1183260", "title": "Guillermo Del Toro", "text": ""}
{"id": "1183261", "revid": "81195", "url": "https://it.wikipedia.org/wiki?curid=1183261", "title": "Crisotile", "text": ""}
{"id": "1183265", "revid": "1573940", "url": "https://it.wikipedia.org/wiki?curid=1183265", "title": "Gymnodoris ceylonica", "text": "Gymnodoris ceylonica () \u00e8 un mollusco nudibranco appartenente alla famiglia Gymnodorididae.\nDescrizione.\nCorpo bianco traslucido o opaco, con punti arancio-rossi caratteristici. Ciuffo branchiale bianco, con strisce arancio-rosse. Rinofori bianchi, con punta arancio. Piede bianco traslucido, orlato di arancio.\nBiologia.\nSi nutre di alcune specie di eterobranchi (ad esempio \"Stylocheilus longicauda\"), ma \u00e8 a sua volta vittima di membri dello stesso genere (ad esempio \"G. citrina\") che praticano il cannibalismo.\nDistribuzione e habitat.\nMar Rosso, Indo-Pacifico."}
{"id": "1183272", "revid": "2116771", "url": "https://it.wikipedia.org/wiki?curid=1183272", "title": "National Professional Soccer League", "text": "Il marchio National Professional Soccer League si riferisce a tre leghe attive negli Stati Uniti, in Canada e in Sudafrica in periodi diversi. Nonostante il nome uguale, sono prive di qualsivoglia relazione reciproca:"}
{"id": "1183284", "revid": "770813", "url": "https://it.wikipedia.org/wiki?curid=1183284", "title": "Eurocopter EC 135", "text": "L'Eurocopter EC 135 (ora commercializzato come Airbus Helicopters H135) \u00e8 un elicottero medio-leggero, biturbina monorotore quadripala, costruito dal gruppo Airbus Helicopters (precedentemente noto come Eurocopter) e derivato concettualmente da un ulteriore rielaborazione del MBB Bo 105. Sulla base di quest'ultimo, negli anni ottanta la MBB svilupp\u00f2 il modello Bo 108 che fu ideato come dimostratore tecnologico. Di particolare interesse l'utilizzo su larga scala di nuovi materiali compositi, come la fibra di vetro e fibra di carbonio, ed il nuovo rotore principale privo di cerniere e cuscinetti. Nel 1992, dopo la fusione tra la MBB e l'A\u00e9rospatiale, che port\u00f2 alla creazione del consorzio Eurocopter, continuarono gli sviluppi sul progetto Bo 108, nel quale fu integrato da parte di A\u00e9rospatiale il rotore anticoppia di tipo \"Fenestron\", precedentemente sviluppato per l'elicottero Gazelle. \nNel 1994 fu effettuato il primo volo ad Ottobrunn e due anni dopo ebbe inizio la produzione in serie.\nLa versione militare, denominata EC 635, \u00e8 stata sviluppata come elicottero d'attacco leggero, ricognizione e trasporto.\nDa una unione tra le tecnologie introdotte nell'EC 135 e nel precedente BK 117 \u00e8 stato sviluppato l'EC 145. Quest'ultimo, ha ereditato dall'EC 135 una nuova fusoliera pi\u00f9 grande realizzata in materiali compositi e l'avionica. Il rotore principale e il rotore posteriore anticoppia sono di tipo tradizionale e simili a quelli sviluppati per il BK 117. Nonostante la somiglianza con l' EC 135, l' EC 145 \u00e8 considerato come una nuova rielaborazione del BK 117 C-1, motivo per il quale viene anche denominato BK 117 C-2.\nL'EC 145 \u00e8 stato proposto anche all'United States Army che lo ha valutato nell'ambito del programma LUH (\"Light Utility Helicopter\") per la sostituzione dei rimanenti Bell UH-1H e di diversi OH-58.\nA seguito di tale valutazione, l'U.S. Army ha adottato proprio l'EC 145 denominandolo UH-72 Lakota.\nStoria operativa.\nLe consegne iniziarono 1 agosto 1996, con due elicotteri numero 0005 e 0006 alla Deutsche Rettungsflugwacht. Il 100\u00b0 EC135 fu dato alla Polizia bavarese nel giugno 1999. Nel settembre 2003, il 300\u00b0 EC135 fu consegnato alla britannica McAlpine Helicopters; at this point, the EC135 was the best selling new ight twin-engine helicopter in the UK market.\nNel 2011, Eurocopter annuncia il 1.000\u00b0 EC135 prodotto e dato all'ADAC. Nel 2012, Flying Magazine riconosce al EC135 il \"the industry's best selling twin-engine helicopter\". Il modello G-NESV (s/n 0067), della Cleveland Police Air Operations Unit base a Durham Tees Valley Airport, originariamente della North East Air Support Unit dall'aprile 1999, \u00e8 stato il primo EC135 al mondo con 10.000 ore di volo.\nNel 2009, l'EC135 fu il primo velivolo selezionato per operare offshore dalla Civil Aviation Authority per la Greater Gabbard. \u00c8 stato usato un EC135 in Danimarca per l'evacuazione della Horns Rev nel 2013, con oltre 10.000 persone evacuate. In Mexico, Apoyo Log\u00edstico A\u00e9reo has operated a fleet of EC135s for servicing the extensive oil and gas offshore platforms in the Gulf of Mexico.\nNel 2013, l'EC135 copriva il 25% del servizio medico d'urgenza del mondo con oltre 500 EC135. Nell'ottobre 2014, il primo EC135 air ambulance viene consegnato in Cina.\nL'Heer tedesco ha 14 EC135 per addestramento a B\u00fcckeburg, con disponibilit\u00e0 operativa del 95%; Nell'ottobre 2014, l'Australian Department of Defence annuncia l'EC135 come addestratore primario della Australian Army e Royal Australian Navy. 13 EC135 addestramento sono stati dati alle forze armate giapponesi con sigla TH-135.\nNel dicembre 2014, entra in servizio il modello EC135 T3 con la Aiut Alpin Dolomites, in Italia. Nel giugno 2015, Airbus Helicopters consegna il primo H135 retrofit dal EC135 standard. Nel maggio 2016, il Governo francese premia Airbus Helicopters per il retrofit di 35 EC135 della S\u00e9curit\u00e9 Civile.\nNell'ottobre 2015, Waypoint Leasing e Airbus Helicopters siglano l'acquisizione di 20 EC135.\nControversie.\nL'Eurocopter EC 135 \u00e8 anche stato fonte di numerose critiche sia da parte di utilizzatori civili che militari. Specialmente in Svizzera l'EC 135 \u00e8 stato sottoposto a una serie di critiche da parte della stampa, dopo che l'esercito svizzero aveva valutato l'EC 135 e aveva dimostrato di avere l'intenzione di acquistare alcuni modelli da utilizzare per l'addestramento dei piloti. Il settimanale Facts pubblic\u00f2 in tale occasione un articolo che metteva in evidenza alcuni limiti di questo elicottero. Secondo quanto riportato dal giornale l'elicottero non sarebbe idoneo al soccorso alpino. La stessa Air Zermatt avrebbe confermato da quanto riferito da Facts, che l'elicottero da loro utilizzato non verrebbe utilizzato per soccorsi in alta quota sopra i tremila metri e in ogni caso, qualora l'elicottero dovesse operare in montagna, sarebbe costretto ad operare con un equipaggiamento ridotto per limitare il peso al decollo. Inoltre il velivolo sarebbe difficile da pilotare e poco adatto per un principiante.\nPunto debole di questo apparecchio come addestratore sarebbe dato dal fatto che l'autorotazione del EC 135 T1 sarebbe solo possibile entro un range ristretto di numero di giri. A questo si aggiungerebbe che lo stesso esercito tedesco avrebbe acquistato il velivolo in un assetto modificato per rispondere alle esigenze dei futuri piloti dell'NH90. Lo stesso governo federale tedesco avrebbe quindi incurante dell'opinione contraria del ufficio tecnico della Bundeswehr (Wehrtechnik und Beschaffung) modificato le specifiche del concorso per venire incontro al progetto tedesco pur sapendo dei limiti di questo velivolo. A riprova di quanto riferito dal settimanale svizzero, l'esercito tedesco ha confermato che l'auto rotazione non viene insegnata a bordo degli EC 135, ma viene bens\u00ec provata prima in un simulatore di volo e poi a bordo di un Bo 105, presso il campo di aviazione di Celle.\nCi\u00f2 nonostante anche in ambito dell'elisoccorso questo elicottero si diffuse molto rapidamente. A suo favore si pu\u00f2 sicuramente citare il suo abitacolo, che pur non essendo enorme \u00e8 ben organizzato e permetterebbe al medico di operare con facilit\u00e0 sul paziente facendo posto sufficiente a tutta la strumentazione necessaria senza limitare la libert\u00e0 di movimento dei soccorritori. Anche in Italia l'EC 135 \u00e8 abbastanza diffuso.\nUtilizzatori.\nNel 2016, met\u00e0 degli esemplari prodotti ha uso civile medico, 17% nel trasporto aereo, 16% nel servizio pubblico (law enforcement), 10% in uso militare, 4% in uso offshore (offshore wind power),e 3% in uso militare addestrativo.\nIl 1300\u00ba esemplare \u00e8 stato venduto nel gennaio 2018, con oltre 300 clienti in 60 paesi con 4,5 milioni di ore volate. In Europa (641), nord America (316) e Asia (195).\nModelli.\nLa lettera T sta per Turbomeca Arrius come propulsione; la P per Pratt &amp; Whitney Canada PW206 Gasturbina. Le altre lettere designano altri allestimenti. Gli ultimimodelli hanno il sistema Instrumenten-Anzeige-System ( \"Cetral Panel Display System\" (CPDS)).\nCivili.\nPeso massimo al decollo 2720\u00a0kg.\nPeso massimo al decollo 2835\u00a0kg.\nPeso massimo al decollo 2910\u00a0kg e FADEC. La variante EC\u00a0135\u00a0T2i ha durata di volo di 2 ore e 25 minuti con un consumo di 225 l/h di cherosene (capacit\u00e0: 673 litri).\nEntrambi i modelli hanno 40\u00a0kg in pi\u00f9 al peso massimo di decollo di 2950\u00a0kg. Le varianti hanno designazione \u201ei\u201c e \u201ee\u201c con accanto il \u201e+\u201c.\nI modelli T3/P3 hanno peso massimo al decollo di 2980\u00a0kg, e autonomia di 609\u00a0km con velocit\u00e0 di crociera di 252\u00a0km/h e temperatura di volo da \u221235\u00a0\u00b0C a +39\u00a0\u00b0C ISA e massima fino a +50\u00a0\u00b0C. La versione pi\u00f9 piccola Hermes-Version (2910\u00a0kg) ha autonomia di 635\u00a0km.\nDati tecnici.\none-engine inoperative = OEI\nDati della Airbus Helicopters e Turbomeca."}
{"id": "1183286", "revid": "116774", "url": "https://it.wikipedia.org/wiki?curid=1183286", "title": "Teorema di Fermat-Wiles", "text": ""}
{"id": "1183291", "revid": "76963", "url": "https://it.wikipedia.org/wiki?curid=1183291", "title": "James Sorensen", "text": "La recitazione \u00e8 sempre stata un grande interesse nella sua vita. Il suo pi\u00f9 recente ruolo interpretato \u00e8 quello di Mike nella seconda stagione della serie televisiva \"Blue Water High\". James \u00e8 anche apparso in \"Hating Alison Ashley\"."}
{"id": "1183292", "revid": "33277", "url": "https://it.wikipedia.org/wiki?curid=1183292", "title": "Congregazione di san Michele arcangelo", "text": ""}
{"id": "1183297", "revid": "3115", "url": "https://it.wikipedia.org/wiki?curid=1183297", "title": "Charlie Adlard", "text": "\u00c8 conosciuto nella patria nativa per i suoi lavori su \"White Death\" con Robbie Morrison e sulle serie di \"2000 AD\", tra cui \"Giudice Dredd\", \"Savage\" e \"Armitage\".\nNegli Stati Uniti d'America \u00e8 noto per la sua opera sulla versione a fumetti di \"X-Files\" (pubblicata dalla Topps), \"Astronauts in Trouble\" (pubblicato da AiT/Planet Lar) e \"The Walking Dead\" (Image Comics).\nLo stile di Adlard si \u00e8 evoluto da quello pittorico degli inizi, utilizzato in \"Armitage\", in uno stile in bianco e nero pi\u00f9 essenziale, fatto di larghe campiture di nero sfruttato per creare effetti con le ombre, come si vede in \"The Walking Dead\".\nPremi e riconoscimenti.\nAdlard ha ricevuto una candidatura come \"miglior inchiostratore\" per l'edizione del 2001 degli Squiddy Award."}
{"id": "1183298", "revid": "146644", "url": "https://it.wikipedia.org/wiki?curid=1183298", "title": "Terra Wilkies", "text": ""}
{"id": "1183303", "revid": "1418004", "url": "https://it.wikipedia.org/wiki?curid=1183303", "title": "National Book Award", "text": "Il National Book Award \u00e8 un premio letterario statunitense, istituito nel 1950, che ha l'obiettivo di celebrare e promuovere la letteratura americana di qualit\u00e0 (\u00ab\"to celebrate the best of American literature, to expand its audience, and to enhance the cultural value of good writing in America\"\u00bb).\nAttualmente una giuria di cinque membri assegna i premi in quattro categorie: narrativa (\"fiction\"), saggistica (\"nonfiction\"), poesia (\"poetry\") e letteratura per ragazzi (\"young people's literature\").\nOltre a questi premi, il Board of Directors della National Book Foundation attribuisce due premi alla carriera:\nStoria.\nLa prima edizione dei National Book Awards \u00e8 stata celebrata il 16 marzo 1950 al Waldorf-Astoria Hotel di New York, con la sponsorizzazione dell'American Book Publisher's Council, del Book Manufacturers' Institute e dell'American Booksellers' Association.\nIl premio ha acquisito rapidamente una solida reputazione nel riconoscere l'eccellenza letteraria, con vincitori quali William Faulkner e Saul Bellow. Dalla met\u00e0 degli anni sessanta sono state aggiunte via via nuove categorie: Science, Philosophy and Religion, History and Biography, Arts and Letters, Translation, Contemporary Thought, Autobiography, First Novel, Original Paperback, and Children's Book.\nNel 1980, con l'obiettivo di ampliare ulteriormente il pubblico, i National Book Awards sono stati sostituiti dai The American Book Awards (TABA), 28 premi assegnati in 16 diverse categorie. Ma il cambiamento \u00e8 stato di breve durata, dal 1984 le categorie sono state ridotte, dal 1987 sono stati ripristinati i National Book Awards, ponendo l'enfasi sulla loro natura di premi assegnati dagli scrittori agli scrittori, e nel 1988 \u00e8 stata istituita la National Book Foundation per organizzarli, ampliarne la visibilit\u00e0 ed estenderne l'influenza nell'ambito dell'educazione e della didattica."}
{"id": "1183308", "revid": "12290", "url": "https://it.wikipedia.org/wiki?curid=1183308", "title": "Charles Adlard", "text": ""}
{"id": "1183309", "revid": "767487", "url": "https://it.wikipedia.org/wiki?curid=1183309", "title": "Il villaggio dei dannati", "text": "Il villaggio dei dannati (\"Village of the Damned\") \u00e8 un film del 1960 diretto da Wolf Rilla e interpretato da George Sanders, Barbara Shelley e Michael Gwynn, adattamento del romanzo di fantascienza del 1957 \"I figli dell'invasione\" (\"The Midwich Cuckoos\") di John Wyndham.\nFu candidato al premio Hugo per la miglior rappresentazione drammatica nel 1961 e 1962.\nTrama.\nNel piccolo villaggio inglese di Midwich si verifica un fenomeno inspiegabile: tutti gli abitanti e coloro che cercano di avvicinarsi varcandone i confini perdono improvvisamente i sensi, risvegliandosi dopo poche ore senza apparenti conseguenze. Trascorse alcune settimane le dodici donne del villaggio scoprono di essere incinte, incluse quelle prive di un compagno e persino le adolescenti ancora vergini, e per tutte la gravidanza ha avuto inizio il giorno del misterioso evento. I bambini nascono tutti a distanza di poche ore e crescendo presentano le stesse caratteristiche somatiche, dimostrano un forte senso di gruppo e una tendenza a nascondere i propri sentimenti, oltre a sviluppare rapidamente capacit\u00e0 intellettive straordinarie.\nNel frattempo le autorit\u00e0 civili e militari scoprono che episodi analoghi si sono verificati in Australia, Canada e Unione Sovietica, dove gli abitanti hanno reagito uccidendo i neonati. Supponendo che una serie di strani incidenti avvenuti a Midwich siano attribuibili ai misteriosi bambini decidono quindi di imprigionarli, ma il fisico Gordon Zellaby chiede di avere la possibilit\u00e0 di far loro da insegnante e monitorare cos\u00ec il loro comportamento. Nel giro di pochi mesi Zellaby scopre che il gruppo di bambini, che include suo figlio David, rappresenta una razza aliena con il potere di leggere il pensiero e influenzare la volont\u00e0 altrui. In diverse circostanze inducono al suicidio coloro che li minacciano e le autorit\u00e0 locali informano lo scienziato che fatti analoghi sono successi in Russia, dove l'esercito ha raso al suolo il villaggio di Raminsk dopo che i bambini avevano indotto i soldati ad uccidersi tra loro.\nSentendosi minacciati, i bambini decidono di ricorrere all'aiuto di Zellaby nella speranza di trovare ospitalit\u00e0 presso famiglie sparse per il Paese. Lo scienziato finge di accettare ma, recatosi all'appuntamento nella scuola, porta con s\u00e9 una bomba nascosta nella borsa e tenta di \"schermare\" la propria mente per non farla scoprire ai bambini. Quando questi capiscono che l'uomo nasconde qualcosa \u00e8 troppo tardi: la bomba esplode distruggendo l'edificio e provocando la morte di Zellaby e dei bambini.\nProduzione.\nI diritti cinematografici del romanzo di John Wyndham furono acquistati dalla Metro-Goldwyn-Mayer nel giugno 1957, prima della sua pubblicazione. La produzione fu affidata a Milo O. Frank Jr. e John Lupton fu annunciato come uno dei possibili protagonisti. A dicembre il titolo originale \"The Midwich Cuckoos\" venne cambiato in \"Village of the Damned\" e nel gennaio del 1958 il presidente della MGM Joseph R. Vogel annunci\u00f2 che il film sarebbe stato realizzato quell'anno negli studi di Culver City. Come regista venne scelto Robert Stevens, noto soprattutto per la direzione di numerose serie televisive, mentre l'attore Russ Tamblyn fu annunciato come altra possibile star.\nLo sceneggiatore Stirling Silliphant fu incaricato di adattare il romanzo e per il ruolo principale fu assunto Ronald Colman, ma la MGM fu costretta ad accantonare il progetto a causa delle pressioni della Catholic Legion of Decency che si era opposta alla rappresentazione blasfema delle nascite avvenute da donne vergini.\nTrascorsi alcuni mesi, la produzione fu infine trasferita nel Regno Unito e nel novembre del 1959 il ruolo principale pass\u00f2 a George Sanders, chiamato a sostituire Colman che nel maggio del 1958 era deceduto a causa di un enfisema polmonare. La regia fu invece assegnata a Wolf Rilla, al quale la MGM consegn\u00f2 la sceneggiatura scritta da Silliphant. \u00abQuando la lessi mi resi conto che c'era bisogno di molto lavoro per renderla realistica\u00bb, ha dichiarato in seguito, \u00abera stata scritta da un americano che non aveva molta conoscenza della vita nei villaggi inglesi, suonava semplicemente falsa\u00bb. In pochi giorni il regista port\u00f2 a termine una nuova sceneggiatura con l'aiuto del produttore Ronald Kinnoch (accreditato con lo pseudonimo George Barclay).\nRiprese.\nIl film fu girato con un budget di 82.000 sterline e un programma di lavorazione di sei settimane. Le riprese furono effettuate nella contea dell'Hertfordshire, soprattutto nel villaggio di Letchmore Heath e nei vicini studi della MGM a Borehamwood. Gli esterni del Midwich Manor furono girati a Elstree, presso la Haberdashers' Aske's Boys' School, mentre la chiesa di St John the Baptist di Aldenham divenne la Midwich Church.\nIn un'intervista del 1980 Wolf Rilla raccont\u00f2 di come nacque l'idea della scena finale del film, in cui Zellaby tenta di \"schermare\" la propria mente per non far scoprire ai bambini radunati nella scuola la bomba che ha portato in una borsa:\nEffetti speciali.\nL'effetto degli occhi dei bambini che brillano di bianco ogni volta che usano i loro poteri telepatici, l'unico effetto speciale del film, fu creato cambiando l'immagine stessa degli occhi da positiva a negativa. \u00abAbbiamo scelto bambini con occhi molto scuri, non abbiamo usato le lenti a contatto\u00bb, ha spiegato il regista, \u00aba parte le parrucche c'era semplicemente un trucco ordinario. Niente di pesante perch\u00e9 li avrebbe resi irreali. All'epoca preferivo che il film fosse senza effetti speciali. L'effetto della loro influenza malvagia si manifestava attraverso l'intensit\u00e0 del loro aspetto malvagio\u00bb.\nDistribuzione.\nNel Regno Unito il film usc\u00ec il 16 giugno 1960 senza nessun impatto, come ha ricordato in seguito il regista: \u00abI distributori erano cos\u00ec incerti che lo accantonarono per alcuni mesi. Alla MGM credevano di avere in mano qualcosa che non valeva nulla, avevano mostrato una copia nel circuito dei cinema britannici e nessuno lo aveva preso in considerazione\u00bb. Il successivo 14 novembre fu di nuovo messo in circolazione e stavolta il risultato fu decisamente diverso: \u00abRimase ad ammuffire per un po' di tempo e riemerse solo per caso. A uno dei cinema britannici di propriet\u00e0 della MGM a Londra capit\u00f2 di avere un buco nella programmazione, cos\u00ec proiettarono \"Il villaggio dei dannati\". Quella stessa sera il passaparola si diffuse in tutte le sale cinematografiche. Il successo del film fu una rivelazione assoluta per tutti noi\u00bb.\nNegli Stati Uniti sub\u00ec una sorte analoga e dopo una distribuzione limitata a partire dal 25 ottobre 1960, il film fu rimesso in circolazione il 7 dicembre.\nDivieti.\nPer ottenere dal British Board of Film Classification una classificazione \"A\" (visione consentita ai minori di 12 anni accompagnati), nel Regno Unito il film usc\u00ec in una versione priva degli effetti ottici che rendevano luminosi gli occhi dei bambini.\nEdizioni home video.\nIl film \u00e8 stato distribuito in DVD il 10 agosto 2004 dalla Warner Home Video, in un'edizione che includeva anche il sequel \"La stirpe dei dannati\" e il commento di Steve Haberman, autore del saggio \"Chronicles of Terror: Silent Screams\". Il 31 luglio 2018 \u00e8 uscito in versione Blu-ray.\nAccoglienza.\nIncassi.\nNel Regno Unito e negli Stati Uniti il film incass\u00f2 complessivamente 1,5 milioni di dollari.\nCritica.\nIl sito \"Rotten Tomatoes\" riporta il 92% di recensioni professionali con giudizio positivo e il seguente consenso critico: \u00abPerformance agghiaccianti e un'atmosfera calma e soprannaturale rendono questo horror britannico una parabola snervante della sua epoca e un classico senza tempo\u00bb. Il sito \"Metacritic\" assegna al film un punteggio di 77 su 100 basato su 7 recensioni, indicando un giudizio \"generalmente favorevole\".\nAlla sua uscita nel Regno Unito il film ottenne soprattutto recensioni positive. \"The Guardian\" trov\u00f2 la storia \u00abmolto ingegnosa... raccontata da Wolf Rilla con il giusto tocco laconico\u00bb, mentre secondo \"The Daily Telegraph\" il suo punto debole era \u00abl'incapacit\u00e0 di creare un'atmosfera di paura... la fantasia sembra sempre pi\u00f9 credibile della realt\u00e0, con il risultato che siamo pi\u00f9 divertiti che spaventati\u00bb. Su \"The Observer\" la critica C.A. Lejeune lo giudic\u00f2 \u00abscritto e gestito con una notevole quantit\u00e0 di delicatezza\u00bb, aggiungendo che il regista aveva \u00abschierato il suo giovane cast con abilit\u00e0 esemplare, e dubito che George Sanders si sia mai lasciato andare cos\u00ec in profondit\u00e0 in un ruolo\u00bb. Dilys Powell sul \"Sunday Times\" apprezz\u00f2 \u00abil tempismo efficace, la spaventosa realt\u00e0 del contesto del villaggio, la maggior parte delle recitazioni e in particolare quella dei bellissimi bambini dai capelli biondi\u00bb, cos\u00ec come David Robinson che su \"The Times\" scrisse: \u00abNon ci sono concessioni ai cuori gentili e alle convenzioni cinematografiche: nessuna prova catartica per un lieto fine. I personaggi vengono brutalmente uccisi con un felice disprezzo per il grado di simpatia che ispirano, come raramente abbiamo visto dagli orrori di Tod Browning negli anni Trenta\u00bb.\nAnche negli Stati Uniti le recensioni furono positive, con alcune eccezioni. La rivista \"Variety\" scrisse infatti che \u00abse ci fosse stato qualche accenno al motivo per cui questa straordinaria faccenda si \u00e8 verificata, il film sarebbe stato leggermente pi\u00f9 plausibile. Cos\u00ec com'\u00e8, si assottiglia da un inizio teso fino ad un melodramma pesante. La direzione di Wolf Rilla \u00e8 adeguata, ma non di pi\u00f9\u00bb. Su \"Saturday Review\" il critico Hollis Alpert lo defin\u00ec \u00abun piccolo film avvincente\u00bb, mentre il settimanale \"Time\" lo giudic\u00f2 \u00abuno dei pi\u00f9 accurati piccoli film horror prodotti da quando Peter Lorre ha iniziato a rigare dritto\u00bb e critic\u00f2 la scelta della MGM di farlo uscire senza un'adeguata promozione: \u00abRitenendo forse che da un film con una sola star di minore importanza (George Sanders) non possa venir fuori nulla di buono, la MGM si \u00e8 affrettata a spingere \"Il villaggio dei dannati\" nei circuiti di quartiere senza nemmeno preoccuparsi di lanciarlo a Broadway. Una buona scommessa sprecata\u00bb.\nIn Italia il quotidiano \"La Stampa\" scrisse che il film \u00abha un'acuminata forza d'incubo che riempie lo spettatore di pensieri molesti sul futuro... un film di fantascienza che fa perfettamente centro in quelle particolari forme di sgomento che il genere richiede\u00bb.\nSequel e remake.\nNel 1964 fu distribuito \"La stirpe dei dannati\", sequel diretto da Anton Leader e interpretato da Ian Hendry e Alan Badel. Il leader dei bambini fu interpretato da Clive Powell, presente anche nel primo film nel quale interpretava il ruolo di David, il figlio di Gordon Zellaby. Il remake dell'originale, intitolato \"Villaggio dei dannati\" e ambientato negli Stati Uniti, fu invece diretto nel 1995 da John Carpenter e vide Christopher Reeve e Kirstie Alley come interpreti principali. L'anno precedente era inoltre uscito il film \"Kawao tee Bangpleng\", che pur essendo tratto dal romanzo \"K\u0101wao th\u012b B\u0101ng Phl\u0113ng\" del politico e scrittore tailandese Kukrit Pramoj presentava molte analogie con la storia narrata da John Wyndham."}
{"id": "1183310", "revid": "14691", "url": "https://it.wikipedia.org/wiki?curid=1183310", "title": "Skeleton coast", "text": ""}
{"id": "1183311", "revid": "729019", "url": "https://it.wikipedia.org/wiki?curid=1183311", "title": "Samuel Hill", "text": " Specialista del downhill, \u00e8 stato campione del mondo Juniors nel 2002 e nel 2003, ed Elite nel 2006, nel 2007 e nel 2010."}
{"id": "1183313", "revid": "38120", "url": "https://it.wikipedia.org/wiki?curid=1183313", "title": "We Are The Night", "text": ""}
{"id": "1183314", "revid": "767487", "url": "https://it.wikipedia.org/wiki?curid=1183314", "title": "The War of the Jewels", "text": "The War of the Jewels (\"La guerra dei gioielli\") \u00e8 l'undicesimo volume, inedito in Italia, della raccolta \"The History of Middle-earth\", nella quale Christopher Tolkien analizza i manoscritti inediti di suo padre, J. R. R. Tolkien.\nQuesto \u00e8 il secondo di due volumi (il primo \u00e8 \"Morgoth's Ring\") che raccolgono diverse stesure di brani presenti nel Silmarillion.\nQuesto libro include:"}
{"id": "1183319", "revid": "28592", "url": "https://it.wikipedia.org/wiki?curid=1183319", "title": "Finno-Ugrica", "text": ""}
{"id": "1183321", "revid": "28592", "url": "https://it.wikipedia.org/wiki?curid=1183321", "title": "Gobi", "text": ""}
{"id": "1183323", "revid": "729019", "url": "https://it.wikipedia.org/wiki?curid=1183323", "title": "Ignazio Schino", "text": "Una delle firme pi\u00f9 prestigiose del giornalismo sportivo italiano.\nBiografia.\nIgnazio Schino nasce a Bari il 3 marzo 1925. Nella sua formazione incontra insegnanti di spicco (le proff. Sforza, C. Stella e Emma Gazzara Orabona) che gli infondono un attaccamento verso le materie letterarie. Entra in giornalismo nell'immediato dopoguerra (luglio 1945) nel settimanale Puglia Sportiva diretto da Nicola de Bellis, collabora a Cine-Sport diretto da Ferdinando Pinto e nel 1948 ne diventa Redattore Capo. Fonda ed \u00e8 Direttore Responsabile di Lo Sport del Sud illustrato primo rotocalco sportivo dell'Italia meridionale.\nDal settembre 1948 al 1956 fa parte della redazione sportiva de La Gazzetta del Mezzogiorno ed \u00e8 corrispondente del settimanale Il calcio illustrato. Capo Redattore del trisettimanale Mercoled\u00ec sport e titolare dei servizi di critica d'arte, letteraria, teatrale e cinematografica. Nel 1957 entra nei Servizi Giornalistici della Sede Regionale della Rai, cura una rubrica fissa per La Domenica Sportiva. Fu assunto dalla RAI come giornalista sportivo, in radio e in televisione. Ha curato le edizioni della trasmissione Novantesimo minuto con Paolo Valenti sin dai primi anni.\nSi calcola che nei sei anni di collaborazione alla trasmissione domenicale di Radio Bari La Caravella abbia scritto non meno di 200 poesie di apertura e almeno un migliaio di testi di parodie. Ha collaborato a Ponte Radio, la trasmissione che lanci\u00f2 il giornalismo radiofonico \u201cin diretta\u201d. Intensa anche l'attivit\u00e0 di critico d'arte e di produzione artistica personale. Vincitore nella IV Gara nazionale del Sonetto (1973) indetta a San Vito dei Normanni, sar\u00e0 secondo nel 1974.\nCol racconto \"Carmelina\" e \"l'amore\" nel 1977 si aggiudica il Premio nazionale Gravina e grazie alla sua prima raccolta di poesie \"Murgia e altre liriche civili\" nel 1978 gli viene conferito il Premio di Letteratura e Saggistica Ignazio Ciaia. Nasce una collaborazione con l'editore Nunzio Schena che gli pubblica cinque testi. Segue un libro con Ladisa fino ai suoi ultimi due testi pubblicati da Adda. Nel 2003 gli viene attribuita una targa di riconoscimento per i suoi 40 anni di attivit\u00e0 giornalistica. Nel 2008 viene premiato per i 50 anni di attivit\u00e0 da giornalista professionista. Muore il 16 aprile 2008, dopo un lungo periodo di convivenza con la malattia di Alzheimer.\nOpere.\nHa scritto diversi libri, tra l'altro:"}
{"id": "1183324", "revid": "486946", "url": "https://it.wikipedia.org/wiki?curid=1183324", "title": "Fortis Juve Bsl", "text": ""}
{"id": "1183325", "revid": "28592", "url": "https://it.wikipedia.org/wiki?curid=1183325", "title": "Ugrofinnica", "text": ""}
{"id": "1183326", "revid": "1190858", "url": "https://it.wikipedia.org/wiki?curid=1183326", "title": "Room Raiders", "text": "Room Raiders \u00e8 uno dei programmi non musicali di MTV, che in Italia \u00e8 in palinsesto dall'inverno 2006.\nProduzione.\nNel programma vengono prelevati tre ragazzi o tre ragazze dalle loro case, cos\u00ec come sono, senza il tempo di riordinare nulla, e caricati su un furgoncino: in seguito una ragazza (o un ragazzo) viene portata/o nelle rispettive case e, cosa pi\u00f9 interessante, nelle rispettive stanze, mettendo cos\u00ec a nudo vizi e virt\u00f9 dei/delle giovani aspiranti ad uscire con lei/lui.\nLo scopo del programma \u00e8 quello di accoppiare la ragazza (o il ragazzo) con uno/a dei/delle pretendenti, in base a quello che lei/lui avr\u00e0 visto (grazie anche ad una completa valigetta di strumenti) nelle rispettive camere.\nFormat.\nOltre a quella statunitense, la trasmissione ha avuto anche una versione lituana, andata in onda nel 2010 sul canale LNK."}
{"id": "1183327", "revid": "55939975", "url": "https://it.wikipedia.org/wiki?curid=1183327", "title": "Ugrofinnici", "text": ""}
{"id": "1183328", "revid": "367445", "url": "https://it.wikipedia.org/wiki?curid=1183328", "title": "Aeromodellismo", "text": "L'aeromodellismo \u00e8 il modellismo riguardante l'aeroplano.\nTipologie.\nL'aeromodellismo si divide in due categorie, a seconda della presenza od assenza dei meccanismi che consentono al prototipo di volare:\nAeromodellismo statico.\nL'aeromodellismo statico \u00e8 quella branca del modellismo che si occupa della costruzione di modelli in scala di aeroplani. Per essi non sono previsti meccanismi che possano permettere al modello di volare.\nIn commercio i produttori di scatole di montaggio, offrono una vasta gamma di scale. Per quanto riguarda i materiali impiegati, il pi\u00f9 diffuso \u00e8 la plastica ed il polistirene, anche se \u00e8 possibile trovare una notevole variet\u00e0 di altri materiali sia per la struttura che per le vernici.\nGli aeromodelli diventano poi simili agli originali, grazie all'applicazione per incollaggio, da parte degli appassionati, di decalcomanie (decals), ovvero simboli, disegni e loghi prestampati. Questi riproducono in tutto e per tutto gli elementi presenti sui velivoli reali.\nAeromodellismo dinamico.\nL'aeromodellismo dinamico \u00e8 quella branca del modellismo che si occupa della costruzione di modelli in scala per i quali sono previsti appositi meccanismi, meccanici e/o elettronici, che gli permettono di volare.\nGli aeromodelli possono essere pilotati a distanza anche mediante appositi dispositivi radio, chiamati radiocomandi, che operano su determinate frequenze imposte dalla normative delle varie nazioni.\nLa distinzione dei modelli \u00e8:\nSiccome l'aeromodellismo \u00e8 nel tempo diventato uno sport, esistono varie categorie di competizioni dipendenti dalla tipologia di aeromodello e dal tipo di volo. Si passa dall'acrobazia (categoria F2B) allo speed (categoria F2A) in cui si sono registrate velocit\u00e0 di punta per l'aeromodello di circa 300\u00a0km/h. Forse la massima espressione nell'aeromodellismo si ha nelle riproduzioni, specie nella categoria dei jet, dove modelli riprodotti fedelmente all'originale finanche nel motore a jet, ricreano i veri jet nel volo in maniera molto realistica. Modelli che possono raggiungere velocita attorno ai 500\u00a0km/h, e valore dei modelli che si esprimono a decine di migliaia di euro."}
{"id": "1183329", "revid": "466539", "url": "https://it.wikipedia.org/wiki?curid=1183329", "title": "Rito funebre", "text": "Il rito funebre o funerale \u00e8 un rituale civile o religioso che si celebra in seguito alla morte di una persona.\nGli usi e le tradizioni relative a tale evento variano secondo il luogo, la fede religiosa o il desiderio del defunto e dei suoi congiunti. Il termine deriva dal latino \"funus\", che ha molti significati e probabilmente associa il rito all'azione del calare il corpo nella sepoltura con delle funi. \u00c8 celebrato in genere al cospetto della salma con la partecipazione di alcuni individui appartenenti al gruppo sociale di riferimento (famiglia, cerchia delle amicizie del defunto, conoscenti, colleghi etc.).\nStoria.\nI riti funebri sembrano essere stati celebrati sin da tempi remotissimi. Nelle grotte dello Shanidar, in Iraq, sono stati scoperti degli scheletri di Neanderthal coperti da un caratteristico strato di polline: ci\u00f2 ha suggerito che nel periodo di Neanderthal i morti potessero essere sepolti con un minimo di cerimoniale di cui il presunto ormeggio di cose al modo floreale potrebbe rappresentare un gi\u00e0 arcaico simbolismo; un'elaborazione possibile di tale assunto \u00e8 che gi\u00e0 allora si credesse in un aldil\u00e0 e che in ogni caso gli uomini fossero ben consci ciascuno della propria mortalit\u00e0 e capaci di esprimere un lutto.\nNella Grecia classica.\nNel mondo greco, gli onori dovuti ai morti erano un dovere fondamentale di piet\u00e0 religiosa, che spettava ai figli o ai parenti pi\u00f9 stretti.\nSi riteneva che la celebrazione del rituale propiziasse il viaggio del defunto verso l'Ade. Si credeva infatti che l'anima di chi non avesse ricevuto onori funebri fosse condannata a vagare senza pace e perseguitasse quanti non avevano osservato l'obbligo dei funerali. Descrizioni dei rituali pi\u00f9 antichi si trovano nei poemi omerici e comprendono l'esposizione del cadavere (\"pr\u00f3thesis\") e il compianto delle donne (\"g\u00f3os\").\nIl rito tradizionale non presenta comunque sostanziali mutamenti nel tempo. Le donne lavavano il corpo del defunto e lo cospargevano di essenze dopo che gli erano stati chiusi gli occhi (in epoca classica si afferm\u00f2 l'uso di porre nella bocca un obolo, il pagamento del passaggio sulla barca di Caronte). Rivestito e avvolto in un sudario, il corpo veniva esposto su un letto, con i piedi rivolti verso la porta; su di esso si ponevano corone e bende. L'esposizione aveva una durata variabile (in genere uno o due giorni) e la salma veniva vegliata durante la notte. La casa veniva addobbata con corone (soprattutto di mirto e di alloro) e davanti alla porta veniva posto un vaso colmo d'acqua perch\u00e9 i visitatori potessero purificarsi quando uscivano. La legislazione di Solone intese limitare sia il lusso degli apparati sia manifestazioni eccessive, quali sacrifici di buoi o l'usanza di percuotersi la testa e il petto o di graffiarsi il volto o strapparsi i capelli; si vietava, inoltre, la partecipazione di donne che non appartenessero alla famiglia, lamentatrici di professione che intonavano canti funebri (lo sfarzo dei funerali, nonch\u00e9 la dismisura nell'espressione del lutto e del cordoglio erano caratteristici della societ\u00e0 omerica).\nLa sepoltura aveva luogo prima dell'alba. Una processione seguiva il carro con il quale la salma veniva trasportata fino alla necropoli (ma a volte si trasportava a braccia il letto funebre): l'apriva una donna che portava un vaso per le libagioni, seguita dagli uomini, dalle donne e da suonatori di flauto. Si procedeva poi alla cremazione o all'inumazione: nel primo caso, la salma veniva posta su alcuni oggetti cari al defunto; le ceneri erano raccolte in un'urna che veniva collocata nel monumento della famiglia; nel caso della sepoltura (la procedura pi\u00f9 diffusa), il corpo veniva posto in una bara in legno o terracotta. Il corredo funebre era costituito da oggetti della vita quotidiana (armi, strigili, dadi ecc. per gli uomini; fiale di profumi, gioielli, strumenti del lavoro domestico ecc. per le donne; giocattoli per i bambini); nella tomba si ponevano, inoltre, offerte votive di cibo, entro coppe, vasi, piatti ecc., quindi si eseguivano libagioni, frantumando poi parte dei recipienti utilizzati. Nel corso dei funerali pubblici e solenni riservati ai caduti in guerra, veniva pronunciato un elogio e talvolta si tenevano giochi.\nOltre al culto privato, si dedicavano ai morti celebrazioni pubbliche e ufficiali. In Grecia la meglio nota \u00e8 costituita dalle Antesterie, festa che durava tre giorni nel mese detto appunto Antesterione (febbraio-marzo).\nL'orazione funebre tenuta da un oratore per un personaggio illustre era detta \"epitaffio\". Canti funebri erano il \"treno\" e l\"'epicedio\".\nFunerali nell'antica Roma.\nNell'antica Roma, il maschio pi\u00f9 anziano della casa, il \"pater familias\", veniva chiamato al capezzale del moribondo, dove aveva il compito di raccogliere l'ultimo alito vitale di chi si trovava in agonia.\nI funerali delle persone eccellenti venivano normalmente affidati a professionisti, veri e propri impresari di pompe funebri chiamati libitinarii. Nessuna descrizione diretta dei riti funebri \u00e8 giunta fino a noi, comunque \u00e8 dato supporre che, generalmente, comprendessero una processione pubblica alla tomba (o alla pira funeraria, sulla quale il corpo veniva cremato). Di tale corteo val la pena notare soprattutto che talvolta i partecipanti portavano maschere con le fattezze degli antenati del defunto. Il diritto di portare tali maschere era concesso per lo pi\u00f9 a quelle famiglie tanto prominenti da aver ricoperto magistrature curili. Al termine della processione, quando il corteo giungeva nel Foro, veniva pronunciata la \"laudatio funebris\" del defunto.\nMimi, danzatori e musici, come pure lamentatrici professioniste (prefiche) venivano assunti dall'impresa per prendere parte ai funerali. I Romani meno scrupolosi potevano servirsi di mutue societ\u00e0 funebri (\"collegia funeraticia\") che svolgevano tali riti per loro conto.\nNove giorni dopo la sistemazione definitiva della salma, avvenuta mediante seppellimento o cremazione, veniva data una festa (\"coena novendialis\"), in occasione della quale veniva versato vino o altra bevanda di pregio sulla tomba o sulle ceneri. Poich\u00e9 la cremazione era la scelta prevalente, v'era l'uso di raccogliere le ceneri in un'urna funeraria e deporle in una nicchia ricavata in una tomba collettiva, chiamata \"columbarium\" (colombaia). Durante questi nove giorni, la casa era considerata contaminata (\"funesta\") e veniva ornata di rami di cipresso o tasso perch\u00e9 ne fossero avvertiti i passanti. Alla fine del periodo, veniva spazzata e lavata nel tentativo di purificarla del fantasma del defunto.\nSette festivit\u00e0 romane commemoravano gli antenati di una famiglia, compresa la \"Parentalia\" che si teneva dal 13 fino al 21 febbraio, per onorare appunto gli avi, e le \"Lemuria\", che si teneva nei primi nove mesi, in occasione della quale si temeva che fossero attivi spettri (\"larv\u00e6\"), che il \"pater familias\" cercava di placare con l'offerta di piccoli doni.\nSignificati del rito.\nIl rito funebre, presso la maggior parte delle culture, si svolge tipicamente alla presenza di una pluralit\u00e0 di persone e spesso \u00e8 presieduto da un'autorit\u00e0 di riferimento sociale (in questa includendosi ovviamente i ministri del culto), politico o morale.\nIl rito assolve spesso ad alcune funzioni sociali, che non sono tuttavia riscontrabili sempre ed in egual misura nei vari gruppi etnici e sociali:\nL'uscita dal gruppo sociale.\nQuanto al significato di cessazione della permanenza nel gruppo sociale del defunto, i sopravvissuti che assistono al rito \"prendono pubblicamente atto\" del trapasso, con il quale possono peraltro avere corso (in realt\u00e0 iniziano subito dopo la morte) tutti gli effetti civili della dipartita (cosiddetto \"diritto successorio\").\nAlquanto diretta, sul punto della nozione, pare l'analogia con altre cerimonie di pubblica \"doverosa notifica\" alla collettivit\u00e0: un altro esempio \u00e8 il matrimonio, che ufficializza la nascita di una nuova famiglia. Alcuni studiosi hanno peraltro intravisto un'analogia fra la presenza del pubblico ai funerali e quella dei testimoni ad un matrimonio, in entrambi i casi richiedendosi una sorta di \"presidio accertativo\" con il quale la comunit\u00e0 possa accettare l'evento come avvenuto poich\u00e9 alcuni suoi membri vi hanno assistito, ed a causa di ci\u00f2.\nAltra analogia minore talvolta riscontrata \u00e8 che la partecipazione al rito viene vissuta dagli altri sia come dovere sociale che (un po' meno spesso) come dovere personale nei confronti degli sposi o del defunto, a seconda dell'intensit\u00e0 del rapporto che li lega/legava.\nLa celebrazione etica o religiosa dell'evento.\nQuanto ai richiami di ordine etico o metafisico, il funerale pu\u00f2 richiamare la concezione che ciascun gruppo ha nei confronti della morte, e per le religioni per cui l'anima non perisce col corpo, la celebrazione vale di suffragio (nel senso linguistico di \"conferma\") dell'avvenuto passaggio allo stato spirituale, la morte del singolo pu\u00f2 essere identificata come momento essenziale di contatto con il dio di riferimento e passaggio alla condizione del mondo ultraterreno.\nIl senso del \"passaggio\", il moto dinamico di transizione, pur essenzialmente antitetico alla staticit\u00e0 della morte scientifica (biologica) ed ai suoi noti effetti di devitalit\u00e0, si individua comunemente nei riti della maggior parte delle religioni, particolarmente per le religioni rivelate: la vita persa - il rito enfatizza - sarebbe solo quella corporale mentre lo spirito, l'anima proseguirebbe la sua esperienza come entit\u00e0 di altro tipo.\nInsieme alla considerazione che le religioni sono fedi (e dunque non convinzioni o elaborazioni, quali potrebbero essere quelle della scienza) che implicano proprio definite visioni sul \"post-mortem\" e che anche per questo si abbracciano, l'accento che il rito pone sul passaggio segnala l'importanza massima di queste celebrazioni, per alcuni versi le pi\u00f9 significative delle rispettive teologie.\nIl giudizio sull'estinto.\nCirca il giudizio sulla persona deceduta - come detto, non sempre parte del rito - il funerale pu\u00f2 avere la funzione di porre in evidenza le azioni e le scelte compiute in vita dal defunto, al fine di ricavarne insegnamento utile per la comunit\u00e0 enucleandosene una sintesi che spesso si esprime nella orazione funebre.\nTrattandosi di una cerimonia che comunque si rende in onore del defunto, pare di generale diffusione una pietosa benevolenza circa le eventuali malefatte del trapassato, e di solito il ricordo mira a preferire la narrazione di fatti, scelte, ragionamenti, emozioni e quant'altro possa assumere valore di condivisibilit\u00e0 etica da parte della comunit\u00e0: di ci\u00f2 si tesse dunque la lode, ed il defunto viene - spesso con enfasi retorica - identificato con tali positivit\u00e0, che sono dunque parte di ci\u00f2 che la comunit\u00e0 avr\u00e0 perso se non perpetuato da altri.\nL'omissione delle negativit\u00e0 \u00e8 parte dell'ossequio funebre, ma corrisponde ad un pi\u00f9 generale istinto umano: anche nei meri modi di dire della quotidianit\u00e0, del resto, il defunto \u00e8 il \"caro\" estinto, il \"compianto\", e soprattutto la \"buonanima\", quali che ne fossero le inclinazioni in vita. Al di l\u00e0 di chi potesse avervi rancori personali, il ricordo di un morto \u00e8 sempre benevolmente considerato e secondo alcuni si tratterebbe di un retaggio di quando era generalizzata la paura dei morti.\nIl giudizio \u00e8 dunque in genere sempre di assolvimento, almeno per suprema piet\u00e0, quasi che (con riferimento religioso) si tenti di munire il defunto di una sorta di \"referenze\" per quel giorno che altri giudicheranno.\nIl pianto ed il riso.\nSoprattutto nel mondo occidentale, la morte \u00e8 vissuta con dolore (cordoglio - letteralmente \"dolore del cuore\"), rimpianto, commozione, senso di privazione del rapporto con il defunto, innescandosi il lutto.\nIn questo senso prevale l'interpretazione dell'evento come fatto negativo, un danno sia personale che sociale che colpisce i superstiti, oltre che il defunto; e ci\u00f2 anche laddove siano maggiormente influenti i culti che considerano la morte come un avvicinamento alla deit\u00e0 e dunque un momento, se non positivo in s\u00e9, quantomeno non negativo.\nPresso alcuni contesti il dolore della perdita \u00e8 superato (o \"esorcizzato\") dalla gioia, che pu\u00f2 essere dettata:\nIl funerale nel mondo contemporaneo.\nIn Italia.\nIn Italia lo svolgimento dei funerali \u00e8 normato dal DPR 285/90 (che \u00e8 stato oggetto, in seguito, di alcune circolari interpretative, ed \u00e8 stato in alcune parti superato da successivi provvedimenti di legge come ad esempio per quanto riguarda la cremazione).\nIl DPR 15/97 regolamenta i requisiti strutturali, tecnologici ed organizzativi minimi per l'esercizio delle attivit\u00e0 sanitarie da parte delle strutture pubbliche e private sul servizio mortuario. La prescrizione ai comuni di \u201cistituire una sala per onoranze funebri al feretro\u201d \u00e8 rimasta generalmente lettera morta, salvo per quei cimiteri dove sia possibile effettuare anche la cremazione: in questo caso, la cosiddetta \u201csala della memoria\u201d pu\u00f2 essere utilizzata pure per questo scopo.\nAnche in paesi di copiosa produzione normativa come l'Italia, curiosamente, le materie funebri sono coperte da esigua regolamentazione, nella quale \u00e8 del tutto prevalente l'aspetto sanitario (norme di sicurezza epidemiologica). L'inespresso e non codificato diritto funebre (diritto ad una rispettosa sepoltura) non \u00e8 sempre stato rispettato con universalit\u00e0 ed uguaglianza: sino a pochi secoli fa, ad alcune categorie di defunti (tra i quali i suicidi e gli attori) era vietato dedicare onoranze funebri e addirittura veniva negata loro l'ordinaria sepoltura (si inumavano in terra sconsacrata, che sovente voleva dire che se ne sarebbero disperse le salme). Inoltre, spesso non esistono strutture adeguate alla celebrazione di cerimonie laiche officiate da celebranti umanisti.\nIn Italia, generalmente, le volont\u00e0 del defunto in merito alla modalit\u00e0 di esecuzione del funerale, se espresse, vengono rispettate, ma, chi teme che il suo erede (o chi altro dovr\u00e0 seppellirlo) possa non rispettare la sua volont\u00e0 riguardo alle esequie, pu\u00f2 redigere un testamento olografo (scritto, cio\u00e8, tutto di suo pugno, a mano, datato e firmato) per poi chiuderlo in una busta e consegnarlo ad un notaio: questo \u00e8 il caso di testamento segreto (a meno che non preferisca farlo scrivere direttamente dal notaio, e allora sarebbe un testamento pubblico) dove scrive, fra l'altro, che se l'erede non rispetter\u00e0 la sua volont\u00e0 riguardo alle esequie, le disposizioni testamentarie a suo favore si intenderanno revocate, salvo solo quanto ha diritto di ricevere per legge. Per garantire questa disposizione, potr\u00e0 nominare un esecutore testamentario, scrivendo una lettera all'erede, ribadendo la sua volont\u00e0 riguardo alle esequie, avvertendolo di quanto ha disposto nel testamento a questo riguardo ed informandolo del notaio e dell'esecutore testamentario.\nNegli Stati Uniti.\nPer la legge negli Stati Uniti, i deceduti hanno poca voce riguardo al modo in cui vengono organizzati i loro funerali. La legge generalmente sostiene che le esequie servono per il bene dei sopravvissuti, piuttosto che per esprimere le volont\u00e0 personali e i gusti del deceduto. In molte giurisdizioni statunitensi, il moribondo pu\u00f2 impartire istruzioni relativamente al proprio funerale attraverso le ultime volont\u00e0 e il testamento.\nRiti civili e riti religiosi.\nAlcune persone non apprezzano la confusione e l'ostentazione che in alcuni casi avviene durante i funerali, preferendo un rito \"privato\" o chiedendo espressamente che non vengano portati fiori. In tali casi \u00e8 pratica piuttosto comune fare una donazione ad un'associazione in beneficenza in memoria del defunto.\nNel periodo intercorrente fra il decesso ed il funerale la salma viene esposta all'omaggio di amici e parenti in un locale (una stanza dell'appartamento, se il decesso \u00e8 avvenuto in casa) illuminata da candele che rimangono accese giorno e notte e che, per questo, viene chiamata popolarmente \"Camera ardente\" (anche se oggi le candele sono quasi sempre sostituite da lampade elettriche idonee).\nIl rito civile.\nAnche il funerale civile richiama la collettivit\u00e0 al rispetto per la morte, solitamente al fine di corroborare le basali istanze di rispetto per la vita, e ne svolge i prescritti simbolismi.\nIn queste cerimonie il rito \u00e8 anche l'espressione di osservanza ufficiale di una sorta di \"diritto alle onoranze\" gi\u00e0 spettante ai vivi per quando decederanno, salvaguardando ad esempio il diffuso istintivo timore per il rispetto delle proprie future spoglie. Ci\u00f2 non risponde in genere a canoni codificati, ma pi\u00f9 spesso ad un comune buon senso applicato d'iniziativa.\nIl rito cattolico.\nNella tradizione cattolica, il funerale si divide generalmente in tre parti principali:\nIn alcuni Paesi, a volte una leggera cena segue il servizio funebre. Nella tradizione irlandese, ci\u00f2 ad esempio \u00e8 particolarmente sentito.\nIn linea generale, il numero di persone che possono considerarsi tenute per dovere sociale a presenziare alle varie parti del rito funebre \u00e8 variabile, ma in linea di massima, raggiunge un buon numero solo nelle prime due.\nLa Chiesa Cattolica, ai sensi del canone 1184 del Codice di diritto canonico, si riserva il diritto di negare il rito delle esequie:\nLa negazione delle esequie \u00e8 applicabile se prima della morte i defunti non danno alcun segno di pentimento.\nIn particolare dopo il Concilio Vaticano II, L'eterno riposo \u00e8 divenuta la pi\u00f9 frequente preghiera cattolica per il culto dei morti.\nSecondo il rito cattolico, la preghiera e la celebrazione eucaristica dei viventi possono operare il bene delle anime salvate, anche dopo la loro morte: mediante la grazia, che attenua la pena e abbrevia la durata dell'espiazione delle anime in Purgatorio. Precedente di fede per questa pratica, sono la Discesa di Cristo agli inferi, una sola volta prima dell'Ascesa al Padre, citata nei Vangeli; cos\u00ec come il secolare culto di san Michele Arcangelo, terzo mediatore tra Dio e gli uomini dopo Ges\u00f9 Cristo e Maria, che, forte della Sua premura e piet\u00e0 paterna, viene pregato di discendere nel Purgatorio per liberare e portare con s\u00e9 in Paradiso le anime nominate (singole, o anche tutte le anime) e quindi scelte dai fedeli come beneficiarie della preghiera.\nSistemazione definitiva del corpo.\nLe diverse culture hanno ideato modi diversi di disporre definitivamente i corpi dei defunti.\nSepolture.\nAlcune depongono i morti in sepolture di varia natura, a volte definendo luoghi specifici ove ci\u00f2 sia consentito. La fossa all'interno di cimiteri \u00e8 tra gli usi pi\u00f9 diffusi di seppellimento.\nQuando la bara \u00e8 posta nella fossa, il prete, secondo il rito cattolico recita la seguente orazione:\nIn certi luoghi, tuttavia, il procedimento non appare pratico. Ad esempio a New Orleans, in Louisiana, il sottosuolo \u00e8 talmente intriso di acqua per la presenza di paludi profonde ed estese da obbligare i locali a costruire tombe al di sopra del terreno.\nAltrove, la sepoltura separata \u00e8 di solito riservata a persone ricche o socialmente rilevanti. Tombe di grandi dimensioni sopra il terreno sono chiamate mausolei (sebbene il termine non avesse un significato originario funerario e tuttora non intende solo tali tombe).\nAltre sepolture sono nelle cripte all'interno delle chiese: anche in questo caso si tratta di un privilegio per lo pi\u00f9 accordato a defunti che abbiano avuto rilevanza sociale in vita. In tempi recenti, quest'usanza \u00e8 stata osteggiata dalle norme igieniche pubbliche.\nNon sempre, poi, la sepoltura \u00e8 permanente. In certe aree, le aree funerarie debbono essere riutilizzate a causa del limitato spazio disponibile. In tali aree, quando i cadaveri si siano ridotti a scheletri, le bare essendosi sgretolate per effetto del tempo, le povere ossa ormai consunte vengono spostate in ossari o in fosse comuni.\nLa sepoltura in mare \u00e8 una locuzione in s\u00e9 impropria che indica la deliberata escussione in mare del cadavere, appesantito in modo tale da garantirne l'affondamento. Si tratta di una pratica comune nella marineria e nelle popolazioni che vivono e si spostano sull'acqua. La Chiesa d'Inghilterra, considerata la nota vocazione marinara della sua comunit\u00e0, ha aggiunto particolari forme di servizio funebre al suo \"Libro di Preghiere comuni\" proprio per tali evenienze.\nCremazione.\nAnche la cremazione \u00e8 un'usanza antica, anzi, nell'Antica Roma era l'uso funebre pi\u00f9 consueto. I Vichinghi erano a volte cremati sulle loro navi e in seguito il luogo veniva segnato erigendovi pietre. Ultimamente, a dispetto delle obiezioni di alcuni gruppi religiosi, la cremazione si sta diffondendo rapidamente.\nIn Italia.\nIn Italia la cremazione \u00e8 regolamentata dalla Legge n. 130 del 30 marzo 2001.\nLa principale novit\u00e0 del testo \u00e8 data dal venir meno del divieto di dispersione delle ceneri. \u00c8 caduto conseguentemente l'obbligo di conservazione nei cimiteri, per cui, ora, le ceneri verranno consegnate direttamente ai familiari.\nLa dispersione potr\u00e0 essere effettuata in spazi aperti (mare, bosco, montagna, campagna...), in aree private, oppure in spazi riservati all'interno dei cimiteri: non potr\u00e0 avvenire all'interno dei centri urbani. Sar\u00e0 anche possibile conservare l'urna in casa, purch\u00e9 vi sia riportato il nome del defunto.\nLa legge d\u00e0 anche indicazioni alle amministrazioni locali per la costruzione di crematori e istituisce il divieto di trarre lucro dalla dispersione delle ceneri.\nLa legge attribuisce al Ministro della salute il compito di provvedere alla modifica del regolamento di polizia mortuaria, approvato con DPR 10 settembre 1990, n. 285, allo scopo di disciplinare proprio la dispersione delle ceneri.\nPosizioni religiose.\nGli ebrei ortodossi la proibiscono in ossequio alla norma religiosa detta \"Halakhah\", ritenendo che l'anima di una persona cremata non possa raggiungere il riposo eterno; lo stesso fanno i cristiani ortodossi, come pure gran parte dell'Islam. La Chiesa cattolica l'ha proibita per molti anni, ma dal 1963 la consente, purch\u00e9 non sia finalizzata ad esprimere incredulit\u00e0 verso la dottrina della resurrezione dei corpi, e prescrive anche che le ceneri siano comunque sepolte, non permettendone n\u00e9 la dispersione n\u00e9 la custodia domestica. Pertanto, oggi molti cimiteri cattolici hanno edifici che ospitano nicchie per la sepoltura dei resti delle cremazioni. Infine, alcune correnti del protestantesimo la consentono, ma non le pi\u00f9 conservatrici."}
{"id": "1183332", "revid": "100623", "url": "https://it.wikipedia.org/wiki?curid=1183332", "title": "Ammodorcas", "text": ""}
{"id": "1183337", "revid": "767487", "url": "https://it.wikipedia.org/wiki?curid=1183337", "title": "Dismissed", "text": "Dismissed \u00e8 un reality show statunitense prodotto per MTV, in onda dal 2001 al 2005.\nIl programma.\nI protagonisti del programma sono, in ogni puntata, una ragazza o un ragazzo di bell'aspetto e due \"aspiranti\", che possono essere di sesso opposto o dello stesso sesso a seconda dei casi. \nIn seguito, i due aspiranti si dividono la giornata in due parti, e ciascuna di queste viene gestita direttamente dagli stessi aspiranti, che hanno la possibilit\u00e0 di rimanere soli con il corteggiato per un quarto d'ora, allontanando l'altro pretendente.\nAlla fine della giornata, il protagonista decider\u00e0 con chi vorr\u00e0 approfondire la conoscenza e chi, appunto, sar\u00e0 \"dismissed\" (scaricato).\nLa trasmissione originale del format, in USA, \u00e8 iniziata nel 2001. Pensata agli albori per ospitare solo \"teenager\" statunitensi, in seguito, visto il successo del format, ne \u00e8 stata realizzata anche una versione con ragazzi e ragazze provenienti da tutto il globo, chiamata \"Globally Dismissed\".\nNon si tratta dell'unico programma su questo genere di argomento: nella televisione italiana, per esempio, era gi\u00e0 andato in onda un programma simile su Italia 1 sul finire degli anni novanta, mentre in seguito ha riscosso molto successo \"Uomini e donne\", il cui obiettivo \u00e8 lo stesso di \"Dismissed\" con la differenza che il gioco dura per svariati mesi."}
{"id": "1183338", "revid": "100623", "url": "https://it.wikipedia.org/wiki?curid=1183338", "title": "Antidorcas", "text": ""}
{"id": "1183339", "revid": "1048993", "url": "https://it.wikipedia.org/wiki?curid=1183339", "title": "Marco Visconti (miniserie televisiva)", "text": "Marco Visconti \u00e8 uno sceneggiato televisivo italiano prodotto dalla Rai nel 1975 e diretto da Anton Giulio Majano.\nDescrizione.\nIl formato originario \u00e8 quello della miniserie televisiva composta da 6 puntate. Si tratta di una trasposizione televisiva dell'omonimo romanzo storico di Tommaso Grossi, gi\u00e0 trasposto al cinema diverse volte (l'ultima versione risaliva al 1941, con l'omonimo film diretto da Mario Bonnard) ambientato nella Milano del XIV secolo, durante la signoria dei Visconti. \u00c8 stato uno degli sceneggiati di maggior successo della Rai, e ottenne consensi anche all'estero.\nTra gli interpreti principali figuravano Raf Vallone nel ruolo di Marco Visconti, Gabriele Lavia nel ruolo di Ottorino Visconti, Pamela Villoresi nel ruolo di Bice del Balzo e Warner Bentivegna nel ruolo di Lodrisio Visconti. Nel cast anche Herbert Pagani nel ruolo di Tremacoldo, giullare e cantastorie; Pagani cantava inoltre la sigla di chiusura, la canzone \"Cavalli ricamati\".\nLo sceneggiato venne realizzato a colori, nonostante all'epoca la Rai trasmettesse ufficialmente ancora in bianco e nero, e le trasmissioni a colori erano solo di tipo sperimentale (l'inizio ufficiale delle trasmissioni a colori regolari da parte della Rai avvenne due anni pi\u00f9 tardi, nel 1977).\nLo sceneggiato venne trasmesso in prima visione dal 4 maggio all'8 giugno 1975 sul Programma Nazionale (l'odierna Rai 1)..\nAlcune riprese vennero girate nella Rocca di Angera sul lago Maggiore, nel Castello Visconteo di Pavia, nella Rocca Sforzesca di Soncino (CR) e nel Castello di Torrechiara (PR).\nTra le comparse dello sceneggiato, \u00e8 presente nella prima puntata, nel ruolo di un servo dei Del Balzo, un giovane Marco Columbro.\nTrama.\nNella Milano del XIV secolo, il nobile condottiero Marco Visconti conosce la contessa Bice del Balzo, figlia di una donna, Ermelinda, da lui amata in giovent\u00f9, che gli fu impedito di prendere in moglie, perch\u00e9 la famiglia di lei impose a Ermelinda di sposarsi con il conte Oldrado del Balzo, con cui vive ormai da tempo a Limonta, sulle rive del lago. La straordinaria somiglianza della ragazza con sua madre fa in modo che Marco s'innamori follemente di Bice. ma Bice \u00e8 innamorata e promessa in sposa al giovane cugino di Marco, Ottorino Visconti; Marco, tenta dunque di impedire le nozze, rapendo sia Bice che Ottorino, con l'aiuto del suo altro cugino, Lodrisio, e di Pelagrua. Su pressione di Ermelinda, Marco fa liberare i due ostaggi, ma \u00e8 troppo tardi, perch\u00e9 Bice muore durante la prigionia gettandosi dalle mura del castello e Ottorino parte per le crociate, trovandovi la morte."}
{"id": "1183340", "revid": "647919", "url": "https://it.wikipedia.org/wiki?curid=1183340", "title": "Design automobilistico", "text": ""}
{"id": "1183344", "revid": "767487", "url": "https://it.wikipedia.org/wiki?curid=1183344", "title": "Sea Hags", "text": "I Sea Hags furono un gruppo sleaze metal formato a Seattle nel 1985.\nStoria.\nI Sea Hags vennero fondati a Seattle nel 1985, originariamente composti dal frontman Ron Yocum (voce, chitarra), Chris Schlosshardt (basso) e Lora McFarlane (batteria). Il trio decise presto di trasferirsi a San Francisco, California nella speranza di emergere all'interno della scena hair metal di Hollywood. La McFarlane tuttavia annunci\u00f2 la dipartita per poi riemergere negli anni novanta nel gruppo alternative rock al femminile Sleater-Kinney, venendo sostituita da Greg Langston. Durante il primo periodo, la formazione suon\u00f2 da spalla ad importanti band come i Dead Kennedys, Mot\u00f6rhead, i Ramones e i The Cramps, mentre vennero notati da Kirk Hammett, chitarrista dei Metallica, che produsse il loro primo demo, e permise loro di procurarsi un contratto con la major Chrysalis Records nel dicembre 1987. Prima della realizzazione del futuro debutto, la band contribu\u00ec con la traccia inedita \"\"Under The Night Stars\" alla colonna sonora del film \"\" (titolo originale \"A Nightmare On Elm Street 4: The Dream Master\"\") del 1988.\nInizialmente fu Ian Astbury dei The Cult ad offrirsi per produrre il loro esordio discografico ma infine venne scelto Mike Clink, che aveva da poco terminato di produrre lo storico \"Appetite for Destruction\" dei Guns N' Roses. Il chitarrista Frank Wilsey, fu l'ultimo membro ad essere aggiunto alla formazione nel novembre 1988, proprio poco prima che la band iniziasse a registrare l'album. In aggiunta, Kevin Russell (gi\u00e0 notato nell'album \"Penetrator\" di Ted Nugent) venne arruolato come chitarrista aggiuntivo in occasione delle sessioni in studio, mentre Langston venne sostituito da Adam Maples. L'omonimo \"Sea Hags\" venne pubblicato nel 1989, tuttavia i tour di supporto vennero posticipati a causa dei problemi di Yocom e Schlosshardt con la droga, mentre la label li aiut\u00f2 a disintossicarsi prima di ingaggiarli per la promozione dell'album. Incarnando il tipico sound del nacente sleaze metal dei fine anni '80, influenzato da tendenze cupe e misteriose derivanti dal nord ovest degli States in un certo senso precursori del grunge, l'album venne ben accolto dalla critica, ma fall\u00ec clamorosamente nell'ottenere un rilevante successo commerciale.\nLa band suon\u00f2 in Gran Bretagna in tour nel giugno 1989 prima di supportare i Georgia Satellites il mese successivo. Frank Wilsey abbandon\u00f2 nell'ottobre 1989. Il gruppo si sciolse improvvisamente nel febbraio del 1990, pare a causa dell'abuso di droga dei membri e della scarsa gestione. Dopo lo scioglimento, Adam Maples sostitu\u00ec per un breve periodo Steven Adler nei Guns N' Roses nel 1990, prima che Matt Sorum, uscente dai Johnny Crash, subentrasse nella band come batterista stabile. I Sea Hags si sciolsero ufficialmente quando Chris Schlosshardt mor\u00ec di overdose il 1\u00ba febbraio 1991. Frank Wilsey cambi\u00f2 il suo cognome in \"Wilcox\" (e poi \"Wilsex\") ed entr\u00f2 nella band dell'ex-cantante dei Ratt Stephen Pearcy chiamata Arcade (dove militava anche il batterista dei Cinderella Fred Coury) e successivamente nei Nitronic."}
{"id": "1183346", "revid": "34060", "url": "https://it.wikipedia.org/wiki?curid=1183346", "title": "Osvaldo C\u00e9sar Ardiles", "text": ""}
{"id": "1183354", "revid": "1534511", "url": "https://it.wikipedia.org/wiki?curid=1183354", "title": "Dr\u00faedain", "text": "I Dr\u00faedain sono una popolazione di Arda, l'universo immaginario fantasy creato dallo scrittore inglese J.R.R. Tolkien. Bench\u00e9 origine e provenienza della stirpe rimangano misteriose, sono annoverati fra gli Uomini e gli Elfi della Prima Era li consideravano parte degli Edain. Appaiono per la prima volta ne \"Il ritorno del re\" ma vengono descritti in modo pi\u00f9 approfondito nei \"Racconti incompiuti\".\nEtimologia.\nI Dr\u00faedain chiamano s\u00e9 stessi \"dr\u00fbg\" (o \"drughu\") e con questo termine erano noti presso gli Haladin della Prima Era. Quando si insediarono nel Beleriand, gli Elfi adattarono tale forma in \"dr\u00fa\" (plurali \"dr\u00fain\", \"dr\u00faath\") e aggiunsero il suffisso \u2013\"adan\" per \u201cuomo\u201d, ottenendo l'usuale forma Sindarin \"Dr\u00faadan\" (plurale \"Dr\u00faedain\"), che in Quenya diventa \"R\u00faatan\" (plurale \"R\u00faatani\").\nGli Orchi, acerrimi nemici dei Dr\u00faedain, li chiamano nella loro lingua \"Oghor-hai\".\nI Rohirrim della Terza Era li chiamano \"Woses\", traducibile come \u201cUomini Selvaggi\u201d in Ovestron, senza tuttavia sospettare la loro parentela con quelli che definiscono \u201cUomini P\u00fakel\u201d, ovvero le misteriose creature raffigurate nelle sculture in pietra di Dunclivo.\nDescrizione.\nAbitatori delle foreste, i Dr\u00faedain appaiono fisicamente assai differenti rispetto alle altre stirpi umane di Arda: di bassa statura (paragonabili ai Nani) e di minore longevit\u00e0 rispetto agli altri Uomini, sono goffi e massicci, con nasi piatti e occhi incavati sotto sopracciglia prominenti. Sono privi di peli sulle gambe e sui piedi, hanno pochi capelli e sono tendenzialmente imberbi, tranne pochi individui che sfoggiano orgogliosamente radi ciuffi di peluria nera sul mento. I loro occhi sono talmente scuri da apparire inespressivi, a meno che non si incolleriscano; in questo caso le pupille si accendono di una luce rossa. Odorato e vista sono acutissimi e sono capaci di rimanere in un'immobilit\u00e0 pressoch\u00e9 assoluta per lunghissimo tempo. Essi parlano una propria lingua misteriosa, che non ha alcun rapporto di parentela con l'Ovestron. Hanno voci gutturali, ma la loro risata \u00e8 calda e contagiosa.\nI Dr\u00faedain sono profondi conoscitori di tutto ci\u00f2 che cresce in natura, sebbene abbiano sviluppato le loro capacit\u00e0 indipendentemente dal sapere degli Elfi. Grandi intagliatori del legno e della pietra, utilizzano questi materiali per realizzare sculture definite \u201cpietre guardiane\u201d le quali, poste in prossimit\u00e0 dei percorsi o dei confini territoriali, sono particolarmente temute dagli orchi che le considerano dotate di poteri magici.\nNe \"Il ritorno del re\" comunicano fra di loro nei boschi utilizzando dei tamburi e combattono utilizzando delle frecce avvelenate.\nStoria.\nParte del popolo dei Dr\u00faedain emigr\u00f2 con gli Haladin nella parte occidentale della Terra di Mezzo nel corso della Prima Era e si stanzi\u00f2 nella Foresta di Brethil, instaurando un rapporto di amicizia e convivenza con la gente di Haleth. Tuttavia l'asprezza delle guerre del Beleriand decim\u00f2 la popolazione e alla fine dei Tempi Remoti essi erano probabilmente ridotti a poche famiglie, in gran parte rifugiate presso le Bocche del Sirion.\nIn seguito alla caduta di Morgoth fu loro concesso di fare vela verso N\u00famenor con i resti degli Edain, tuttavia non rimaneva pi\u00f9 alcun dr\u00faadan sull'isola ai tempi dell'Akallab\u00eath. In alcuni testi conservati a Gondor si afferma che, preveggenti rispetto alla decadenza e al tracollo del potente regno dei D\u00fanedain, essi avrebbero fatto ritorno nella Terra di Mezzo prima della Caduta, vincendo la loro diffidenza per il mare.\nGran parte del popolo dei Dr\u00faedain non era per\u00f2 mai emigrata nel Beleriand e aveva continuato a risiedere nelle vallate dei Monti Bianchi. Quando i n\u00famen\u00f3reani cominciarono a occupare le coste occidentali della Terra di Mezzo, nel corso della Seconda Era, essi erano gi\u00e0 stati costretti ad abbandonare le loro terre per la pressione di popolazioni provenienti dall'est e si erano rifugiati nella regione presso il promontorio di Andrast (che da loro prende il nome di \"Dr\u00fawaith Iaur\", \"antica terra dei P\u00fakel\" in Sindarin) e nell'An\u00f3rien. Qui conducevano esistenze schive e appartate, disprezzati e talvolta perseguitati dagli altri Uomini per la loro apparenza selvatica e disumana.\nSebbene alla fine della Terza Era gli unici \u201cUomini P\u00fakel\u201d conosciuti a Gondor e a Rohan fossero quelli residenti nella Foresta Dr\u00faadana dell'An\u00f3rien, sembra che parte della popolazione continuasse a vivere in segreto ad Andrast e che avesse assalito le forze di Saruman in seguito alle battaglie dei Guadi dell\u2019Isen.\nQuando, nel corso della Guerra dell\u2019Anello, l'esercito dei Rohirrim si trov\u00f2 a dover attraversare l'An\u00f3rien per accorrere in difesa di Gondor, avvenne un incontro fra Re Th\u00e9oden di Rohan e Gh\u00e2n-buri-Gh\u00e2n, capo dei Dr\u00faedain della Foresta Dr\u00faadana. Questi, spaventato dall'arrivo degli Orchi (che chiamava \"gorg\u00fbn\") e timoroso del ritorno degli Anni Oscuri, propose al Re di guidarlo attraverso un antico percorso n\u00famen\u00f3reano perduto nei boschi, in modo da superare l'esercito nemico accampato sulla strada per Minas Tirith. I Rohirrim accettarono l'aiuto offerto dai Dr\u00faedain e in questo modo raggiunsero i campi del Pelennor in tempo per partecipare alla battaglia contro Mordor.\nIn seguito alla sconfitta definitiva di Sauron, Re Elessar, a ricompensa per l'aiuto offerto, proclam\u00f2 la Foresta Dr\u00faadana propriet\u00e0 di Gh\u00e2n-buri-Gh\u00e2n e del suo popolo, vietando a ogni mortale di mettervi piede senza il permesso dei Dr\u00faedain."}
{"id": "1183355", "revid": "339392", "url": "https://it.wikipedia.org/wiki?curid=1183355", "title": "Yuri Norstein", "text": ""}
{"id": "1183361", "revid": "709565", "url": "https://it.wikipedia.org/wiki?curid=1183361", "title": "Teen Titans Go!", "text": "Teen Titans Go! \u00e8 una serie a fumetti pubblicata dal 2003 al 2008 negli Stati Uniti d'America dalla casa editrice DC Comics. \u00c8 basata sulla serie televisiva \"Teen Titans\" dei primi anni 2000 con protagonisti i Giovani Titani (Teen Titans).\nStoria editoriale.\nLa serie venne ideata da J. Torres e disegnata principalmente da Todd Nauck e Larry Stucker. Le serie sono ispirate da un tratto caratteristico dell'animazione giapponese.\nPersonaggi principali.\nIl gruppo di supereroi Teen Titans \u00e8 una squadra composta da cinque ragazzi che proteggono la Terra dalle forze del male; si chiamano:"}
{"id": "1183367", "revid": "130040", "url": "https://it.wikipedia.org/wiki?curid=1183367", "title": "Aiss\u00f3", "text": "Origine.\nLa sua identit\u00e0 \u00e8 controversa:alcuni dicono che Aiss\u00f3 fosse un nobile Goto, probabilmente un collaboratore del conte di Barcellona, Ber\u00e0;altri lo identificano con l'arabo Aysun , figlio del val\u00ec di Barcellona (777-780), \"Sulayman ben al-Arab\u00ed\", l'istigatore dei Vasconi, prima a Pamplona e poi alla battaglia di Roncisvalle, nel 778, che catturato, nel 785, rimase in carcere circa 40 anni;infine una terza teoria sostiene che i due siano un'unica persona:\nBiografia.\nDopo che Aysun aveva combattuto a Roncisvalle, ritorn\u00f2 in Catalogna, dove a Gerona era luogotenente nella guerra contro i Franchi; ma verso il 785, venne catturato e inviato prigioniero a Carlomagno, che lo fece rinchiudere in prigione ad Aquisgrana, da dove sempre durante il regno di Carlomagno, riusc\u00ec a fuggire e, col nome di Aiss\u00f2, divenne un collaboratore di Ber\u00e0.\nAiss\u00f3, nell'826, era nuovamente prigioniero in Aquisgrana, dopo che Ber\u00e0 era caduto in disgrazia nell'820, ma, nello stesso 826, riusc\u00ec a fuggire raggiunse la Marca di Spagna, nella regione di Vic, dove le guarnigioni dei castelli gli erano favorevoli (per lealt\u00e0 a Ber\u00e0); solo la guarnigione del castello di Roda de Ter gli oppose resistenza; quest'ultimo, una volta organizzata la ribellione a Bernardo di Settimania, fu distrutto dai rivoltosi, tra cui si trovavano molti nobili Visigoti, e tra essi Guillemundus, figlio di Ber\u00e0 e conte di Raz\u00e8s e di Conflent;inoltre aderirono alla sollevazione tutti quei musulmani che erano partigiani della pace tra Franchi ed al-Andalus.\nDalla regione di Vic Aiss\u00f3 attacco la contea di Cerdagna e si diresse verso quella di Barcellona.\nBernardo, sentendosi minacciato si rivolse all'imperatore, che gli invi\u00f2 un piccolo contingente di Franchi a cui si unirono alcuni Visigoti della Marca di Spagna.\nAiss\u00f3 allora chiese aiuto all'emiro di Cordova, \u02bfAbd al-Ra\u1e25m\u0101n II ibn al-\u1e24akam, che invi\u00f2 un contingente guidato dal generale \"Ubayd Allah\", detto \"Abu Marwan\", che arriv\u00f2 a Saragozza, nel maggio 827, marci\u00f2 su Barcellona, a cui pose l'assedio;il 10 ottobre dello stesso anno, Ubayd Allah cerc\u00f2 invano di conquistare Gerona.Secondo la \"Vita Hludowici Imperatoris\", verso la fine di quello stesso anno, il figlio del primo Conte di Barcellona, Ber\u00e0, Guillemundus si un\u00ec alla ribellione di Aiss\u00f3 contro il nuovo conte e, nell'827, si un\u00ec alle truppe saracene che attaccarono le contee cristiane.Solo dopo l'arrivo dei Mori, guidati dal generale \"Ubayd Allah\", detto \"Abu Marwan\", Ludovico il Pio aveva ordinato al figlio, Pipino I, re d'Aquitania ed ai conti Ugo di Tours e Oddone d'Orl\u00e9ans, di allestire un esercito per portare aiuto a Bernardo.Ma prima che l'esercito Franco si muovesse, i Mori erano gi\u00e0 stati respinti fuori dalla contea ed i ribelli con loro, senza per\u00f2 poter recuperare il bottino che avevano razziato nei distretti di Gerona e di Barcellona (827).\nProbabilmente Aiss\u00f3 si rifugi\u00f2 a Cordova dove, alcuni anni dopo, sospettato di cospirazione, fu assassinato per ordine dell'emiro.\nDiscendenza.\nDi Aiss\u00f2 o Aysun non si conosce n\u00e9 il nome della moglie n\u00e9 alcuna discendenza\nLa fuga di Aiss\u00f3 da Aquisgrana.\nDurante la prigionia ad Aquisgrana, Aiss\u00f3 continuava a servirsi dei suoi due servi, Amr\u00f9s e Sabrit, che avevano la libert\u00e0 di recarsi a Gerona e a Barcellona; durante la prigionia Aiss\u00f3 soffriva di oftalmia e, per combattere le sofferenze che gli procurava la malattia, oltre che a far collocare dei tendaggi alle finestre era uso a coprirsi il volto con un cappuccio. Il carceriere che aveva il compito di tenerlo sotto controllo aveva fatto l'abitudine a vederlo sempre in quelle condizioni, per cui Aiss\u00f3 concep\u00ec uno stratagemma: quando venne il suo servo Amr\u00f9s Aiss\u00f3 gli chiese se se la sentiva di scambiarsi gli abiti e coprirsi il volto col cappuccio che lui solitamente usava. Avendo il servo accettato, in un momento che non vi era gente che guardava i due si scambiarono i vestiti e Amr\u00f9s si mise il cappuccio, per non rendersi riconoscibile al carceriere, mentre Aiss\u00f3, vestito da servo, usciva, senza essere riconosciuto e viaggiando giorno e notte, arriv\u00f2 a Gerona in quindici giorni."}
{"id": "1183369", "revid": "466539", "url": "https://it.wikipedia.org/wiki?curid=1183369", "title": "Alice Sebold", "text": "Biografia.\nNata a Madison, capitale del Wisconsin, e cresciuta nei sobborghi di Filadelfia, nella cui universit\u00e0 suo padre insegnava lingua e letteratura spagnola, Alice Sebold intraprese gli studi universitari a Syracuse (New York), dove sub\u00ec un'aggressione con stupro a seguito della quale lasci\u00f2 i corsi per diversi mesi. Al termine degli studi a Syracuse si iscrisse all'Universit\u00e0 di Houston (Texas) per una specializzazione post-laurea in scrittura creativa e, successivamente, si stabil\u00ec a Manhattan; l\u00ec si mantenne con vari lavori, quali ad esempio cameriera, mentre tentava di avviare la sua carriera di scrittrice.\nI suoi tentativi di raccontare in versi lo stupro sub\u00ecto anni prima non la soddisfacevano, cos\u00ec come quelli di scrivere un romanzo sulla sua esperienza.\nPer circa due anni assunse saltuariamente eroina, senza diventare, a suo dire, tossicodipendente: parlando di tale periodo della sua vita di fronte ad alcuni studenti universitari nel 2001, Alice Sebold disse di \u00abaver fatto un sacco di cose che non riesco a credere di aver fatto, e delle quali non vado particolarmente fiera\u00bb.\nLasciata New York, l'aspirante scrittrice si trasfer\u00ec in California meridionale, mantenendosi con lo stipendio di 386 dollari al mese come tuttofare in una comune artistica, alloggiando in una casupola nel bosco priva di energia elettrica, tanto da scrivere alla luce di una lampada a gas; nel 1995 intraprese studi supplementari all'Universit\u00e0 della California di Irvine.\nAttivit\u00e0 letteraria.\nA 36 anni, nel 1999, pubblic\u00f2 il suo primo libro al termine di una lunga lavorazione.\n\"Lucky\", tale era il titolo dell'opera, \u00e8 il racconto della vicenda dello stupro avvenuto nel 1981 all'universit\u00e0 di Syracuse.\nParlando di tutte le false partenze che avevano caratterizzato i suoi esordi di aspirante scrittrice, Alice Sebold in un'intervista rilasciata al \"Los Angeles Times\" disse che, nello scrivere della sua disavventura, sentiva il peso della sua universalit\u00e0 e del parlare anche a nome delle altre vittime silenti, cosa che la portava per reazione a essere confusa e blanda nella narrazione e a ritardare l'esordio per non iniziare la carriera con un passo falso.\nIl titolo del racconto autobiografico \"Lucky\" (\"fortunata\", in inglese) proviene dalle parole di un agente di polizia che raccolse la testimonianza di Alice Sebold dopo la violenza sub\u00ecta: nello stesso posto, in precedenza, un'altra ragazza, dopo lo stupro, era stata uccisa e smembrata, e l'agente osserv\u00f2 che la Sebold era stata \u00abfortunata\u00bb a uscirne viva.\nIl racconto rimase sottotraccia fino al 2002, anno di pubblicazione del primo romanzo, \"Amabili resti\" (\"The Lovely Bones\"), ispirato in parte alla propria esperienza, in parte al resoconto dello stupro con omicidio avvenuto precedentemente nello stesso tunnel dell'universit\u00e0 di Syracuse.\n\"Amabili resti\", con un milione di copie vendute nel primo mese di edizione, e senza copertura mediatica o presenze in \"talk show\", si impose subito all'attenzione generale, risultando in breve tempo essere il pi\u00f9 venduto romanzo d'esordio in America dai tempi di \"Via col vento\" (1936) di Margaret Mitchell. Narrato in prima persona dalla protagonista, una quattordicenne che racconta di un giorno del 1973 in cui fu violentata e uccisa, la Sebold dichiar\u00f2 di aver scritto \u00abun racconto dal paradiso\u00bb, sebbene, da atea, si sia dichiarata non certa dell'esistenza di quest'ultimo.\nQuasi subito dopo l'uscita del libro, la britannica Film Four e il regista francese Luc Besson ne opzionarono i diritti di trasposizione cinematografica; tuttavia, il progetto and\u00f2 a rilento, e solo nel dicembre del 2009, sotto la direzione del neozelandese Peter Jackson, fu distribuito il film omonimo.\n\"Amabili resti\" valse ad Alice Sebold il premio di Libro dell'Anno 2003 da parte dell'American Booksellers Association e il Premio Bram Stoker quale miglior opera prima nel 2002 (e con \"nomination\" quale miglior romanzo).\nSulla scorta del successo di \"Amabili resti\" anche \"Lucky\" fu successivamente ripubblicato e tradotto in altre lingue, italiano compreso.\nNel 2007 diede alle stampe il suo secondo romanzo, opera terza: \"La quasi luna\" (\"The Almost Moon\" ), dramma esistenziale il cui incipit (\u00abAlla fin fine, ammazzare mia madre mi \u00e8 venuto facile\u00bb) indusse il critico del \"New Yorker\" a scrivere che \u00abAlice Sebold continua sulla sua fissazione per il terrore\u00bb, bench\u00e9 rispetto all'esordio, \"La quasi luna\" risulterebbe \u00abartefatta e improvvisata\u00bb; pi\u00f9 severo il \"New York Times\": la storia non funzionerebbe semplicemente perch\u00e9 sia la madre che la figlia appaiono entrambe malate di mente, e il comportamento di un malato di mente non \u00e8 oggetto di spiegazione razionale, n\u00e9 necessita di letture profonde, n\u00e9 tantomeno di scriverci un libro.\nVita privata.\nAlice Sebold \u00e8 sposata dal 2001 con il collega scrittore Glen David Gold, conosciuto nel 1995 all'Universit\u00e0 della California mentre lavorava alle prime stesure di \"Lucky\"; la coppia oggi vive a San Francisco; anche Gold si \u00e8 affermato relativamente tardi, tanto da far affermare alla Sebold che \u00ababbiamo atteso cos\u00ec tanto per aver successo, che oggi lo teniamo da conto\u00bb."}
{"id": "1183370", "revid": "339392", "url": "https://it.wikipedia.org/wiki?curid=1183370", "title": "Andrei Konchalovsky", "text": ""}
{"id": "1183372", "revid": "2175", "url": "https://it.wikipedia.org/wiki?curid=1183372", "title": "Agrippina Yakovlevna Vaganova", "text": ""}
{"id": "1183374", "revid": "196390", "url": "https://it.wikipedia.org/wiki?curid=1183374", "title": "Emil Lotijanu", "text": ""}
{"id": "1183375", "revid": "827882", "url": "https://it.wikipedia.org/wiki?curid=1183375", "title": "\u0160tivor", "text": "\u0160tivor (grafia cirillica: \u0428\u0442\u0438\u0432o\u0440) \u00e8 una localit\u00e0 nei pressi di Prnjavor, Repubblica Serba di Bosnia ed Erzegovina (Bosnia ed Erzegovina), abitata da popolazione di origine trentina (valsuganotta).\nStoria.\nTra il 1881 e il 1882 ci fu un'alluvione del fiume Brenta. Parecchie famiglie della Valsugana (al tempo parte della provincia austriaca del Tirolo) rimasero senza abitazione e tante videro rovinate le loro attivit\u00e0 economiche. Cosicch\u00e9 meditarono di migrare, dapprima in Brasile; tuttavia alcune delle persone che avevano preso l'incarico di acquistare il viaggio via mare fuggirono con i risparmi dei poveri paesani gi\u00e0 sul lastrico. La decisione di emigrare in Bosnia giunse per una serie di contingenze storiche. In particolare aiut\u00f2 il fatto che il paese di Roncegno era rinomato per le cure termali all'epoca della dominazione austriaca. L'imperatore, visitatore dei centri termali della Valsugana, decise di venire in aiuto alla popolazione, donando ai migranti un pezzo delle terre appena strappate all'impero ottomano, in particolare nella provincia di Banja Luka.\nCause storiche del flusso migratorio dei trentini.\nCon il trattato di Berlino (1878) l'Impero austro-ungarico assunse l'amministrazione della Bosnia, la quale rimase tuttavia territorio sotto la sovranit\u00e0 ottomana. Solo nel 1908 l'Impero avrebbe formalmente annesso la regione, ma nel frattempo attu\u00f2 una politica di ripopolamento della zona a discapito delle locali autorit\u00e0 turche.\nIl Trentino era territorio dell'Impero austro-ungarico. Nel progetto di ripopolamento della Bosnia l'imperatore Francesco Giuseppe fece rientrare le famiglie della Valsugana, di Primiero, Aldeno e Cimone. Una parte (320 persone circa) si stabil\u00ec nei distretti di Prnjavor e Banja Luka; una parte si stabil\u00ec nei distretti di Konjic e Tuzla. La presenza italiana a Konjic non dur\u00f2 a lungo. Nell'area di \u0160tivor si stabilirono le famiglie provenienti dalla Valsugana.\nNascita e sviluppo dell'insediamento di \u0160tivor.\nVerso la fine del 1882 la colonna di valsuganotti (da Caldonazzo, Levico, Roncegno, Mattarello, Ospedaletto, Legnano e altri paesi) era partita alla volta della Bosnia.\nNel 1882 i migranti, dopo settimane di viaggio, arrivarono nel luogo che era stato loro destinato. Dopo aver fondato \u0160tivor, la comunit\u00e0 si integr\u00f2 nel territorio circostante.\nIl paese nel corso del '900 segu\u00ec le sorti delle altre popolazioni della Bosnia. Le due guerre mondiali cambiarono notevolmente la situazione degli immigrati trentini in Bosnia. Da popolazioni dell'Impero divennero stranieri in terra di conquista. Negli anni precedenti la Seconda guerra mondiale, in base ad un accordo tra i rispettivi governi, una parte degli immigrati trentini in Bosnia ottenne la cittadinanza italiana per un anno, a condizione che rientrasse in Italia. Alcune famiglie approfittarono di questo accordo, mentre i trentini di \u0160tivor e di Tuzla rimasero sul posto, o a causa della mancanza di informazioni o per la propaganda locale che sconsigli\u00f2 il rientro in Italia. Tuttora il 92% della popolazione \u00e8 di origine trentina.\nLa storia recente: tra Bosnia e Italia.\nPer la scarsit\u00e0 di risorse causata da un'economia prevalentemente agricola e di sussistenza, alcuni dei discendenti degli emigranti valsuganotti sono emigrati a loro volta per spostarsi in citt\u00e0 industrializzate della Jugoslavia oppure all'estero. Con la fine del regime di Tito, la conseguente crisi interna al Paese e la successiva guerra, la situazione peggior\u00f2. Una parte della popolazione fugg\u00ec all'estero per cercare sicurezza e lavoro: di questi circa 530 tornarono in Trentino.\nIl 9 marzo del 1997 venne costituito il Circolo Trentini di \u0160tivor, ossia un circolo per gli \u0160tivorani rientrati in patria, con sede a Roncegno.\nLa comunit\u00e0 di \u0160tivor (presso Prnjavor) esiste tuttora e conserva una serie di rapporti sia con la Bosnia che con l'Italia. Vi abitano circa 270 persone, di cui tre quarti ha mantenuto l'uso del dialetto trentino. L'insegnamento della lingua italiana viene praticato a \u0160tivor col sostegno delle associazioni dei Trentini nel mondo."}
{"id": "1183383", "revid": "889336", "url": "https://it.wikipedia.org/wiki?curid=1183383", "title": "Antonio Ratt\u00edn", "text": "Una volta ritiratosi dall'attivit\u00e0 agonistica, divenne politico e venne eletto deputato, mantenendo tale carica per quattro anni. Le sue origini sono trentine, in quanto entrambi i genitori provenivano da Canal San Bovo.\nCaratteristiche tecniche.\nMagro, altissimo, aveva i piedi molto grandi, tanto che in una delle prime partite la sua squadra non fu in grado di procurargli delle scarpe che gli calzassero bene e fu costretto a giocare con le normali scarpe da passeggio. Giocava come centrocampista centrale, svolgendo compiti difensivi, guidando la squadra grazie alle sue doti caratteriali.\nCarriera.\nGiocatore.\nClub.\nTrascorse tutta la sua carriera nel Boca Juniors, nelle cui giovanili fece ingresso nel 1955 e in massima serie nel 1956, debuttando nel Supercl\u00e1sico della seconda giornata. Con il Boca conquist\u00f2 cinque titoli del campionato argentino (1962, 1964, 1965, 1969 e 1970) segnando in totale 26 gol. La stagione 1970 fu caratterizzata da numerosi infortuni e si ritir\u00f2 a 33 anni. Il 10 dicembre 1970 si tenne, in suo onore, la partita d'addio Boca Juniors-Sud America All Stars.\nNazionale.\nGioc\u00f2 con la \"Selecci\u00f3n\" argentina 34 partite, segnando 2 gol, e prese parte anche a due edizioni del campionato mondiale, e . Fu proprio nell'edizione del 1966 che l'Argentina, nella gara contro l', vide espulso il capitano Ratt\u00edn; accompagnato dalle infuocate proteste argentine abbandon\u00f2 il campo dopo undici minuti di rimostranze. Nel 1969 fin\u00ec la sua carriera nella nazionale.\nAllenatore.\nFinita la carriera da calciatore, intraprese quella di allenatore, sempre nel Boca Juniors, dapprima nelle giovanili e poi anche in prima squadra, ma non ebbe grande successo in questa nuova esperienza."}
{"id": "1183384", "revid": "2175", "url": "https://it.wikipedia.org/wiki?curid=1183384", "title": "Alexander Nikolajewitsch Radischtschew", "text": ""}
{"id": "1183385", "revid": "48344", "url": "https://it.wikipedia.org/wiki?curid=1183385", "title": "Mikhail Baryshnikov", "text": ""}
{"id": "1183390", "revid": "486946", "url": "https://it.wikipedia.org/wiki?curid=1183390", "title": "Balletto Mariinsky", "text": ""}
{"id": "1183397", "revid": "1776051", "url": "https://it.wikipedia.org/wiki?curid=1183397", "title": "Dragon's Kiss", "text": "Dragon's Kiss \u00e8 il primo album solista del chitarrista Marty Friedman, pubblicato nel 1988. Il disco \u00e8 stato registrato da Friedman (il quale suona anche il basso) e Deen Castronovo alla batteria. Il disco spazia tra il metal neoclassico e il thrash metal, con l'aggiunta di numerosi spunti melodici. Jason Becker appare come ospite in \"Saturation Point\" e \"Jewel\", suonando alcune parti solistiche."}
{"id": "1183398", "revid": "599013", "url": "https://it.wikipedia.org/wiki?curid=1183398", "title": "Missionari dei Sacri Cuori di Ges\u00f9 e Maria di Mallorca", "text": "I Missionari dei Sacri Cuori di Ges\u00f9 e Maria (in latino \"Congregatio Missionariorum Sacrorum Cordium Iesu et Mariae\") sono un istituto religioso maschile di diritto pontificio: i membri di questa congregazione clericale pospongono al loro nome la sigla M.SS.CC.\nStoria.\nLa congregazione venne fondata dal sacerdote spagnolo Joaqu\u00edn Rossell\u00f3 i Ferr\u00e0 (1833-1909): aspirando a una vita solitaria e maggiormente dedita alla contemplazione, si ritir\u00f2 nell'eremo di Sant'Onorato, sul monte Randa (isola di Maiorca); l'eremo divenne presto una casa per gli esercizi spirituali del clero e attorno a Rossell\u00f3 i Ferr\u00e0 sorse spontaneamente una piccola comunit\u00e0 di sacerdoti.\nIl 17 agosto 1890, dietro suggerimento di Jacinto Mar\u00eda Cervera y Cervera, vescovo di Maiorca, il sodalizio si trasform\u00f2 in congregazione religiosa: le regole redatte da Rossell\u00f3 i Ferr\u00e0 vennero approvate il 19 marzo 1891; l'istituto ricevette il pontificio decreto di lode il 6 maggio 1932 e venne approvato definitivamente dalla Santa Sede il 24 gennaio 1949.\nAttivit\u00e0 e diffusione.\nI religiosi dell'istituto si dedicano all'educazione cristiana della giovent\u00f9, al ministero parrocchiale, alla predicazione delle missioni popolari e all'organizzazione dei ritiri spirituali. Ai tre voti comuni a tutti i religiosi, i Missionari dei Sacri Cuori aggiungono lo \"speciale proposito\" (in origine era un quarto voto) di diffondere la devozione ai Sacri Cuori di Ges\u00f9 e Maria.\nSono presenti in Argentina, Repubblica Dominicana, Italia, Porto Rico, Ruanda, Spagna: la sede generalizia \u00e8 a Madrid.\nAl 31 dicembre 2005, la congregazione contava 27 case e 131 religiosi professi, 94 dei quali sacerdoti."}
{"id": "1183399", "revid": "712828", "url": "https://it.wikipedia.org/wiki?curid=1183399", "title": "Meneltarma", "text": ""}
{"id": "1183401", "revid": "827882", "url": "https://it.wikipedia.org/wiki?curid=1183401", "title": "Juan Carlos Ceriani", "text": "Calcio a 5.\nNel 1930, allora giovane professore di educazione fisica della ACM di Montevideo, Ceriani ide\u00f2 le regole di quelle che inizialmente chiam\u00f2 \"soccer indoor\" spinto dall'esigenza di far giocare a pallone i propri studenti in una piccola palestra o sui campi di basket ed hockey su pista all'aperto.\nIl suo obiettivo era quello di ideare un gioco di squadra che potesse essere praticato sia all'aperto che in strutture coperte, sfruttando i gi\u00e0 diffusi campi di pallacanestro, ma che ricordasse da vicino il calcio che in quegli anni godeva di una smisurata popolarit\u00e0 in Uruguay dopo che la nazionale aveva vinto i Mondiali del 1930 e le Olimpiadi del 1924 e del 1928. I suoi alunni gi\u00e0 da qualche tempo solevano giocare a calcio nelle strutture sportive dedicate a altre discipline, improvvisando la porta con banchi di scuola o accontentandosi di quella da hockey su pista.\nCeriani assembl\u00f2 le prime regole basandosi sul principio del gioco del calcio ovvero sulla possibilit\u00e0 di giocare la sfera con tutto il corpo ad eccezione degli arti superiori, ma aggiungendo molti elementi di pallamano, pallanuoto e soprattutto basket: da quest'ultimo mutu\u00f2 il numero di giocatori (cinque) e la durata delle partite (40 minuti), dalla pallanuoto le regole sul portiere, e dalla pallamano le dimensioni della porta (3 metri di larghezza per 2 di altezza).\nLa codifica avvenne nel 1933 ed il gioco ebbe immediatamente in forte e rapido sviluppo nel Sud America e soprattutto in Brasile, passando poi in Europa attraverso i paesi di lingua neolatina."}
{"id": "1183403", "revid": "599013", "url": "https://it.wikipedia.org/wiki?curid=1183403", "title": "Andreas Isaksson", "text": "Carriera.\nClub.\nTrelleborg e Juventus.\nNato a Smygehamn, uno dei principali sobborghi di Trelleborg, inizia la sua carriera nel club della sua citt\u00e0 natale, il Trelleborg. Nel 1999 esordisce, a 18 anni, nell'Allsvenskan, alla prima di campionato, contro l'Hammarby e scende in campo altre otto volte nella stagione.\nNell'agosto 1999 passa quindi al club italiano della Juventus. A Torino resta per due anni come terzo portiere, dietro a Edwin van der Sar e Michelangelo Rampulla, ma non scende mai in campo, collezionando soltanto una panchina nella prima giornata di Serie A 1999-2000, contro la .\nDjurg\u00e5rden e Rennes.\nNel 2001 torna dunque in Svezia, ingaggiato a titolo definitivo dal Djurg\u00e5rden. Con il club blu-azzurro disputa 4 stagioni da titolare, con 75 presenze, vincendo per due volte consecutive (2002 e 2003) l'Allsvenskan e una Coppa di Svezia nel 2002. Individualmente, ottiene anche per quattro volte in quattro anni il premio come miglior portiere svedese.\nNel luglio 2004 viene acquistato dal Rennes, dove prende il posto di Petr \u010cech. La prima stagione gioca tutte e 38 le partite di campionato, subendo in tutto 42 reti, e contribuendo al quarto posto finale. L'anno successivo, scende in campo 24 volte, subendo 34 reti, e gioca anche le due partite eliminatorie di andata e ritorno della Coppa UEFA contro l'Osasuna.\nManchester City.\nL'11 agosto 2006 firma un triennale con gli inglesi del , che lo acquistano per due milioni di euro per sostituire il partente David James. Tuttavia, un infortunio al ginocchio e all'anca e la buona forma del secondo portiere Nicky Weaver ne posticipano il debutto in Premier League il 9 dicembre, nel derby perso per 3-1 contro il Manchester United. La stagione si conclude complessivamente con 14 partite e 16 reti subite.\nNel precampionato della Premier League 2007-2008 si frattura il pollice della mano destra, ed \u00e8 costretto a saltare i primi due mesi della stagione. Torna in campo il 31 ottobre 2007 contro il Bolton, ma ulteriori infortuni nel corso dell'anno inducono l'allenatore Sven-G\u00f6ran Eriksson a confermare il giovane Joe Hart come titolare. Dopo aver considerato la cessione al Galatasaray nel mercato invernale, rimane nel club, seppur relegato in panchina. L'ultima presenza con i \"Citizens\" \u00e8 l'umiliante 8-1 esterno dell'11 maggio 2008 contro il Middlesbrough. A fine stagione sono solo 5 le partite in campionato, con 14 reti subite.\nPSV.\nIl 2 luglio 2008 passa ufficialmente agli olandesi del PSV, sostituendo il brasiliano Heurelho Gomes da poco trasferitosi al Tottenham. Debutta in Eredivisie il 30 agosto 2008 nella vittoriosa trasferta (5-1) contro l'Utrecht e disputa da titolare tutte le restanti 32 partite del campionato, pi\u00f9 le sei partite del girone di Champions League, dove il club di Eindhoven si classifica ultimo. Con soli 32 gol subiti, \u00e8 uno dei principali artefici del quarto piazzamento finale nel torneo.\nSi conferma titolare indiscusso anche nelle stagioni successive, e il 30 giugno 2012, a fine contratto, lascia il club olandese, svincolandosi a parametro zero. Con il PSV totalizza in tutto 124 presenze.\nKas\u0131mpa\u015fa e Djurg\u00e5rden.\nIl 9 luglio 2012 si accorda con i turchi del Kas\u0131mpa\u015fa. Debutta nella Serie A Turca il 20 agosto 2012, nella sconfitta esterna per 2-1 contro il Galatasaray.\nNell'agosto 2016 fa ritorno al club che lo lanci\u00f2 nel calcio europeo, il Djurg\u00e5rden, la stessa compagine stoccolmese con cui Isaksson aveva vinto il titolo nazionale nel 2002 e nel 2003. Insieme ad altri due veterani della nazionale svedese come Kim K\u00e4llstr\u00f6m e Jonas Olsson, al termine del campionato 2017 contribuisce a riportare il Djurg\u00e5rden nelle coppe europee dopo dieci anni di assenza. Si ritira alla fine dell'Allsvenskan 2018, conclusa dal Djurg\u00e5rden al 7\u00ba posto.\nNazionale.\nDopo aver giocato in tutte le selezioni giovanili, dal 2002 viene stabilmente convocato nella nazionale svedese, prima come riserva di Magnus Hedman al , poi come portiere titolare nelle seguenti competizioni: il Mondiale di , e gli Europei di , , e .\n\u00c8 il terzo giocatore per numero di presenze con la maglia della nazionale giallobl\u00f9, 133 totalizzate fino al suo addio dopo l'Europeo 2016.\nStatistiche.\nPresenze e reti nei club.\n\"Statistiche aggiornate al 5 novembre 2017.\""}
{"id": "1183406", "revid": "123387110", "url": "https://it.wikipedia.org/wiki?curid=1183406", "title": "Frederic William Henry Myers", "text": "Biografia.\nFu membro e fondatore della \"Society for Psychical Research\".\nNato nel Cumberland, studi\u00f2 al Trinity College di Cambridge dove rimase anche dopo gli studi in qualit\u00e0 di ispettore scolastico, incarico che ricopr\u00ec per ben trent'anni. Fu qui che nel 1869 decise di intraprendere le indagini sul mondo del paranormale dopo aver incontrato Henry Sidgwick.\nSecondo le sue metodologie Myers intendeva avviare uno studio empirico ed oggettivo del mondo extrasensoriale. Fu con questo spirito che nel 1882 fond\u00f2 insieme ad altri la \"Society for Psychical Research\". Si immerse senza risparmiarsi nei suoi studi e pubblic\u00f2 le sue ricerche in ben 16 volumi dei \"Proceedings\" della \"Society for Psychical Research\".\nNell'opera \"Phantasms of the Living\" 1886, scritta in collaborazione con Edmund Gurney e Frank Podmore, furono suoi molti dei termini utilizzati nel campo della parapsicologia, ancora in auge, quali \"paranormale\", \"telepatia\", \"veridico\" ed altri.\nDopo essere stato eletto Presidente della \"Society for Psychical Research\" nel 1900, si occup\u00f2 di pubblicare gran parte delle sue ricerche in diversi editoriali apparsi sulla \"Fortnightly Review\", e nel 1903 venne pubblicato postumo il suo capolavoro, \"Human Personality and its Survival of Bodily Death\". In quest'opera Myers indaga sui poteri di quello che lui chiama \"s\u00e9 subliminale\", che egli definisce un io reale, ed un immenso organismo psichico del quale la coscienza ordinaria \u00e8 solo una minima parte, e del quale i cosiddetti poteri paranormali sono i normali canali di percepire il mondo. L'opera venne accolta con tale entusiasmo che venne adottata dalla Universit\u00e0 di Madras come testo di studio per le lezioni di psicologia alla facolt\u00e0 di lettere e filosofia. Il motivo di tale scalpore risiedeva nel fatto che la sua ipotesi, tramite una vera e propria rivoluzione copernicana, spiegava i fenomeni paranormali come frutto dell'attivit\u00e0 spirituale dell'osservatore, inconsapevole delle proprie potenzialt\u00e0. Ci\u00f2 risult\u00f2 essere un duro attacco alle posizioni spiritualiste secondo le quali il paranormale era in gran parte la manifestazione dell'esistenza delle anime dei morti.\nUn'ulteriore contributo di quest'opera fu di riportare un certo ordine all'interno della massa caotica degli studi psicologici, e tuttavia non precludeva la credenza in una vita ultracorporea, anzi infondeva ad essa nuova linfa. Se, infatti, i poteri attribuiti al \"s\u00e9 subliminale\" non avevano alcuno utilizzo nella vita corporale, essi dovevano necessariamente essere destinati ad un uso ulteriore, ad una fase successiva dell'esistenza dell'individuo, successiva a quella fisica.\nA tale proposito, un grande estimatore dell'opera di Myers, lo scienziato e filosofo statunitense William James afferm\u00f2 che:\nIl 9 maggio 1874, in compagnia di Edmund Gurney, Myers fece conoscenza con l'allora noto medium Stainton Moses, con il quale strinse una profonda amicizia. L'influenza di Moses sulla credenza in una vita spirituale oltre quella fisica fu talmente forte da condizionare enormemente le ricerche di Myers e quando Stainton mor\u00ec lasciando a quest'ultimo tutti i suoi diari dove memorizz\u00f2 le sue esperienze medianiche, Myers pubblic\u00f2 gran parte di esse nei volumi IX e XI dei \"Proceedings\", come prova delle sue teorie.\nNel 1894 Myers fu ospite del fisiologo e Premio Nobel Charles Richet, e partecip\u00f2 con i suoi compagni della \"Society for Psychical Research\", Oliver Lodge e Julien Ochorowitz, a un gruppo di studio per analizzare una serie di esperimenti sulle attivit\u00e0 medianiche con la medium Eusapia Palladino. Le sedute rivelarono che i presunti poteri medianici della Palladino erano frutto di una astuta e ben congegnata frode, cosa che scosse notevolmente le sue opinioni sull'attivit\u00e0 medianica; tuttavia egli si dichiar\u00f2 convinto dell'esistenza della telecinesi e degli ectoplasmi come fenomeni genuini. Per nulla scoraggiato da questa esperienza negativa, Myers continu\u00f2 le sue ricerche prendendo come soggetto la medium non professionista Elizabeth d'Esperance, dichiarando in questa occasione di aver veduto chiaramente delle forme distinguibili all'interno di una sfera di cristallo; contemporaneamente a questa attivit\u00e0, si occup\u00f2 di indagare alla misteriosa serie di strani fenomeni in una casa infestata, la \"Ballechin House\", nel Perthshire, in Scozia. Parl\u00f2 di queste esperienze in un saggio dal titolo \"On Alleged Movements of Objects without Contact, occurring not in the Presence of a Paid Medium\", pubblicato nel Volume VII dei \"Proceddings\".\nMyers mor\u00ec a Roma nel 1901 e usc\u00ec due anni dopo la pubblicazione \"Human personality and its survival of bodily death, nel 1903.\" Dopo la sua morte divenne popolare il caso delle \"corrispondenze incrociate\" in cui lo spirito dell'autore avrebbe comunicato con diversi medium dell'epoca mediante Scrittura automatica, tra i quali Leonora Piper, A. W. Verrall e Alice MacDonald (Kipling) Fleming.\nCome psicologo ha lasciato importanti contributi, riconosciuti dal grande storico della psichiatria dinamica Henry Ellenberger, sul tema della dissociazione.\nCorrispondenze incrociate.\nSecondo Colin Wilson le corrispondenze incrociate sono \"La prova pi\u00f9 convincente mai messa su carta della realt\u00e0 della vita dopo la morte.\"\nMolte delle critiche mosse verso i medium, anche verso quelli considerati \"autentici\", era che ci\u00f2 che questi sostenevano, non erano deduzioni miracolose o frutto di poteri, ma semplicemente provenissero dall'inconscio dei medium o dalla lettura del pensiero dei partecipanti tramite trucchi per lo pi\u00f9 mentalisti. \u00c8 grazie a queste corrispondenze incrociate che per molti queste teorie sono mutate, come dichiarano studiosi quali Colin Brookes-Smith, nel \"Society for Psychical Research Journal.\"\nIl metodo che Myers studi\u00f2 in vita, e che reputano veritiero e presumono sia stato applicato da lui stesso post mortem, era quello di queste corrispondenze incrociate: messaggi destinati a diversi medium in diverse parti del mondo. Messaggi estremamente complicati, che avevano oggetto materie classiche di nicchia, spesso in latino e greco. Ma soprattutto messaggi troncati, che si potevano completare e prendevano senso solo se abbinati agli altri. Quando in vita Myers ne parlava coi colleghi della \"Society for Psychical Research,\" che hanno detto che se tale esperimento fosse stato attuato e verificato, avrebbe avuto un \"valore probatorio\" e sarebbe stata una prova determinante della vita che continua dopo la morte.\nNon solo Myers, ma anche Henry Sidgwick ed Edmund Gurney dopo la loro dipartita scrissero, secondo i medium, alcuni di questi messaggi inerenti all'esperimento.\nIn trent'anni vennero trasmessi oltre 3000 messaggi,costituiti da pi\u00f9 di quaranta pagine dattiloscritte che insieme formavano 24 volumi di 12.000 pagine. Uno dei maggiori ricercatori su questi messaggi era il Prof. Verrall, che mor\u00ec dopo decenni che seguiva la cosa, di vecchiaia, tanto si protraeva nel tempo tale corrispondenza. Sempre a quanto dicono i medium che ricevevano i messaggi, inizi\u00f2 anch'egli a comunicare.\nWilson conclude dicendo \"Considerati nel loro complesso, le Corrispondenze Incrociate e i messaggi di Willett sono fra le prove pi\u00f9 convincenti attualmente esistenti riguardo alla vita dopo la morte. Per tutti coloro che siano disposti a dedicare qualche settimana al loro studio, essi sono la prova che, al di l\u00e0 di ogni ragionevole dubbio, Myers, Gurney e Sidgwick continuarono a comunicare dopo la loro morte.\" \nSulle corrispondenze incrociate ci sono stati diversi dibattiti, vi sono state da una parte critiche che lo reputavano un enorme falso, come sostiene il ricercatore Eric J. Dingwall o il prestigiatore John Booth, ma in generale vista la mole e la difficolt\u00e0 di scrittura, oltre al protrarsi negli anni, risulterebbe secondo molti difficile realizzare tale incredibile falso. La Society for Psychical Research si \u00e8 espressa in favore della veridicit\u00e0 della cosa tramite una serie di esperimenti e relative conclusioni, in particolare col loro ufficiale Alice Johnson o Gerald Balfour e altri personaggi incaricati di indagare sulla cosa."}
{"id": "1183409", "revid": "767487", "url": "https://it.wikipedia.org/wiki?curid=1183409", "title": "Convoy - Trincea d'asfalto", "text": "Convoy - Trincea d'asfalto (\"Convoy\") \u00e8 un film del 1978 diretto da Sam Peckinpah.\nIl film, che negli anni si \u00e8 ritagliato la fama di cult movie, \u00e8 stato scritto prendendo spunto dal testo della canzone country \"Convoy\" di C. W. McCall. \u00c8 una sorta di \"esperimento\" del regista (la cui fama \u00e8 dovuta principalmente a film western). Pu\u00f2 infatti essere considerato un western trasposto ai giorni nostri, sia per l'ambientazione (paesaggi desertici nel sud degli Stati Uniti) che per i rapporti fra i personaggi della storia (i \"briganti\" e lo sceriffo, con camion e automobili al posto dei cavalli).\nTrama.\nMartin \"Anatra di gomma\" Penwald, camionista solitario e affascinante, viene superato da una ragazza su una Jaguar E; distratto dalle gambe della guidatrice non si accorge del sopraggiungere della volante del vice-sceriffo che lo evita finendo fuori strada. Penwald viene fermato dal vice, gli spiega che la ragazza \u00e8 senza mutandine e lo sta aspettando, cos\u00ec il vice lascia andare il camionista. Rimessosi in viaggio, Anatra si ritrova, via radio, con un suo amico di vecchia data, Casino Ambulante e un amico di quest'ultimo, Spider Mike. I tre si imbattono nel perfido sceriffo Wallace che li multa con una disonesta imboscata, il pagamento della multa fa ritrovare senza contanti Spider Mike.\nI tre amici si fermano in un ritrovo per camionisti per mangiare; Anatra si incontra anche con la sua ragazza Violet e rivede la ragazza della Jaguar, Melissa, che nel frattempo \u00e8 rimasta in panne. Mentre Anatra e Violet si appartano nel camion, si ferma anche lo sceriffo Wallace che chiede a Casino Ambulante e Spider Mike se hanno contanti con loro, Spider Mike non ne ha e lo sceriffo ha intenzione di arrestarlo per vagabondaggio, il camionista reagisce mettendo ko lo sceriffo. Anatra viene chiamato e rientra nel locale, nel frattempo arriva anche il vice, che vedendo a terra lo sceriffo, estrae la pistola, scoppia cos\u00ec una rissa che coinvolge molti altri clienti distruggendo completamente l'arredamento del locale. A questo punto, ricercati da tutta la polizia dello Stato, i camionisti coinvolti nella rissa cominciano a seguire Anatra, che ha dato un passaggio a Melissa, nella sua fuga dall'Arizona. Durante il tragitto si uniscono molti altri camionisti, compreso un predicatore e dei giornalisti che vogliono intervistare i camionisti, creando un intero convoglio lungo chilometri che non si ferma mai e attraversa vari stati diretto in Messico, fra l'incredulit\u00e0 dell'opinione pubblica che non si spiega i motivi di quella che \u00e8 mano a mano diventata una vera e propria protesta sociale.\nLungo la fuga viene coinvolta anche la polizia di ogni stato che il convoglio attraversa, fino ad arrivare al duello finale in cui Anatra precipita con il suo camion gi\u00f9 da un ponte. Viene fatto un pomposo funerale ad Anatra poich\u00e9 tutti lo credono morto, invece \u00e8 vivo e vegeto e Wallace, che tanto gli ha dato la caccia, lo vede nell'autobus del predicatore che si era unito al convoglio, e scoppia in una risata."}
{"id": "1183410", "revid": "1226", "url": "https://it.wikipedia.org/wiki?curid=1183410", "title": "Aeroporto Dal Molin", "text": ""}
{"id": "1183412", "revid": "729019", "url": "https://it.wikipedia.org/wiki?curid=1183412", "title": "Stazione di Torre del Greco", "text": "La stazione di Torre del Greco \u00e8 una stazione ferroviaria posta sulla linea Napoli-Salerno, a pochi passi dal porto e dal mare.\nServizi.\nLa stazione, che RFi classifica nella categoria \"Silver\", dispone di:\nCollegamenti esterni.\nLe stazioni di Torre del Greco"}
{"id": "1183413", "revid": "767487", "url": "https://it.wikipedia.org/wiki?curid=1183413", "title": "Sea Hags (album)", "text": "Sea Hags \u00e8 il primo e unico album dei Sea Hags, uscito nel 1989 per l'etichetta discografica Chrysalis Records."}
{"id": "1183415", "revid": "767487", "url": "https://it.wikipedia.org/wiki?curid=1183415", "title": "Terra della Principessa Elisabetta", "text": "La Terra della Principessa Elisabetta (in inglese \"Princess Elizabeth Land\") \u00e8 una regione dell'Antartide facente parte del Territorio Antartico Australiano e compresa tra 73\u00b035'E e capo Penck a 87\u00b043'E. Viene considerata appartenente al territorio l'area compresa tra 64\u00b056'S e 90\u00b000'S (il Polo Sud). La regione confina ad ovest con la piattaforma di ghiaccio Amery e la Terra di Mac Robertson e a est con la Terra di Guglielmo II.\nScoperta.\nLa Terra della Principessa Elisabetta venne scoperta il 9 febbraio 1931 durante una spedizione guidata da Sir Douglas Mawson. La regione venne battezzata in onore della principessa Elisabetta, figlia di re Giorgio VI del Regno Unito e attuale sovrana del Regno Unito.\nSuddivisione.\nIl territorio \u00e8 diviso in due settori:"}
{"id": "1183417", "revid": "339392", "url": "https://it.wikipedia.org/wiki?curid=1183417", "title": "Princess Elizabeth Land", "text": ""}
{"id": "1183423", "revid": "1345932", "url": "https://it.wikipedia.org/wiki?curid=1183423", "title": "Costa di Ingrid Christensen", "text": ""}
{"id": "1183424", "revid": "339392", "url": "https://it.wikipedia.org/wiki?curid=1183424", "title": "Ingrid Christensen Coast", "text": ""}
{"id": "1183425", "revid": "599013", "url": "https://it.wikipedia.org/wiki?curid=1183425", "title": "Major Indoor Soccer League (2001)", "text": "La Major Indoor Soccer League (spesso chiamata MISL II per distinguerla da quella, omonima, chiamata \"MISL I\") \u00e8 stata la Lega professionistica che dalla stagione dal 2001 al 2008 ha organizzato il campionato di calcio indoor in Nord America (pi\u00f9 precisamente in Messico e negli Stati Uniti).\nLa MISL operava sotto la giurisdizione sia della Federaci\u00f3n Mexicana de F\u00fatbol Asociaci\u00f3n che della U.S. Soccer Federation, alle quali era affiliata; era inoltre riconosciuta dalla FIFA, che quindi garantiva al torneo da essa organizzato lo \"status\" di campionato nordamericano di vertice di calcio indoor.\nStoria.\nLa nascita della MISL fece seguito alla chiusura della Lega di calcio \"indoor\" nota come NPSL II, avvenuta nel 2001. I sei club superstiti organizzarono quindi una nuova associazione sul modello della Major League, e fondarono la MISL. Essendo quest'ultima la prosecuzione di fatto della defunta NPSL II, la FIFA la riconobbe subito. Nel 2002 altri due club provenienti da un'altra Lega calcio indoor si unirono alla MISL, portando il totale a 8 squadre. Dalla NPSL II la MISL eredit\u00f2 anche il titolo sportivo di campionato di vertice di calcio indoor negli Stati Uniti e, in seguito, del Nord America.\nOrganizzazione.\nIl campionato della MISL era organizzato a girone unico. Si disputava nella stagione invernale, quando la Major League era in pausa, con inizio della \"regular season\" intorno a ottobre e fine a marzo. Intorno alle festivit\u00e0 natalizie era normalmente previsto un \"All-Star Game\", in genere giocato da rappresentanti delle squadre della costa atlantica contro quelli di quelle del Pacifico. Le quattro migliori classificate della \"regular season\" disputavano le semifinali tra marzo e aprile (la prima contro la quarta, la seconda contro la terza classificata) in gara unica (nei campionati 2005/06 e 2006/07 le due semifinali furono in gara doppia di andata e ritorno con eventuale golden goal ai supplementari in caso di parit\u00e0); la finale si disputava in gara unica."}
{"id": "1183426", "revid": "339392", "url": "https://it.wikipedia.org/wiki?curid=1183426", "title": "Leopold and Astrid Coast", "text": ""}
{"id": "1183427", "revid": "1345932", "url": "https://it.wikipedia.org/wiki?curid=1183427", "title": "Costa di Leopold e Astrid", "text": ""}
{"id": "1183428", "revid": "339392", "url": "https://it.wikipedia.org/wiki?curid=1183428", "title": "Costa di Leopold ed Astrid", "text": ""}
{"id": "1183429", "revid": "16953", "url": "https://it.wikipedia.org/wiki?curid=1183429", "title": "Ringosperma", "text": ""}
{"id": "1183430", "revid": "110157", "url": "https://it.wikipedia.org/wiki?curid=1183430", "title": "Scenes", "text": "Scenes \u00e8 un album del chitarrista Marty Friedman, pubblicato nel 1992. Rispetto al precedente \"Dragon's Kiss\" che presentava sonorit\u00e0 neoclassical metal, questo disco si distingue per forti influenze blues e progressive rock. Friedman \u00e8 accompagnato da Brian BecVar alle tastiere e da Nick Menza alla batteria, a quel tempo collega di Marty nei Megadeth."}
{"id": "1183432", "revid": "729019", "url": "https://it.wikipedia.org/wiki?curid=1183432", "title": "Stazione di Villa Literno", "text": "La stazione di Villa Literno \u00e8 una stazione ferroviaria posta lungo la linea Roma-Napoli (via Formia), e punto d'origine del cosiddetto \"passante ferroviario di Napoli\". Serve il centro abitato di Villa Literno.\nStrutture e impianti.\nAll\u2019interno del fabbricato viaggiatori \u00e8 presente una chiesa cattolica.\nMovimento.\nLa stazione \u00e8 servita dai treni in servizio sulla tratta Roma-Napoli, compresi alcuni diretti a Caserta e Benevento. Inoltre la stazione \u00e8 capolinea dei regionali per Napoli Campi Flegrei.\nServizi.\nLa stazione dispone di:"}
{"id": "1183436", "revid": "154639", "url": "https://it.wikipedia.org/wiki?curid=1183436", "title": "Johannes Nikolaus Tetens", "text": "Biografia.\nFu chiamato lo Hume tedesco, sulla base dell'opera \"Philosophische Versuche \u00fcber die menschliche Natur und ihre Entwicklung\", del 1777, che presenta evidenti analogie con il \"Treatise of Human Nature\" di Hume.\nDopo aver studiato a Copenaghen e a Rostock, dal 1760 insegn\u00f2 filosofia e fisica nell'Accademia di B\u00fctzow, nel Meclemburgo. In dieci anni scrisse molti trattati su soggetti diversi, spaziando dal colore del cielo all'esistenza di Dio e all'origine delle lingue. Conosciuta l'opera di Hume, la rese popolare in Germania. Si ritiene che egli abbia contribuito a indirizzare Immanuel Kant alla fenomenologia e al dualismo trascendentale. Nel 1776 divenne professore di filosofia nell'Universit\u00e0 di Kiel, che sembr\u00f2 essere la consacrazione di tutta la sua carriera, ma in realt\u00e0 dal 1789 Tetens intraprese la carriera di alto funzionario del governo danese: membro del \"Finanzcollegium\" di Copenaghen, fu dal 1791 consigliere di Stato e dal 1803 condirettore della Banca di Stato.\nSi occup\u00f2 anche di matematica: i suoi studi sui polinomi furono utilizzati nell'analisi combinatoria da Carl Friederich Hindenburg e Christian Kramp. La sua \"Einleitung zur Berechnung der Leibrenten und Anwartschaften\", pubblicata a Lipsia nel 1785, fu un punto di riferimento della scienza attuariale. Contiene un'ampia sintesi dei lavori pubblicati al riguardo, dalla tavola di mortalit\u00e0 di Halley alla \"Osservazione sui pagamenti di reversione\" di Richard Price. Tra i tanti lavori prodotti da Tetens, si ricorda \"Einleitung zur Berechnung\", in cui elabora su basi scientifiche delle tavole per il calcolo delle rendite vitalizie, dopo i preoccupanti fallimenti delle casse vedovili e dei fondi per gli orfani in Germania nel XVIII secolo. Inoltre l'autore \u00e8 ricordato per la formulazione della teoria matematica secondo cui il rischio si basa sulla speranza matematica di guadagno."}
{"id": "1183437", "revid": "122978727", "url": "https://it.wikipedia.org/wiki?curid=1183437", "title": "Pietro Vincioli", "text": "Secondo una remota e consolidata tradizione, San Pietro abate detto \"Vincioli\", discende dall'antica stirpe \"de' nobili di Agello\" (attualmente nel territorio di Magione), lignaggio dal quale il casato Vincioli di Perugia pretende le proprie origini.\nL'erudito Cesare Crispolti nel 1648 riassume questa tradizione nei suoi versi:\n\u201c\u2026e leggesi nella vita di S. Pietro abbate, che \u2018l luogo, oue ella vedesi eretta con il suo Monastero, chiamauasi per prima Monte Caluario, e in altre memorie in penna trouasi, che si chiamava Caprario, e con altri nomi: Quiui era una chiesa antichissima, la quale era stata da' Pagani distrutta, ora al tempo di Ottone secondo Imperatore, un Sacerdote Perugino, chiaro per santit\u00e0, e miracoli, chiamato Pietro de' nobili di Agello, castello di Perugia, fattosi per volere divino Monaco.\"\nPietro decise di restituire dignit\u00e0 alla cattedrale di San Pietro caduta in disfacimento per le incursioni barbariche.\nSituata in una delle colline a sud di Perugia, la Capraia o Monte Calvario a seconda del periodo, la cattedrale vide nuova luce nel 966, grazie all'intraprendenza del giovane perugino, che intanto era divenuto monaco benedettino, edificando tra l'altro anche un monastero attiguo alla basilica.\nRappresent\u00f2 senz'altro la continuit\u00e0 con la prima chiesa cristiana della citt\u00e0, diventando residenza dei vescovi del territorio.\nPapa Giovanni XII, in segno di gratitudine, don\u00f2 a Pietro il ruolo di abate e riformatore dell'abbazia."}
{"id": "1183439", "revid": "1872194", "url": "https://it.wikipedia.org/wiki?curid=1183439", "title": "Salvatore Vullo", "text": "Ha giocato sette stagioni in Serie A, con le maglie di Torino, Bologna, Sampdoria, Avellino. Da allenatore, ha ottenuto una promozione in Serie B con l'Avellino.\nCarriera.\nGiocatore.\nInizi\u00f2 l'attivit\u00e0 nella Juve Club Favara e milit\u00f2 nelle giovanili di Agrigento e Ribera prima di essere ingaggiato dal Palermo. Sotto la guida del tecnico Alvaro Biagini esord\u00ec in Serie B nel 1974 (in Avellino-Palermo 0-0 del 14 febbraio, ripetizione di una gara del 3 febbraio 1974, sospesa per impraticabilit\u00e0), disputando 13 partite da terzino. Nella stagione successiva fu impiegato meno, solo sette incontri, e nel 1975 and\u00f2 in prestito all' in Serie C. Nel 1976 torn\u00f2 a Palermo e per due stagioni fu titolare nella difesa rosanero, con 64 incontri.\nNel 1978 fu acquistato dal Torino ed esord\u00ec in Serie A il 1\u00ba ottobre di quell'anno, contro la Fiorentina; in maglia granata disput\u00f2 due stagioni quasi al completo; il 28 ottobre 1979 segn\u00f2 nella vittoria 2-0 del Torino sul campo del , il quale proveniva da un'imbattibilit\u00e0 in campionato che durava da 37 giornate.\nSi trasfer\u00ec al Bologna, dove disput\u00f2 la stagione 1980-1981 con 26 incontri; in estate 1981 fu acquistato da Paolo Mantovani, presidente della Sampdoria, in Serie B: i genovesi ottennero la promozione a fine campionato successivo e Vullo disput\u00f2 una stagione in Serie A.\nNella stagione 1983-84 milit\u00f2 nell', squadra con la quale rimase tre anni, nell'ultimo dei quali utilizzato saltuariamente; nel 1986 si trasfer\u00ec in Serie B al Catania, dove termin\u00f2 la carriera da professionista. Gioc\u00f2 una stagione da dilettante nel club del suo luogo d'origine, il Favara, prima di ritirarsi.\nIn carriera tra i professionisti ha totalizzato 140 presenze e 5 reti in Serie A, 170 presenze e 7 reti in Serie B,\n36 presenze ed 1 rete in C.\nInoltre vanta una presenza nella nazionale maggiore sperimentale, nella partita giocata a Bologna contro l'Unione Sovietica terminata 1-3 in favore degli ospiti.\nAllenatore.\nDivenuto allenatore, , per poi allenare altre squadre dilettantistiche siciliane: Menfi, Sciacca, Akragas, Termitana.\nNel 1998, a stagione in corso, va al Rutigliano, in Serie D. La stagione successiva allen\u00f2 la Primavera del e un anno dopo sedette sulla sua prima panchina professionistica, quella della Reggiana in Serie C1, nelle ultime 2 partite di campionato, raggiungendo la salvezza ai playout dopo il terz'ultimo posto in classifica, anche se, nel campionato seguente, fu esonerato a otto giornate dal termine dopo una vittoria contro il Lecco di Roberto Donadoni per 2 a 0 con la squadra a poche lunghezze dai play off venendo sostituito da Angelo Gregucci.\nRimasto in Serie C1, guid\u00f2 l' nel campionato 2002-03 alla promozione in serie B: la societ\u00e0 irpina gli rinnov\u00f2 il contratto per 3 anni ma nonostante questo venne esonerato pochi giorni dopo la vittoria del campionato e sostituito con l'ingaggio di Zden\u011bk Zeman; durante la stagione 2003-04 subentr\u00f2 all'esonerato Sauro Trillini in serie C1 alla .\nIngaggiato dallo Juve Stabia in estate 2005, fu esonerato a ottobre dopo 8 partite e 8 punti, richiamato dopo 4 sconfitte consecutive si dimette dall'incarico pochi giorni dopo..\nNel 2007 va a Marcianise in serie C2, raggiungendo \"play-off\" e promozione in serie C1; anche in questa occasione, dopo la promozione la dirigenza scelse un altro allenatore, Luca Fusi.\nIl 20 aprile 2009 diventa allenatore dell', in serie C2, subentrando all'esonerato Valerio Majo, porta la squadra agli spareggi promozione ma perde nel doppio confronto con l'Alessandria la quale ottiene il passaggio nella categoria superiore.. Il 27 ottobre 2009, a causa di 11 punti ottenuti in 10 gare e il quart'ultimo posto in classifica, \u00e8 esonerato da allenatore dell'Olbia.\nIl 15 febbraio 2011 diventa allenatore dell'A.S. Avellino, in Lega Pro Seconda Divisione, tornando a otto anni di distanza nella citt\u00e0 che lo vide tecnico dell'U.S. Avellino; come vice ha Natalino Orr\u00f9. La squadra si piazza al 4\u00ba posto e perde i play off nella doppia finale col Trapani: l'Avellino, dopo la vittoria interna 2-1, perde 3-1 al ritorno. La squadra vine comunque ripescata in C1. Il 23 agosto 2011 dopo la sconfitta 4-0 col Bari in Coppa Italia,e dopo aver eliminato a domicilio 2 compagini del campionato cadetto, 0-3 con il Portogruaro e 0-1 con il Varese che veniva da una striscia casalinga di oltre 60 partite, vine esonerato a pochi giorni da inizio campionato, al suo posto Giovanni Bucaro. Nel 2012-2013 torna ad allenare: l'8 novembre subentra sulla panchina del Nuovo Campobasso in Seconda Divisione, portando la squadra dall'ultima posizione alla salvezza arrivando a ridosso dei play off. Dall'estate 2014 lavora all'Akragas, societ\u00e0 di Serie D, come dirigente.\nL'8 gennaio 2015 diventa per la seconda volta allenatore del Campobasso, prendendo il posto di mister Farina, e conducendo la squadra ai play-off.\nPalmar\u00e8s.\nGiocatore.\nCompetizioni nazionali\nCampionato italiano Serie B Sampdoria 1981-1982\nCoppa Italia secondo posto Palermo 1974-1975\nCoppa Italia secondo posto Torino 1979-1980\nAllenatore.\nCompetizioni nazionali.\nCampionato Italiano serie C2 promozione tramite Play off Marcianise 2007-2008"}
{"id": "1183446", "revid": "4175", "url": "https://it.wikipedia.org/wiki?curid=1183446", "title": "ARFU Asian Rugby Series 2003-2004", "text": "Le Asian Series di rugby 2003-04 () furono la 1\u00aa edizione ufficiale delle Asian Series di rugby della confederazione rugbistica asiatica.\nNate come competizione autonoma rispetto al campionato asiatico, nel biennio 2003-04 le Asian Series non conferirono titoli continentali, bench\u00e9 dalla stagione successiva l'International Rugby Board pensasse ad esse come nuovo campionato d'Asia.\nIl campionato si svolse su due stagioni: nel 2003 dodici squadre nazionali furono suddivise in tre gironi da quattro squadre ciascuno; nel 2004, altres\u00ec, le tre prime classificate si sarebbero affrontate in un girone chiamato \"Gold\" che avrebbe assegnato i posti nel ranking continentale dal primo al terzo; le seconde nel girone \"Plate\", per i posti dal quarto al sesto; le terze nel girone \"Bowl\" per i posti dal settimo al nono e, infine, il girone \"Shield\" per i posti dal decimo al dodicesimo.\nIl ranking definitivo serv\u00ec sia come criterio di ammissione alle successive Asian Series 2005, che avrebbero messo in palio il titolo asiatico, che come turno preliminare della qualificazione alla per la zona asiatica.\nLe prime due classificate del girone \"Gold\" e la vincitrice del girone \"Plate\" furono ammesse alla prima divisione delle Asian Series 2005, che mettevano in palio il titolo continentale; l'ultima del girone \"Gold\", la seconda del girone \"Plate\" e la vincitrice del girone \"Bowl\" furono invece ammesse alla seconda divisione 2005, mentre tutte le altre squadre furono ammesse alla terza divisione del 2005; anche dette due divisioni furono parte delle qualificazioni mondiali.\nIl torneo principale fu vinto dalla che prevalse sul per differenza punti dopo che le due squadre erano giunte appaiate in testa alla classifica; a vincere la seconda divisione fu che cos\u00ec l'anno successivo pot\u00e9 competere per il titolo asiatico."}
{"id": "1183451", "revid": "287204", "url": "https://it.wikipedia.org/wiki?curid=1183451", "title": "FIBA EuroCup Challenge", "text": "La EuroCup Challenge \u00e8 stata una competizione europea per club di pallacanestro maschile. Seconda per importanza in ambito FIBA dopo la EuroChallenge prosecuzione della FIBA Eurocup.\nNata nel 2002 come ideale prosecuzione della scomparsa Coppa Saporta e si \u00e8 giocata fino al 2007. \u00c8 stata chiamata anche FIBA Europe Champions Cup e FIBA Europe Cup.\nStoria.\nDopo la riorganizzazione delle coppe, seguita all'entrata della ULEB che aveva preso il controllo dell'eurolega, \u00e8 stata la prima competizione organizzata dalla FIBA Europe. L'edizione iniziale si disput\u00f2 nel 2002-03 con il nome di \"FIBA Europe Champions Cup\". Vi parteciparono inizialmente 64 squadre, 18 nella \"West Conference\" (girone occidentale), 23 nel \"North Conference\" (settentrionale) e 23 nel \"South Conference\" (meridionale). Le 23 finaliste furono divise ulteriormente in sei gruppi, da cui vennero fuori le otto partecipanti ai quarti. Le ultime quattro diedero vita alla Final Four, disputata a Salonicco. Vinse l'Aris Salonicco.\nNel 2003-04 la neobattezzata \"FIBA Europe Cup\" con la creazione della FIBA Europe League divent\u00f2 la seconda competizione FIBA, il numero di \"Conferences\" aument\u00f2, aggiungendo quella centrale. Le squadre vennero per\u00f2 ridotte a 41. Dopo la prima fase, le quattro vincenti delle zone europee vennero ammesse alla Final Four disputata a Smirne. La vincente fu il Mitteldeutscher BC. La stagione seguente la Conference West contava su 4 squadre, la North su 11, la Central su 8 e la South su 9, per un totale di 32 squadre. In tre turni eliminatori furono selezionate le quattro squadre per le finali, disputate a Ploie\u0219ti. Vinse il CSU Asesoft.\nNel 2005-06 viene finalmente stabilito il nome definitivo: \"EuroCup Challenge\". Si rivoluziona anche la formula: le 24 squadre vengono divise in otto gironi. Le migliori due vengono ammesse agli ottavi, che disputano ad eliminazione diretta. Allo stesso modo si giocano quarti, semifinali e finali. Vince l'Ural Great Perm'. Nell'ultima edizione, le squadre si sono ridotte a 16, divise in quattro gironi. Ad eliminazione diretta si sono disputati i quarti, le semifinali e la finale, vinta dal CSK-VVS Samara."}
{"id": "1183452", "revid": "1282260", "url": "https://it.wikipedia.org/wiki?curid=1183452", "title": "Ecotipo", "text": "Un ecotipo \u00e8 una distinta popolazione di un animale, una pianta o un altro organismo che \u00e8 strettamente collegata nelle sue caratteristiche all'ambiente ecologico in cui vive. L'ecotipo \u00e8 una popolazione geneticamente omogenea, ottenuta con la selezione massale in un contesto territoriale circoscritto (comprensorio, regione). L'identit\u00e0 degli ecotipi \u00e8 perci\u00f2 associata al territorio ed \u00e8 l'espressione dell'interazione fra il germoplasma di una specie con le specifiche condizioni ambientali di una regione e con l'influenza dell'uomo.\nIl termine ecotipo \u00e8 stato coniato nel 1922 dal botanico svedese G\u00f6te Turesson. Un ecotipo, come tale, non ha nessuna posizione tassonomica.\nImportanza.\nPur non presentando un'identit\u00e0 sistematica definita, gli ecotipi sono spesso di notevole importanza agronomica ed economica, in quanto impiegati sia per la conservazione del germoplasma e la tutela della biodiversit\u00e0 genetica, sia per la valorizzazione di prodotti tipici regionali.\nEsempi.\nIl carosello \u00e8 un ecotipo del melone.\nPer esempio, \u00e8 comunemente accettato che il delfino tucuxi (\"Sotalia fluviatilis\") ha due ecotipi - un ecotipo fluviale che vive in alcuni fiumi dell'America latina, come il Rio delle Amazzoni, e un ecotipo pelagico trovato nell'oceano Atlantico meridionale. Anche il tursiope (\"Tursiops truncatus\") presenta due ecotipi nell'Oceano Atlantico settentrionale: uno vive lungo le coste, l'altro in mare aperto."}
{"id": "1183458", "revid": "226458", "url": "https://it.wikipedia.org/wiki?curid=1183458", "title": "Bilancio condominiale", "text": "Il bilancio condominiale \u00e8 il documento contabile con il quale viene rappresentato ai partecipanti al condominio il rendiconto della gestione svolta dall'amministratore (ovvero l'esposizione delle spese sostenute durante il suo mandato elencate e ripartite fra le unit\u00e0 immobiliari), la situazione patrimoniale (crediti e debiti) e la situazione di cassa (bilancio delle entrate e delle uscite verificatesi nel periodo preso in considerazione).\nIl bilancio \u00e8 approvato dall'assemblea con le maggioranze previste dall'art. 1136 c.c.\nBilancio Consuntivo e Riparto millesimale Consuntivo.\nUn bilancio ha un esercizio che pu\u00f2 essere coincidente con l'anno solare (01/01 - 31/12) o meno (es. 01/10 - 30/09). La scelta \u00e8 in quanto stabilito dal regolamento di condominio.\nIl bilancio, presentato ai condomini, \u00e8 composto dal Bilancio Consuntivo e dal Riparto millesimale Consuntivo (prospetto nel quale vengono ripartite le spese a tutte le unit\u00e0 immobiliari secondo le tabelle millesimali o altro criterio previsto dal regolamento), si viene a conoscenza di come le somme versate sono state spese, e di conseguenza se sono state insufficienti oppure se sono state in eccedenza. Tale differenza viene denominata Conguaglio e pu\u00f2 essere attivo o passivo, ovvero a credito o a debito dei condomini.\nBilancio Preventivo.\nUnitamente al bilancio Consuntivo si presenta ai condomini il Bilancio Preventivo (trattasi di un elenco delle voci di spesa previste con relativi importi, il cui totale corrisponder\u00e0 alla somma complessiva che sar\u00e0 riscossa durante l'anno cui si riferisce) in base al quale si delineano le spese che dovranno essere sostenute nel corso dell'esercizio. Dal riparto spese, nel quale sono iscritte le voci di spesa e le cifre previste per ognuna, si calcola il versamento delle somme necessarie alla gestione in via anticipata secondo lo stato di riparto approvato dall'assemblea.\nIl confronto fra il consuntivo e il preventivo relativi allo stesso esercizio \u00e8 utile per verificare gli scostamenti delle spese - in aumento o in diminuzione - dalle previsioni. Tali scostamenti d\u00e0nno luogo al conguaglio.\nConguaglio.\n\u00c8 importante distinguere le somme dovute a preventivo dalle somme da pagare a consuntivo. La loro differenza \u00e8 il conguaglio.\nRiparto millesimale consuntivo.\nTanto premesso, nell'ambito della verifica consuntiva, in allegato al Bilancio Consuntivo di ogni anno \u00e8 presente il Riparto millesimale consuntivo: in tale prospetto sono riportati i totali di spesa per ogni singola tabella di riparto, che sommati danno origine all'importo complessivamente imputato ad ogni condomino; tale importo viene messo a confronto con il totale delle quote versate a preventivo per rilevare il Conguaglio che, come osservato in precedenza, potr\u00e0 essere a credito del condomino o a debito del condomino. \u00c8 consuetudine, ma non regola vincolante, che le spese siano riportate con cifre anteposte il segno (+) e gli incassi o quote a credito dei condomini (-). Tale impostazione pu\u00f2 variare o essere invertita in base alle impostazioni dei software gestionali ad uso dei vari amministratori. Ad oggi non esistono modelli pre-impostati per la redazione di un rendiconto che un amm.re debba seguire.\nI condomini potranno richiedere all'amministratore, previo appuntamento, l'esibizione dei giustificativi contabili oggetto dei movimenti nel rendiconto a loro consegnato.\nSaldo.\nNella parte conclusiva del bilancio consuntivo pu\u00f2 essere riportata la situazione riepilogativa della gestione con il rapporto entrate/uscite - il saldo - evidenziato il saldo della gestione precedente ed i versamenti incassati e la consistenza di eventuali fondi cassa. Tale conteggio porta al saldo di gestione.\nDisavanzo di cassa.\nIl disavanzo di cassa \u00e8 rappresentato da uno scoperto del conto corrente certificato dall'estratto conto di fine periodo dal quale si evince l'importo negativo.\nNon pu\u00f2 essere utilizzato per evidenziare anticipazioni dell'amministratore calcolate come totale a pareggio in bilancio e non riscontrabili da versamenti sul c/c condominiale o nelle entrate condominiali.\nDebito.\nNei debiti dovranno essere inserite le spese non pagate, i fondi di riserva (fondo cassa, TFR, ecc., con separata indicazione dell'eventuale incremento dell'anno) ed eventuali ulteriori debiti a vario titolo."}
{"id": "1183459", "revid": "22475", "url": "https://it.wikipedia.org/wiki?curid=1183459", "title": "The Peoples of Middle-earth", "text": "The Peoples of Middle-earth (\"I popoli della Terra di Mezzo\") \u00e8 il dodicesimo volume, inedito in Italia e pubblicato in lingua inglese nel 1996, della raccolta \"The History of Middle-earth\", nella quale Christopher Tolkien discute gli scritti non pubblicati del padre J. R. R. Tolkien.\nQuesto volume contiene:\nAlcuni personaggi (compresa Anair\u00eb, la moglie di Fingolfin) appaiono solamente qui.\nRiguardo a \"The New Shadow\", Tolkien scrisse in una sua lettera datata 13 marzo 1964:"}
{"id": "1183460", "revid": "767487", "url": "https://it.wikipedia.org/wiki?curid=1183460", "title": "Count Zero", "text": "I Count Zero sono un gruppo musicale rock statunitense fondato a Boston nel 1996.\nStoria.\nFondata da tre membri della band Think Tree, i Count Zero hanno debuttato con il loro album \"Affluenza\" nel 1996. Con l'aggiunta di un batterista e tastierista, hanno fatto il primo show al \"The Middle East\" a Cambridge e hanno cos\u00ec, creato il primo gruppo di fans. Il nome del gruppo (che letteralmente significa \"conto alla rovescia\") \u00e8 anche il titolo di un celebre romanzo di fantascienza cyberpunk dello scrittore William Gibson (in italiano \"Gi\u00f9 nel ciberspazio\") del 1986.\nNel 2004 hanno fatto un tour con i The Dresden Dolls.\nI Count Zero hanno collaborato con la serie di videogiochi musicali \"Guitar Hero\", incidendo due brani: \"Sail Your Ship By\" nel 2005 per il primo \"Guitar Hero\", e \"Radium Eyes\" nel 2007 per il secondo capitolo \"Guitar Hero II\".\nStile.\nI Count Zero descrivono il loro suono come \u00abun ossessivo mix di musiche classiche e moderne... dal retro-groove all'indie-rock all'elettronic pop al country twang. Il suono \"grezzo\" mescola molto bene le orchestrazioni tipiche dei Radiohead e gli inaspettati suoni/sample, creando cos\u00ec un'unica esperienza sonora anche per le orecchie \"pi\u00f9 esperte\"... combina il flair per la melodia e la complessit\u00e0 dei The Flaming Lips e dopo dei Blur, il cervello dei Talking Heads/Brian Eno e il potere dei Led Zeppelin and Sly Stone\u00bb.\nDiscografia.\nLe note sono specificate dopo il punto e virgola \";\"."}
{"id": "1183461", "revid": "123293644", "url": "https://it.wikipedia.org/wiki?curid=1183461", "title": "Misia", "text": "La Misia () \u00e8 una regione storica dell'Asia Minore, nell'attuale Turchia nord-occidentale.\nGeografia.\nLa Misia confinava col Mar di Marmara a nord e il Mar Egeo a ovest. Sulla terraferma i confini erano meno distinti e sfumavano con quelli della Lidia a sud, della Frigia e della Bitinia a est. La Misia designava una entit\u00e0 geografica, pi\u00f9 che politica, e comprendeva l'Eolide, la Troade e i territori in prossimit\u00e0 di Pergamo.\nStoria.\nLa Misia non ebbe una storia propria, n\u00e9 una storia unitaria. Omero menziona i Misi (la popolazione da cui la regione fu chiamata) come alleati dei Troiani, guidati da Cromio e dall'indovino Ennomo; altre fonti letterarie citano tra i Misi presenti a Troia anche Euripilo, figlio del re Telefo, che arriv\u00f2 poco prima che la citt\u00e0 cadesse.\nTelefo viene ricordato come fondatore di una dinastia regia in quanto alla sua morte gli successe il nipote Grino, ma non ci sono evidenze storiche dell'esistenza di una Misia nazione indipendente. Le coste furono colonizzate dai Greci, che vi fondarono parecchie citt\u00e0 (Pario, Abido, Lampsaco, Callipolis, ecc.), mentre l'interno fu abitato da epoche remote da vari popoli, fra i quali i Misi che le diedero il nome, e di cui oltre al nome non si sa molto.\nLa Misia fu soggetta a Creso, re della Lidia, il quale regn\u00f2 dal 560 al 546 a.C.; pi\u00f9 tardi fu sottoposta all'Impero Persiano, all'Impero macedone, ai Seleucidi, e al regno di Pergamo. Attalo III, l'ultimo re di Pergamo, nel 133 a.C. lasci\u00f2 in eredit\u00e0 il suo regno, e quindi anche la Misia, a Roma, e quindi nel 129 a.C. la regione entr\u00f2 a far parte della provincia romana dell'Asia. Con la divisione dell'Impero Romano (395 d.C.), l'Eolide fu assegnata all'impero romano d'oriente; fece quindi parte dell'impero bizantino fino alla conquista dei Turchi Ottomani."}
{"id": "1183462", "revid": "121370101", "url": "https://it.wikipedia.org/wiki?curid=1183462", "title": "Luce stroboscopica", "text": "Per luce stroboscopica si intende una luce che proviene da fonti intermittenti, che possono essere utilizzate per localizzare un punto cospicuo (ad esempio, nella subacquea, la cima di ancoraggio dell'imbarcazione). Possono essere generate da una semplice lampadina che si accende e spegne ad un intervallo di tempo prestabilito e ravvicinato, oppure da una scarica elettrica attraverso un tubo contenente gas (esattamente come il lampo di un flash elettronico).\nApplicazioni.\nLe luci stroboscopiche hanno molti usi, incluse le applicazioni scientifiche e industriali; in questo caso si tratta di uno strumento di misura denominato stroboscopio, ma sono particolarmente popolari in luoghi di intrattenimento come le discoteche, dove vengono usati per creare illusioni ottiche nel movimento. Altre loro applicazioni sono nei sistemi antifurto, nelle luci teatrali e nelle luci ad alta visibilit\u00e0 di navigazione; un loro uso speciale riguarda anche le barre luminose.\nImportante: evitare una lunga esposizione alla luce stroboscopica per soggetti con problemi epilettici.\nInformazioni storiche.\nNel 1931 Harold Eugene Edgerton stava fotografando degli oggetti ad alta velocit\u00e0 di movimento illuminati da una lampadina, i quali creavano l'effetto flash o cosiddetto strobo grazie al riflesso della lampadina sulla superficie dell'oggetto."}
{"id": "1183467", "revid": "287204", "url": "https://it.wikipedia.org/wiki?curid=1183467", "title": "Convergenza condizionale", "text": ""}
{"id": "1183468", "revid": "287204", "url": "https://it.wikipedia.org/wiki?curid=1183468", "title": "Convergenza assoluta", "text": ""}
{"id": "1183470", "revid": "729019", "url": "https://it.wikipedia.org/wiki?curid=1183470", "title": "Savage Garden (Savage Garden)", "text": "Savage Garden \u00e8 il primo album dei Savage Garden, uscito nel 1997.\nSingoli.\n\"I Want You\" - 30 giugno, 1996\n\"To the Moon and Back\" - novembre 1996\n\"Truly Madly Deeply\" - 3 marzo, 1997\n\"Break Me, Shake Me\" - 16 giugno, 1997\n\"Universe\" - October 20 ottobre, 1997\n\"Santa Monica\" - 21 novembre, 1998 (solo Giappone)\n\"Tears of Pearls\" - 18 gennaio, 1999 (solo Giappone)\nCuriosit\u00e0.\nIl Brano \"I Want You\" \u00e8 stato utilizzato come sigla finale nell'anime di Le bizzarre avventure di JoJo, per l'esattezza nella quarta serie denominata Diamond is Unbreakable."}
{"id": "1183472", "revid": "12222", "url": "https://it.wikipedia.org/wiki?curid=1183472", "title": "Feldspati", "text": ""}
{"id": "1183476", "revid": "1305772", "url": "https://it.wikipedia.org/wiki?curid=1183476", "title": "Bononcini", "text": ""}
{"id": "1183482", "revid": "72396", "url": "https://it.wikipedia.org/wiki?curid=1183482", "title": "Tagima", "text": "Tagima \u00e8 una ditta brasiliana che produce chitarre; prende il nome dal suo fondatore, Seizi Tagima.\nStoria.\nL'azienda viene fondata nel 1986 e nel 1996 viene acquisita dalla Marutec Music."}
{"id": "1183483", "revid": "767487", "url": "https://it.wikipedia.org/wiki?curid=1183483", "title": "Affirmation (Savage Garden)", "text": "Affirmation \u00e8 il secondo album dei Savage Garden, uscito nel 1999.\n\u00c8 stato pubblicato nel 2000 in un'edizione speciale a 2 CD: il secondo CD (\"Bonus Disc\") si chiama \"Declaration\" e contiene 11 canzoni \"live\", registrate al \"Brisbane Entertainment Centre\" tra il 20 e il 21 maggio 2000 durante l'\"Affirmation World Tour\"."}
{"id": "1183484", "revid": "547034", "url": "https://it.wikipedia.org/wiki?curid=1183484", "title": "Hip Hop Hurr\u00e0", "text": "Hip Hop Hurr\u00e0 \u00e8 una serie televisiva italiana per ragazzi prodotta da Disney Channel Italia, entrata nel palinsesto di quest'ultima il 2 luglio 2007.\nProduzione.\nL'idea della serie \u00e8 nata alla fine del 2006, quando i produttori di Disney Channel Italia pensavano ad un nuovo progetto che potesse seguire le orme della sitcom \"Quelli dell'intervallo\". La risposta fu \"Hip Hop Hurr\u00e0\", titolo semplice, attori bravi (alcuni dei quali in erba) ed un format che ha come tema principale la danza.\nCos\u00ec dagli studi milanesi di Disney Channel Italia, iniziarono le riprese nel mese di febbraio 2007 e finirono due mesi dopo. La serie debutt\u00f2 il 2 luglio 2007, ma con il nuovo palinsesto autunnale la serie ora va in onda solo la domenica (causa disinteresse del pubblico).\nQuest'ultima causa ha portato Disney Channel Italia a non richiedere pi\u00f9 nuovi episodi della serie.\nControversie.\nMolti spettatori hanno notato fin dall'inizio alcune somiglianze con la serie \"Quelli dell'intervallo\" riguardo a dei personaggi che fisicamente per\u00f2 non si somigliano. Ad esempio, i rapporti fra Marlon e Penelope e di Vanessa e Matteo sono simili a quello di Tinelli e Valentina: infatti, proprio come Marlon, Valentina rifiuta Tinelli (in questo caso Penelope) per il suo aspetto. Poi la Rotter potrebbe assomigliare alla Prof. Martinelli per la sua severit\u00e0. Inoltre, Titta ricorda sia Bella per il suo linguaggio e atteggiamento educato ed il suo amore per Matteo (come Bella e Tinelli appunto) che Mafalda, in quanto accetta ben volentieri anche la compagnia e gli inviti dei ragazzi a cui vuole solo del bene e anche Dj perch\u00e9 parla molto; poi c'\u00e8 XL che ricorda molto lo Smilzo visto che mangia in continuazione."}
{"id": "1183488", "revid": "36426", "url": "https://it.wikipedia.org/wiki?curid=1183488", "title": "Torre di Buranaccio", "text": "La torre di Buranaccio si trova lungo la fascia costiera del comune di Capalbio, proprio sulla sponda del lago di Burano. La torre costiera \u00e8 quella situata pi\u00f9 a sud lungo il litorale tirrenico della Toscana.\nStoria.\nL'attuale fortificazione venne costruita attorno alla met\u00e0 del Cinquecento, nel luogo dove sorgeva probabilmente una preesistente struttura di epoca medievale.\nLa torre costituiva l'avamposto difensivo pi\u00f9 meridionale dello Stato dei Presidii e si trovava proprio ai confini con il Granducato di Toscana e lo Stato della Chiesa.\nNei secoli successivi la fortificazione ha subito alcuni interventi di ristrutturazione che, per\u00f2, hanno mantenuto pressoch\u00e9 intatto l'originario aspetto.\nDescrizione.\nLa torre di Buranaccio richiama gli elementi stilistici della pi\u00f9 imponente Fortezza Spagnola di Porto Santo Stefano.\nLa struttura difensiva costiera si articola su tre livelli, presentando una sezione quadrata che poggia su un possente basamento a scarpa, con il quale viene messa in contiguit\u00e0 attraverso una cordonatura; le pareti si presentano prevalentemente rivestite in pietra e si caratterizzano per un notevole spessore che varia tra i 2 e i 3 metri.\nLa parte alta presenta un coronamento di mensole piuttosto larghe e sporgenti che costituiscono la base della terrazza sommitale, priva di merlature, ove originariamente si articolava probabilmente il ballatoio. Dall'interno della terrazza si eleva, ad uno dei quattro angoli, una piccola struttura posticcia in muratura a sezione rettangolare."}
{"id": "1183492", "revid": "287204", "url": "https://it.wikipedia.org/wiki?curid=1183492", "title": "Federazione paulista di calcio a 5", "text": "La Federa\u00e7\u00e3o Paulista de Futebol de Sal\u00e3o \u00e8 la federazione dello stato di San Paolo, Brasile, che si occupa dell'amministrazione e dello sviluppo del calcio a 5.\nFondata il 14 giugno 1955 da 35 club di calcio a 5, \u00e8 presto diventata una delle pi\u00f9 importanti entit\u00e0 di questo sport, tanto che la codifica delle regole realizzata dall'allora membro della federazione Luiz Gonzaga de Oliveira nel 1956 furono posteriormente adottate anche dalla FIFUSA come regolamento universale di questo sport. La FPFS fu anche la responsabile, assieme all'organismo mondiale, dell'organizzazione del primo Campionato mondiale di calcio a 5.\nLa fondazione.\nI lavori per la costituzione della federazione impiegarono i dirigenti:\nIl primo campionato.\nIl primo campionato della FPFS vidde ai nastri di partenza 33 club divisi in prima e seconda divisione:"}
{"id": "1183506", "revid": "97701", "url": "https://it.wikipedia.org/wiki?curid=1183506", "title": "Hilagang Mindanao", "text": ""}
{"id": "1183509", "revid": "97701", "url": "https://it.wikipedia.org/wiki?curid=1183509", "title": "Tangway ng Zamboanga", "text": ""}
{"id": "1183513", "revid": "125415389", "url": "https://it.wikipedia.org/wiki?curid=1183513", "title": "Antonio Capuano", "text": "\u00c8 anche autore teatrale, televisivo e cinematografico e titolare della cattedra di Scenografia all'Accademia di Belle Arti di Napoli.\nBiografia.\nDopo una lunga gavetta in televisione come scenografo (tra le altre cose, la serie televisiva \"Sheridan, squadra omicidi\"), ha esordito nel mondo del cinema nel 1991 con il lungometraggio \"Vito e gli altri\", un film sulla difficile vita dei bambini di strada a Napoli, vincitore della ottava edizione della Settimana Internazionale della Critica al Festival di Venezia. Il successo arriva nel 1996 con il film \"Pianese Nunzio, 14 anni a maggio\", che narra la storia di un giovane chierichetto molestato dal parroco della sua chiesa.\nSuccessivamente dirige altri film come \"Polvere di Napoli\" (1998) e \"Luna rossa\" (2001), che gli vale la \"Nomination Leone d'oro\" alla 58\u00aa Mostra internazionale d'arte cinematografica di Venezia. Un altro film di successo \u00e8 \"La guerra di Mario\" (2005), con il quale Capuano vince il Premio dei critici al David di Donatello 2006. Ha diretto dei segmenti nei film collettivi \"L'unico paese al mondo\" (1994) e \"I vesuviani\" (1997) e, in seguito, \"Giallo?\" (2009) e \"L'amore buio\" (2010).\nRiconoscimenti.\nDavid di Donatello\nNastro d'argento\nFestival di Venezia"}
{"id": "1183514", "revid": "400694", "url": "https://it.wikipedia.org/wiki?curid=1183514", "title": "Davao City", "text": ""}
{"id": "1183519", "revid": "767487", "url": "https://it.wikipedia.org/wiki?curid=1183519", "title": "Al di l\u00e0 della legge", "text": "Al di l\u00e0 della legge \u00e8 un film del 1968 diretto da Giorgio Stegani.\nTrama.\nTre ladri derubano la diligenza che trasporta le paghe dei minatori, senza che nessuno si accorga di niente. Uno dei tre banditi, Cudlip, diventa anche amico di Ben Novak, il nuovo ingegnere di Silvertown, incaricato del trasporto del denaro.\nCos\u00ec quando Ben si accorge che Cudlip se la cava bene con le armi, decide di incaricarlo del trasporto delle nuove paghe. Cudlip accetta, ma soltanto per rubarle nuovamente, e senza spargere sangue. Ma la diligenza viene attaccata da un altro gruppo di banditi, e solo grazie a Cudlip e ai suoi due compari le paghe arrivano in citt\u00e0. Cudlip viene proclamato sceriffo e viene incaricato del trasporto dell'argento estratto in miniera. Ma anche gli altri banditi, che si sono visti sconfiggere una prima volta, hanno messo gli occhi su quel carico.\nCos\u00ec, approfittando della confusione di una festa, giungono in citt\u00e0, sequestrano le donne e le bambine che erano in chiesa e chiedono l'argento per il riscatto. Cudlip li asseconda, ma organizza una barricata sulla via per il confine.\nSar\u00e0 proprio la via che faranno i banditi, andando incontro alla morte. A questo punto Cudlip ha la possibilit\u00e0 di scappare con l'argento, ma preferisce l'amicizia con Ben e decide di rimanere dalla parte della legge dopo essere stato costretto a uccidere i suoi due inseparabili amici che non volevano rassegnarsi a riconsegnare l'argento.\nDistribuzione.\nIl film \u00e8 stato distribuito al di fuori dell'Italia con i titoli:"}
{"id": "1183520", "revid": "36426", "url": "https://it.wikipedia.org/wiki?curid=1183520", "title": "Torre della Tagliata", "text": "La torre della Tagliata si trova nel comune di Orbetello, non lontano dalla colonia romana di Cosa, proprio dinanzi alle prime spiagge ferrifere che hanno inizio a est del promontorio di Ansedonia. La denominazione deriva dalla cosiddetta Tagliata etrusca, maestosa opera di ingegneria idraulica che si trova nei pressi della fortificazione.\nStoria.\nUna prima fortificazione era gi\u00e0 presente in epoca medievale nel luogo dove sorge la costruzione attuale.\nLa torre \u00e8 il frutto dei lavori di ricostruzione avvenuti nel corso del Cinquecento che si resero necessari per implementare il sistema difensivo costiero dello Stato dei Presidi.\nL'edificio ha subito alcuni interventi di restauro nei secoli successivi e, terminate le funzioni difensive, venne trasformato in abitazione. Tra la fine dell'Ottocento e i primi decenni del Novecento, vi soggiorn\u00f2 pi\u00f9 volte anche il celebre compositore Giacomo Puccini che qua trov\u00f2 ispirazione per la composizione di molte sue opere, tra le quali anche la Turandot.\nDescrizione.\nLa torre della Tagliata si dispone su pi\u00f9 livelli, presenta una sezione quadrangolare che poggia su un basamento a scarpa cordonato in pietra.\nUna caratteristica rampa di gradini conduce al primo piano, dove il portone di ingresso \u00e8 preceduto da un ponte; la parte alta presenta su un lato un'ulteriore costruzione, mentre all'angolo sud-occidentale \u00e8 presente un piccolo posto di guardia a sezione circolare, con copertura a cupola."}
{"id": "1183522", "revid": "1543377", "url": "https://it.wikipedia.org/wiki?curid=1183522", "title": "Ducati 1098", "text": "La Ducati 1098 \u00e8 una moto sportiva presentata ad Eicma 2006 e prodotta a partire dal 2007 dalla Ducati in sostituzione della 999. \u00c8 stata a sua volta sostituita nel 2009 dalla Ducati 1198.\nDesign.\nIl design \u00e8 fortemente ispirato alla serie 916 - 996 - 998 disegnata da Massimo Tamburini ed \u00e8 completamente diverso dalla 999 di Pierre Terblanche, modello che non aveva trovato unanime consenso nel mondo degli appassionati in quanto troppo diverso e complesso da un punto di vista del design. Ritornano cos\u00ec il forcellone monobraccio, vero segno distintivo della serie Tamburini, come pure il doppio scarico sottosella e la coppia di fari simmetrici semicurvi disposti orizzontalmente che richiamano quelli che allora furono i gruppi ottici anteriori della sua progenitrice. La 1098 risulta quindi aggressiva, compatta, aerodinamica ed elegante, infatti ha riscosso molto successo e un'evidente approvazione tra i motociclisti,ma soprattutto tra i ducatisti, fin dalla sua presentazione, avvenuta nel 2006 all'Eicma.\nMotore.\nIl motore, un'evoluzione di quello della 999, denominato \"Testastretta Evoluzione\", \u00e8 il classico 2 cilindri con disposizione \"a L\" desmo Ducati. Grazie all'aumento di cilindrata e ad altri accorgimenti riesce ad erogare 163 cavalli. Inoltre, la 1098 dispone del rapporto coppia/peso tra i pi\u00f9 alti delle supersportive, infatti il rapporto peso/potenza \u00e8 di 1:1 se si installa il Kit Ducati Performance+Termignoni, fornito dalla casa.\nVersioni.\nLa 1098 era inizialmente disponibile in tre versioni: \"1098\", \"1098 S\" e \"1098 S Tricolore\". La versione \"S\", rispetto a quella base, dispone di cerchi Marchesini in lega ultraleggera forgiati a macchina, di sospensioni e ammortizzatori di sterzo \u00d6hlins in luogo delle sospensioni Showa, e infine di un sistema di acquisizione dati denominato DDA (Ducati Data Analizer), capace di immagazzinare fino a tre ore di telemetria poi scaricabile su una chiavetta USB fornita con la moto, molto utile nell'uso in pista. La versione \"S Tricolore\", oltre ad avere la dotazione speciale e pi\u00f9 raffinata della \"S\" \u00e8 verniciata verde, bianca e rossa come la bandiera italiana (da qui il nome \"Tricolore\") e come alcune storiche moto Ducati, ricordiamo fra queste la 750 F1 del 1985 (utilizzata poi anche da Lucchinelli) chiamata \"Freccia Tricolore\".\nAll'EICMA 2007 \u00e8 stata presentata la versione \"R\" ancora pi\u00f9 corsaiola, su cui sar\u00e0 basata la versione SBK dell'anno dopo, utilizzata dal campione Troy Bayliss e dal suo compagno Haga. Visto il cambiamento al regolamento delle Superbike, che consente alle bicilindriche fino a 1.200\u00a0cm\u00b3 di cilindrata, la cilindrata del motore \u00e8 stata aumentata sino a toccare i 1198 cm3 molto vicini alla soglia permessa dal regolamento; il nome tuttavia rimane \"1098R\".\nLa 1098R \u00e8 stata la prima motocicletta di serie dotata di un sistema di controllo elettronico della trazione (DTC,Ducati Traction Control, utilizzato in seguito anche su Panigale V2 e V4), frutto dell'esperienza maturata in questo campo dai tecnici Ducati in MotoGp. Dispone inoltre di altre migliorie tecniche, come ad esempio la frizione antisaltellamento, che consentiva di attuare \"doppiette\" molto facilmente evitando il saltellamento della ruota posteriore, la conseguente perdita di aderenza o un maggior rallentamento in entrata di curva.\nLa moto viene venduta assieme ad un kit che porta la potenza del motore da 180 a 190\u00a0CV, migliorandone le prestazioni grazie anche agli scarichi in carbonio prodotti da Termignoni, ad una centralina creata e bancata appositamente per questo modello e ad altri accorgimenti mirati a ridurne il peso (terminali pi\u00f9 leggeri, airbox pi\u00f9 leggero).\nInfine questa versione della 1098 \u00e8 conosciuta per essere stata la bicilindrica pi\u00f9 potente fino all'avvento della 1299 Superleggera in quanto i suoi cv alla ruota sono superiori a quelli, calcolati sempre tramite banco 95/1CE di massima tecnologia,di una 1299 o di una 1299 FE.\nDucati North America ha presentato a Laguna Seca il 14-16 agosto 2009 in occasione del Rolex Monterey Historic Automobile Races, una Martini Racing Ducati 1098S per onorare il classico Martini Racing Porsche degli anni '70."}
{"id": "1183525", "revid": "300067", "url": "https://it.wikipedia.org/wiki?curid=1183525", "title": "ULEB", "text": "ULEB () \u00e8 un'associazione di campionati nazionali che mira a sviluppare la pallacanestro maschile in Europa migliorando i rapporti tra i partecipanti. Ha sede a Barcellona.\nStoria.\nIl 25 giugno 1991, i rappresentanti dei campionati professionistici italiano, francese e spagnolo si riunirono a Roma per ratificare la nascita dell'ULEB.\nInizialmente, l'ULEB nacque per fare pressione sulla FIBA Europe. Successivamente, la forza delle leghe, aumentate da 3 a 16, si manifest\u00f2 con la creazione, insieme ai club europei pi\u00f9 importanti, di Euroleague Basketball che con successo ha organizzato la nuova Eurolega (dal 2000) e l'ULEB Cup (dal 2002). Competizioni in cui il distacco dalla FIBA matur\u00f2 ulteriormente con l'adozione di regole simili a quelle dell'NBA, come l'abolizione del salto a due durante l'incontro. La ULEB ha gestito queste due competizioni fino al 2009 quando ne ha trasferito la propriet\u00e0 alla Euroleague Commercial Assets (ECA), societ\u00e0 di cui undici grandi club europei sono i principali proprietari. Attualmente la ULEB conta 11 leghe affiliate ed \u00e8 azionista di minoranza sia di ECA che di Basketball Champions League SA.\nLa carica di presidente \u00e8 stata mantenuta dal 1991 al 1998 dall'italiano Gian Luigi Porelli. Nel 1998 \u00e8 stato eletto il secondo responsabile lo spagnolo Eduardo Portela, mentre Tomas Van Den Spiegel \u00e8 stato scelto nel 2016 come suo successore.\nLeghe associate.\nAttualmente sono 11 i campionati e le leghe affiliati alla ULEB.\nPresidenti ULEB.\nL'ULEB ha avuto finora solamente tre Presidenti:"}
{"id": "1183528", "revid": "1655023", "url": "https://it.wikipedia.org/wiki?curid=1183528", "title": "Metodo di Bobath", "text": ""}
{"id": "1183530", "revid": "1711941", "url": "https://it.wikipedia.org/wiki?curid=1183530", "title": "Anair\u00eb", "text": ""}
{"id": "1183535", "revid": "15756", "url": "https://it.wikipedia.org/wiki?curid=1183535", "title": "Audi A2", "text": "La Audi A2 (sigla interna \"8Z\") \u00e8 un'autovettura compatta prodotta dal 1999 al 2005 dalla casa automobilistica tedesca Audi.\nStoria.\nIl progetto \"W10\", relativo alla \u201cpiccola\u201d di casa Audi, venne avviato all\u2019inizio del 1996. In pochi mesi trapelarono bozze e indiscrezioni, tra cui il massiccio uso della lega di alluminio per la carrozzeria, soluzione fino ad allora impiegata solo nell\u2019ammiraglia A8 che avrebbe portato a una significativa riduzione di peso e, quindi, di consumi.\nNel 1997 venne presentata al Salone di Francoforte la concept \"AI2\" (il cui nome si rif\u00e0 al simbolo dell'alluminio), gi\u00e0 vicina in aspetto al modello definitivo, con cui la Audi annunci\u00f2 l'inserimento nella gamma di un motore a gasolio che avvicinasse la soglia dei 3 litri di carburante ogni 100 km (progetto in fase di sviluppo anche per la Volkswagen Lupo).\nLa vettura di pre-serie venne presentata a Francoforte nel settembre 1999, e la produzione inizi\u00f2 nel mese di novembre presso lo stabilimento di Neckarsulm, con avvio della commercializzazione tra primavera ed estate 2000 (a seconda dei mercati) con il nome A2.\nCaratteristiche.\nDesign e interni.\nLa A2 era una monovolume lunga 3,82 m, poco pi\u00f9 della sua principale concorrente, la Mercedes-Benz Classe A, con un ampio lunotto interrotto da uno spoiler posteriore, quindi senza tergicristallo. Lo spoiler segnala il focus sull'aerodinamica, che ha comportato un Cx di 0,28, inferiore allo 0,30 della Classe A, ma anche un tetto pi\u00f9 basso che in quest'ultima per i passeggeri posteriori (soltanto due: a differenza della Classe A, infatti, il quinto posto era optional). Lo stile mostra, in dettagli come i fari anteriori e la silhouette frontale, richiami alla contemporanea Audi TT.\nIl bagagliaio aveva una capacit\u00e0 di 390 litri con il divano in posizione. Quest\u2019ultimo era abbattibile e (nella versione a 4 posti) frazionabile a met\u00e0, ma non regolabile in lunghezza. Abbattendolo completamente, la capacit\u00e0 del bagagliaio diventava 1085 litri.\nStruttura, meccanica e motori.\nLo schema utilizzato per la realizzazione della scocca era lo stesso ASF (\"Audi Space Frame\") gi\u00e0 impiegato per la A8, ripensato per dimensioni pi\u00f9 compatte. Il telaio era costituito da una gabbia in profilati estrusi e pesava appena 75,1 kg, pur garantendo un'elevata rigidit\u00e0 (che le guadagn\u00f2 4 stelle nel crash test dell'EuroNCAP del 2002). I montanti erano costituiti da elementi pressofusi, mentre per l\u2019intelaiatura del tetto venivano impiegati profilati di varie sezioni. I pannelli carrozzeria erano anch\u2019essi tutti in alluminio. Grazie al suo massiccio uso, la A2 pesava 200 kg meno di una Classe A di motorizzazione analoga.\nLe sospensioni erano piuttosto convenzionali, con un avantreno di tipo MacPherson e un retrotreno con ponte torcente ad U. L\u2019impianto frenante era misto, con freni a disco sull\u2019asse anteriore e freni a tamburo sull\u2019asse posteriore. Presenti comunque anche i dispositivi elettronici per la gestione di frenata (ABS), controllo di trazione (ASR) e antislittamento (EDS).\nLa A2 debutt\u00f2 con due motorizzazioni, una a benzina ed una a gasolio:\nPer entrambe la trazione era anteriore ed il cambio manuale a 5 marce.\nEvoluzione.\nI primi aggiornamenti arrivarono a fine estate 2001, con una seconda motorizzazione diesel, sempre a tre cilindri ma con cilindrata e potenza ridotte a 1191 cm\u00b3 e 61 CV: questo era il motore che avrebbe garantito un consumo di 3 litri per 100 km. La A2 1.2 TDI riusciva in effetti a percorrere 33 km con un litro nel misto urbano/extraurbano, arrivando addirittura ad appena 2,7 l/100 km (ovvero 37 km/l) nell'extraurbano. A questo risultato contribuirono un\u2019aerodinamica ancora pi\u00f9 curata (con un Cx che vari accorgimenti, come parafanghi pi\u00f9 stretti, ridussero a 0,25), il nuovo cambio manuale automatizzato a 5 marce, e il dispositivo Stop&amp;Start che spegne il motore automaticamente quando l\u2019auto si trova ferma in coda o ad un semaforo e lo riaccende appena tolto il piede dal freno.\nNel maggio del 2002, arriv\u00f2 la 1.6 FSI, spinta da un 1.6 benzina a iniezione diretta da 110 CV. Questo modello, il top della gamma, fu l\u2019unico ad essere equipaggiato con impianto frenante a quattro dischi.\nRestyling 2003.\nA fine 2003, di fronte a vendite inferiori alle previsioni, la A2 ricevette un lieve restyling (con, come unica differenza estetica, una differente griglia frontale) e un nuovo motore 1.4 TDI, basato sul 1.4 TDI gi\u00e0 presente, che affianc\u00f2 senza sostituire, ma con potenza portata a 90 CV.\nLa produzione termin\u00f2 nel luglio 2005, con la commercializzazione conclusa progressivamente entro la fine dell'anno, con 176.377 esemplari prodotti.\nLa successiva Audi compatta, la hatchback Audi A1, venne presentata nel 2010."}
{"id": "1183537", "revid": "156341", "url": "https://it.wikipedia.org/wiki?curid=1183537", "title": "Eurolega (pallacanestro femminile)", "text": ""}
{"id": "1183540", "revid": "156341", "url": "https://it.wikipedia.org/wiki?curid=1183540", "title": "Eurolega (pallacanestro maschile)", "text": ""}
{"id": "1183545", "revid": "767487", "url": "https://it.wikipedia.org/wiki?curid=1183545", "title": "Luke Joins the Navy", "text": "Luke Joins the Navy \u00e8 un cortometraggio muto del 1916 diretto da Hal Roach e interpretato da Harold Lloyd.\nProduzione.\nIl film fu prodotto da Hal Roach per la Rolin Films.\nDistribuzione.\nDistribuito dalla Path\u00e9 Exchange, la comica - un cortometraggio in una bobina - usc\u00ec nelle sale cinematografiche USA il 4 settembre 1916. Copia della pellicola viene conservata negli archivi del Museum of Modern Art. Il film \u00e8 stato inserito in un'antologia, \"American Slapstick, Volume 2 (1915-1937)\", della All Day Entertainment distribuita dalla Facets Video il 22 luglio 2008."}
{"id": "1183552", "revid": "1862310", "url": "https://it.wikipedia.org/wiki?curid=1183552", "title": "Qalorujoorneq", "text": "Il Qalorujoorneq \u00e8 una montagna della Groenlandia di 676\u00a0m. Si trova a 65\u00b034'N 37\u00b005'O; appartiene al comune di Sermersooq."}
{"id": "1183559", "revid": "1862310", "url": "https://it.wikipedia.org/wiki?curid=1183559", "title": "Qaqqartivakajik", "text": "Il Qaqqartivakajik (danese: S\u00f8mandsfjeldet) \u00e8 una montagna della Groenlandia di 679\u00a0m. Si trova a 65\u00b035'N 37\u00b040'O; appartiene al comune di Sermersooq."}
{"id": "1183560", "revid": "767487", "url": "https://it.wikipedia.org/wiki?curid=1183560", "title": "Gambe d'oro", "text": "Gambe d'oro \u00e8 un film del 1958 diretto da Turi Vasile.\nTrama.\nIl barone Luigi Fontana \u00e8 un ricco e tirchio produttore di vini pregiati, nonch\u00e9 presidente della squadra di calcio dilettantistica del Cerignola che, a coronamento di un campionato trionfale, sta per essere promossa in Serie C. L'ambiente interno alla compagine \u00e8 idilliaco, con tutti i giocatori uniti tra di loro come fratelli grazie anche alla saggia solidit\u00e0 del loro allenatore, Armando, legato da anni a Luigi da un'amicizia non sempre serena. Mentre Armando non vive che per il calcio e per il gruppo da lui forgiato con cura certosina, Luigi al contrario si mostra assolutamente disinteressato alle vicende del suo club con conseguente fastidio dei suoi cari, soprattutto della figlia Carla, la quale ha una relazione sentimentale con l'ala destra Aldo. Un rapporto, quest'ultimo, che Luigi non approva affatto.\nL'equilibrio viene sconvolto quando arriva dal Nord un procuratore, intermediario del commendator Renzoni: questi, presidente di un grosso club di Serie A, sarebbe disposto a investire denaro su Aldo e sul centravanti Franco per farli giocare nel massimo campionato. Luigi, attaccato com'\u00e8 ai soldi, inizialmente accetta il trasferimento dei due assi, sebbene stia cominciando progressivamente ad appassionarsi al calcio e dunque alle sorti della squadra di cui \u00e8 presidente. La notizia dell'affare di mercato fa immediatamente il giro del Paese, riempiendo di gioia Aldo, che pu\u00f2 cos\u00ec coronare il suo sogno d'amore con Carla, e Franco, finalmente stabile insieme alla moglie e al figlio neonato. Ma scatena l'ira di Armando, impaurito all'idea che il gruppo possa sfasciarsi data la possibile gelosia nei confronti dei due fortunati e la voglia di emularli. L'allenatore lascia l'incarico, e Luigi ne assume le veci. Senza il loro condottiero, i giocatori subiscono la seconda sconfitta stagionale, perdono la testa e litigano negli spogliatoi. Il giocattolo sembra rotto, tanto pi\u00f9 che Renzoni sembra interessato ad acquistare altri elementi.\nImprovvisamente per\u00f2 giunge in Puglia la Nazionale per una sfida a Bari, in preparazione della quale deve disputare una sgambata d'allenamento proprio contro il Cerignola. Per l'occasione Luigi invita Armando a una riappacificazione e a guidare, un'ultima volta, i suoi ragazzi. I quali ottengono una clamorosa vittoria, grazie a due reti segnate proprio da Franco e Aldo, cui Luigi consente di sposare la figlia. Aperti finalmente gli occhi sulla bella realt\u00e0 di cui \u00e8 stato artefice suo malgrado, il barone capisce che non vale la pena mandare all'aria tutto quanto. E cos\u00ec, esaudendo il desiderio dei giocatori e di tutto l'ambiente, rompe l'accordo con Renzoni e fa saltare il trasferimento, provocando la sconfinata felicit\u00e0 di un Armando ormai rassegnato alla perdita dei suoi campioni.\nProduzione.\nTuri Vasile affida le musiche a Lelio Luttazzi. Dopo il successo di \"Classe di ferro\", il regista gira in Puglia due film, distribuiti dalla Titanus: oltre a \"Gambe d'oro\" a Cerignola, lo stesso anno ambienta \"Promesse di marinaio\" a Taranto sempre per la regia di Antonio Margheriti.\nCritica.\nSul \"Corriere d'Informazione\" del 28 agosto 1958: \"Il regista non \u00e8 alla sua prima esperienza, non lo si direbbe. Slegato e sconclusionato, lento e ovvio, questo film \u00e8 dedicato ad una squadretta di calcio provinciale. Null'altro ci sarebbe da aggiungere se non inserire questo film nel lungo elenco delle pellicole inutili di gusto provinciale romanesco. Tot\u00f2 vi appare un po' invecchiato. Come le battute che gli fanno dire\".\nPremi e riconoscimenti.\nFilm vincitore dell\"Ulivo d'oro\" al festival del film comico e umoristico di Bordighera."}
{"id": "1183563", "revid": "1833487", "url": "https://it.wikipedia.org/wiki?curid=1183563", "title": "Sterling Morrison", "text": "\u00c8 stato membro fisso e tra i fondatori dei Velvet Underground, celebre gruppo che ha rivoluzionato il rock negli anni sessanta.\nBiografia.\nMorrison si laure\u00f2 in letteratura inglese all'Universit\u00e0 di Syracuse; fu l\u00ec che incontr\u00f2 Lou Reed, anche lui studente laureando. Nonostante i due qualche volta suonassero insieme, si persero rapidamente di vista quando Morrison lasci\u00f2 gli studi e Reed si laure\u00f2 nel 1964. Si incontrarono di nuovo a New York nel 1965. All'epoca, Reed aveva gi\u00e0 incontrato John Cale ed era interessato a formare una band di rock'n'roll, cos\u00ec quando si incontr\u00f2 con Morrison, lo invit\u00f2 ad entrare nel gruppo.\nVelvet Underground.\nReed aveva in mente l'idea rivoluzionaria di formare una band che unisse suoni rock ad altri classici e folkloristici; lo spunto gli venne scoprendo che John era un bravo violoncellista. Voleva che il suo gruppo fosse tra i primi a usare uno strumento classico nella musica rock. Cos\u00ec contatt\u00f2 Sterling che nel gruppo suoner\u00e0 la chitarra e il basso occupandosi talvolta dei cori. Principalmente Morrison era un chitarrista, ma spesso quando il bassista ufficiale del gruppo, Cale, si spostava a suonare la viola elettrica o il pianoforte, Morrison si occupava di suonare il basso. In certi brani per\u00f2, (compresi \"Heroin\" e \"Sister Ray\") sia Reed che Morrison suonano entrambi la chitarra mentre Cale suona la viola elettrica o l'organo, e cos\u00ec non c'\u00e8 il suono del basso. Infatti, sebbene Morrison acconsentisse a suonare lo strumento (per esempio in \"Sunday Morning\" o \"Lady Godiva's Operation\"), non era entusiasta di fare il bassista.\nDopo che Cale lasci\u00f2 la band nel 1968, Morrison suon\u00f2 sempre e solo la chitarra e di suonare il basso si occup\u00f2 stabilmente il nuovo entrato Doug Yule.\nLa dipartita di John Cale dai Velvet Underground, letteralmente cacciato da Lou Reed, amareggi\u00f2 profondamente Morrison, e incrin\u00f2 per sempre i suoi rapporti con Reed al quale non perdon\u00f2 mai l'aver preso questa decisione senza interpellare gli altri membri del gruppo. Inoltre, si rimprover\u00f2 sempre di non aver avuto la forza di opporsi fermamente alla decisione di Reed.\nUscita dal gruppo.\nNel 1970, quando il gruppo era tornato a New York City per suonare al Max's Kansas City, Morrison consider\u00f2 l'opportunit\u00e0 di completare gli studi e di laurearsi (lo far\u00e0 al City College di New York). Nel 1971 inizi\u00f2 un dottorato all'Universit\u00e0 del Texas ad Austin, in letteratura medievale. Suon\u00f2 il suo ultimo concerto con la band il 21 agosto a Houston. Quando era tempo per i Velvet di ritornare a New York, Morrison confess\u00f2 agli altri che aveva preso la decisione di restare in Texas e di uscire dal gruppo.\nDurante gli anni ottanta, Morrison lasci\u00f2 un posto di assistente universitario per diventare capitano di un rimorchiatore. Dopo essere uscito dai Velvet Underground, la carriera musicale di Morrison si limit\u00f2 principalmente a sessioni informali con amici, anche se suon\u00f2 in qualche band locale della zona di Austin, Texas, come ad esempio i Bizarros.\nReunion.\nNel 1992, i Velvet Underground nella formazione classica Reed, Cale, Morrison e Tucker decisero di riformare il gruppo per un tour e un possibile nuovo album. Morrison asser\u00ec che anche Doug Yule, che aveva rimpiazzato Cale nel 1968, avrebbe dovuto far parte della compagnia, ma Reed e Cale misero un veto sulla sua partecipazione. Il riformato gruppo gir\u00f2 per l'Europa suonando in diverse date durante tutto il 1993, in qualche caso facendo da band di supporto agli U2. Alla fine del tour, le vecchie tensioni riemersero all'interno del gruppo, e i successivi progetti vennero cancellati.\nSterling si un\u00ec alla band di Maureen Tucker per un tour nel 1994, ma alla fine dell'anno inizi\u00f2 a soffrire problemi di salute.\nMorte.\nLa morte lo raggiunse due giorni dopo il suo cinquantatreesimo compleanno, il 30 agosto 1995, a causa di un cancro che gli era stato gi\u00e0 diagnosticato in precedenza. Dopo la sua morte, i tre superstiti dei Velvet gli dedicarono l'ultimo brano della storia del gruppo: \"Last Night I Said Goodbye to My Friend\", suonato nel 1996 durante la cerimonia per l'entrata del gruppo nella Rock and Roll Hall of Fame.\nLa famiglia superstite di Sterling comprende la sua vedova, Martha, il figlio, Thomas, che risiedono entrambi a Poughkeepsie, New York, e una figlia, Mary Anne.\nCommemorazioni.\nNel marzo 2001, il ricordo di Sterling Morrison fu celebrato attraverso un concerto tributo agli Austin Music Awards durante il Festival South by Southwest. John Cale suon\u00f2 \"Some Friends\", canzone che aveva composto in memoria di Morrison, con Alejandro Escovedo, che a sua volta suon\u00f2 \"Tugboat\" (rimorchiatore) anch'essa scritta per Morrison."}
{"id": "1183564", "revid": "1862310", "url": "https://it.wikipedia.org/wiki?curid=1183564", "title": "Qeqqikajik", "text": "Il Qeqqikajik \u00e8 una montagna della Groenlandia di 704\u00a0m. Si trova a 65\u00b045'N 37\u00b021'O; appartiene al comune di Sermersooq."}
{"id": "1183565", "revid": "767487", "url": "https://it.wikipedia.org/wiki?curid=1183565", "title": "Letto a tre piazze", "text": "Letto a tre piazze \u00e8 un film del 1960 diretto da Steno e interpretato da Tot\u00f2 e Peppino De Filippo.\nTrama.\nRoma, 1960. Peppino Castagnano, stimato professore liceale di lettere, \u00e8 felicemente sposato con Amalia da dieci anni. Ma, proprio durante i festeggiamenti del fatidico anniversario, riappare Antonio Di Cosimo, primo marito di Amalia dato disperso in Russia durante la guerra e dichiarato morto dallo stesso Peppino tempo prima. Chiesto consulto al solerte avvocato Vacchi, amico di famiglia e da sempre impenitentemente innamorato di Amalia, i due mariti ricevono tale sentenza: essendo stata accertata l'esistenza di Antonio, il matrimonio tra Peppino e Amalia decade per legge. La donna per\u00f2 \u00e8 combattuta: da una parte non riesce a rinunciare al suo secondo consorte, dall'altra, ritrovato Antonio dopo anni, non se la sente di lasciarlo solo. I tre cos\u00ec tentano una vita coniugale a tre, assurda e complicatissima fin dall'inizio.\nGeloso com'\u00e8 di Amalia al pari di Antonio, Peppino non vuole lasciarlo solo in casa sicch\u00e9 decide di condurlo con s\u00e9 a scuola spacciandolo per suo assistente alle allieve e al preside. Antonio tuttavia, in modo fortuito e imbarazzante, svela a tutti la vicenda esponendo Peppino al pubblico ludibrio dinanzi alle studentesse e causandone il suo licenziamento dal liceo. Viene cos\u00ec convocato d'urgenza Don Ignazio, il sacerdote che ha celebrato le nozze tra Peppino e Amalia, in quanto quest'ultima e Antonio, pur essendosi uniti in matrimonio, non hanno consumato l'atto coniugale. Il curato consiglia ad Amalia e al suo primo marito di \"perfezionare\" la loro unione partendo per un viaggio, pur con l'ingombrante presenza di Peppino ossessionato dalla pretesa di controllare la donna. Durante la vacanza l'astio tra Antonio e Peppino aumenta notevolmente di tono, al punto da provocare alla moglie un esaurimento nervoso con conseguente ricovero in clinica, il pi\u00f9 lontano possibile dai coniugi.\nAntonio e Peppino tuttavia sono disposti a ogni mezzo pur di avere la meglio. Il primo fa persino pedinare da un detective il rivale trovandolo in un night club, in compagnia dell'avvocato Vacchi, mentre assiste all'esibizione della conturbante showgirl Janette. In realt\u00e0 il professore, su consiglio del legale, vuole usare la soubrette come esca per sedurre Antonio e, in tal modo, screditarlo agli occhi di Amalia. Peppino si reca dunque a casa di Janette per mettere a punto il piano, ma viene raggiunto ben presto da Antonio: ne nasce un ennesimo battibecco tra i due, fermati dalla polizia in seguito alle proteste degli inquilini. Credendo per sbaglio a un loro tradimento, Amalia decide di non volerli pi\u00f9 vedere, e ad approfittarne \u00e8 ovviamente Vacchi, il quale la invita a una crociera alle Canarie con i suoi amici. Ci\u00f2 spinge Antonio e Peppino a raggiungere immediatamente la moglie, ma l'aereo che li sta portando in Spagna s'inabissa in mare facendo perdere le sue tracce.\nAnni dopo, i due ex-naufraghi, diventati nel frattempo amici, torneranno a casa proprio mentre Amalia sta festeggiando insieme a Vacchi il settimo anniversario di matrimonio.\nProduzione.\nCast e personaggi.\nPer la seconda volta dopo il film \"I tartassati\", Steno ripropone il personaggio del prete Don Ignazio interpretato da Cesare Fantoni."}
{"id": "1183567", "revid": "599013", "url": "https://it.wikipedia.org/wiki?curid=1183567", "title": "Amida", "text": ""}
{"id": "1183568", "revid": "112379588", "url": "https://it.wikipedia.org/wiki?curid=1183568", "title": "Provincia Antartica Cilena", "text": "La provincia Antartica Cilena (in spagnolo \"provincia de la Ant\u00e1rtica Chilena\") \u00e8 un territorio, parzialmente facente parte dell'Antartide, che il Cile considera una delle quattro province della regione pi\u00f9 a Sud del paese: la regione di Magellano e Antartide. Il territorio, con la sua area di circa , risulterebbe due volte pi\u00f9 esteso di tutte le altre province cilene messe assieme. La provincia \u00e8 divisa in due municipalit\u00e0 (\"comunas\"): \nLa \"comuna di Cabo de Hornos\" \u00e8 universalmente riconosciuta come territorio appartenente al Cile. La sovranit\u00e0 sulla \"comuna di Ant\u00e1rtica\", che comprende la maggior parte della provincia e formerebbe il territorio antartico cileno estendendosi dal Polo Sud, \u00e8 invece contesa.\nIl territorio risulta praticamente disabitato con l'eccezione delle stazioni di ricerca di alcuni paesi, tra cui il Cile che tenta di dare un'apparenza di normalit\u00e0 a Villa Las Estrellas (nei pressi della base Eduardo Frei Montalva), con la presenza di donne e bambini (moglie e figli dei militari dislocati nelle basi antartiche), una piccola scuola e addirittura una banca al fine di supportare la rivendicazione. Secondo il censimento del 2002 la popolazione residente nel villaggio ammonta a 130 persone (115 uomini e 15 donne). Questo dato non comprende \"staff\" di nazionalit\u00e0 non cilena presente nell'area.\nSecondo le argomentazioni cilene, la rivendicazione sull'Antartide \u00e8 vecchia quanto il Cile. Il Trattato di Tordesillas stabiliva la linea di demarcazione tra i territori spagnoli e portoghesi nelle Americhe. Nella prima organizzazione del nuovo territorio Carlo V, monarca di Spagna, assegnava al governatore \"Pedro Sancho de la Hoz\" il controllo sulla \"Terra Australis\", che includeva la parte meridionale del Sud America, la Terra del fuoco e tutti i territori pi\u00f9 a sud ancora inesplorati (la cosiddetta \"Terra Australis Ignota\"). Tale autorit\u00e0 sarebbe poi passata al Cile, con l'indipendenza dalla corona spagnola. All'interno del sistema del trattato antartico le rivendicazioni cilene, come quelle di tutti gli altri paesi, sono per\u00f2 \"congelate\"."}
{"id": "1183573", "revid": "1924342", "url": "https://it.wikipedia.org/wiki?curid=1183573", "title": "Upgrade U", "text": "Upgrade U \u00e8 un singolo della cantante statunitense Beyonc\u00e9, pubblicato il 27 novembre 2006 come primo promozionale dal secondo album in studio \"B'Day\". \u00c8 stato scritto dalla stessa interprete con Sean Garrett, Solange Knowles, Angela Beyinc\u00e9, Shawn \"Jay-Z\" Carter, Mk. Makeba, Willie Clarke e Clarence Reid ed interpretato in duetto col rapper Jay Z. Si tratta della quarta collaborazione fra i due artisti dopo '03 Bonnie &amp; Clyde, Crazy in Love e Deja Vu.\nAntefatti e descrizione.\nLa canzone, che originariamente doveva vedere la collaborazione con il rapper T.I., parla della relazione tra un uomo e una donna; nel brano, Beyonc\u00e9 afferma d'essere capace d'aggiornare il suo uomo e introdurlo a nuove cose, migliorando il suo stile di vita e la sua reputazione.\nIl beat della canzone contiene un campionamento di una canzone del 1986 di Betty Wright, \"Girls Cant't Do What the Guys Do\", scritta da Willie Clark e Clarence Reid. La versione originale feat. T.I. \u00e8 stata pubblicata Gioved\u00ec 19 aprile 2007 negli Stati Uniti.\nVideo musicale.\nIl videoclip \u00e8 stato girato da Melina Matsoukas, che ha anche diretto \"Money Maker\" di Ludacris; \"Dangerous\" degli Ying Yang Twins, \"Green Light\" (il quinto singolo dell'album) dell'artista; e le riprese sono iniziate il 25 gennaio 2007. Il video \u00e8 stato trasmesso in premi\u00e8re il 28 febbraio a \"106 &amp; park\", ch'\u00e8 stesso giorno in cui anche \"Beautiful Liar\" veniva lanciato a Total Request Live. Il 7 marzo dello stesso anno ha raggiunto il 6\u00ba posto nella classifica di \"106 &amp; park\" ed il 16 maggio ha raggiunto la 1\u00aa posizione negli America su MTV.\nNella prima parte del video, Beyonc\u00e9 ripete col labiale le parole di Jay-Z, vestita con abiti mascolini e con uno stile hip-hop, seduta o facendo semplicemente notare il fondoschiena. In alcune riprese, viene ritratta mentre tiene tra i denti un grosso anello (nella scena iniziale) oppure un grosso diamante, indossando orecchini d'oro. L'artista poi canta seduta o china su un divano, per poi spostarsi in una piscina per far notare le sue curve.\nCanta il ritornello su una stanza dalle pareti dorate con un mini-abito oro, tempestato di \"paillettes\" luccicanti, con un gruppo di ballerini eleganti che la seguono nei movimenti. Poi nella seconda parte, Beyonc\u00e9 canta sui sedili posteriori o nel bagagliaio d'una Rolls-Royce, mentre intanto s'alternano a queste scene quelle del balletto ritmico coi ballerini. Continua poi con l'imitazione di Jay-Z mentre lui rappa. A intermittenza, \u00e8 Beyonc\u00e9 a continuare con il labiale il rap.\nBeyonc\u00e9 alla fine appare sdraiata su un pavimento d'oro circondata da gioielli e diamanti, ribadendo il concetto di lussuria molto presente in tutto il singolo, il cui tema principale \u00e8 dofatti quello dello sfarzo e della ricchezza. S'inframmezzano scene delle \"varie\" Beyonc\u00e9, per poi concludersi con l'immagine della cantante avvolta nella ricchezza, mente guarda verso lo spettatore, nonostante la camera inizi ad oscurarsi.\nSuccesso commerciale.\nUn CD promozionale con parecchi mix \u00e8 stato rapidamente inviato alle stazioni radio R&amp;B e urban alla fine del 2006 dopo \"D\u00e9j\u00e0 vu\", e il singolo ha raggiunto la posizione numero 11 della Billboard Hot 100. Mesi prima della sua pubblicazione ufficiale come singolo, numerose radio nordamericane avevano cominciato a programmare fortemente il brano, spingendo la casa discografica a girare un video e stampare il singolo."}
{"id": "1183580", "revid": "767487", "url": "https://it.wikipedia.org/wiki?curid=1183580", "title": "Destinazione Piovarolo", "text": "Destinazione Piovarolo \u00e8 un film del 1955 diretto da Domenico Paolella.\nGirato su pellicola Ferrania C.7, sonoro Western Electric, sviluppo e stampa Istituto Luce, fa il paio con il film \"Il coraggio\" girato sempre nello stesso anno con il medesimo regista.\nTrama.\n15 marzo 1922: il ferroviere napoletano Antonio La Quaglia, dopo tre anni di attesa, si aggiudica l'ultimo posto di capostazione disponibile, nella sperduta localit\u00e0 di Piovarolo. Qui lo attende con ansia il collega che andr\u00e0 a sostituire, con la sua famiglia. La Quaglia non tarda a comprendere per quale motivo il collega fosse cos\u00ec felice di andarsene: nel paesino ferma un solo treno al giorno e la vita scorre decisamente monotona. Come se non bastasse, il tempo \u00e8 sempre brutto e fa notizia l'uscita del sole. Unico svago del capostazione \u00e8 giocare a distanza partite a scacchi tramite il telegrafo con i colleghi di altre stazioni.\nUn giorno scende dal treno la giovane maestra Sara, che cade perch\u00e9 il mezzo non aveva ancora arrestato la sua corsa. Irritata per l'accaduto, fa rapporto e La Quaglia subisce un rimprovero. Passa il tempo e il vecchio Ernesto, abitante di Piovarolo e trombettiere di Garibaldi, \u00e8 moribondo. Ha voluto vestirsi con la sua divisa di Calatafimi. In punto di morte chiede di parlare col capostazione perch\u00e9 vuole indossarne il berretto nuovo, molto simile a quello dei garibaldini, che purtroppo gli \u00e8 stato mangiato dai topi, ma Antonio si rifiuta.\nIntanto il deputato socialista Marcello Gorini arriva apposta da Roma a chiedere all'uomo di avallare e sottoscrivere che Garibaldi abbia detto \"Caro Nino, qui si fa l'Italia socialista o si muore\". Ernesto si rifiuta ma interviene Antonio, disponibile a cedere il suo berretto per convincere l'anziano trombettiere a sottoscrivere quanto richiesto, in cambio del suo trasferimento dal paese per tramite dell'onorevole.\nA Roma intanto popolari e socialisti si sono alleati al governo e insieme gli offrono il trasferimento a Viterbo o a Massa Carrara, ma l'uomo vorrebbe invece andare a lavorare nella sua Napoli. Viene accontentato, ma \u00e8 sabato 28 ottobre 1922 e il telegrafo batte il messaggio che l'Italia \u00e8 diventata fascista.\nDurante la guerra una lettera gli comunica il trasferimento da Piovarolo a Rocca Imperiale, ma \u00e8 solo il paese che ha cambiato nome. Sono in atto le nuove disposizioni: prevedono uno scatto per ogni due figli e cos\u00ec La Quaglia decide di prendere moglie. Si fa avanti la maestra del paese, che \u00e8 nubile ed ha un cognome di chiara origine ebraica; la donna ha l'obbligo di prendere marito, soprattutto per cambiare cognome, e senza preclusioni si mette a corteggiare Antonio.\nBen presto i due si sposano, ma i presagi sono infausti: proprio la prima notte di nozze ci sono 18 treni di passaggio che non consentono loro di stare insieme. Non solo, ma Antonio accumula note negative e viene anche rimproverato, con una lettera datata 16 gennaio 1939, perch\u00e9 sua moglie non \u00e8 di razza ariana.\nIl tempo passa e le ambizioni di carriera di Antonio diventano sempre pi\u00f9 irraggiungibili. Fa di tutto per chiedere un trasferimento, ma senza successo. Intanto la figlia \u00e8 diventata una giovane donna annoiata dalla vita del paese e vogliosa di diventare attrice.\nProprio lei facendo rotolare un sasso su un paesano involontariamente scatena una notizia che passando di voce in voce diventa quella della montagna che \u00e8 franata. Sara sostiene le ambizioni della figlia e rimprovera ad Antonio di essere un fallito, quando arriva una telefonata: su un treno di passaggio viaggia il ministro delle comunicazioni. Antonio approfitta della notizia della presunta \"frana\" della montagna di Pizzolungo per fermare il treno. L'uomo spera di poter ricevere un encomio dal Ministro per aver salvato vite umane, ma a causa della segnalazione di uno zelante funzionario di servizio le cose andranno diversamente.\nAmbientazione.\nLa scena della pubblicazione della graduatoria del concorso per capostazione fu girata nel cortile della Villa Patrizi sede, allora come oggigiorno, delle Ferrovie dello Stato.\nLe scene ambientate nel fittizio paese di Piovarolo furono girate nel comune di Mazzano Romano, mentre quelle ambientate nei pressi della stazione furono girate nella stazione di Salone, alla periferia est di Roma, sulla ferrovia Roma-Pescara. Il toponimo \"Rocca Imperiale\", usato sia per il paese che per la stazione durante il ventennio fascista, esiste e riguarda un comune calabrese della costa jonica. Tale riferimento fu, tuttavia, puramente casuale e non associato al comune cosentino.\nNelle sole sequenze ambientate in epoca fascista, si nota che il fregio dorato sul cappello del capostazione appare con la ruota alata sormontata dalla corona reale, precedentemente dal fregio con le sole lettere \"FS\" sovrapposte nel periodo ante 1922. In verit\u00e0 la prima versione dell'emblema fu in vigore per tutto il periodo della Monarchia in Italia, il secondo dopo la proclamazione della Repubblica Italiana.\nCanzoni.\nAchille Togliani canta la canzone \"Abbracciato cu 'tte\" di Antonio de Curtis."}
{"id": "1183581", "revid": "767487", "url": "https://it.wikipedia.org/wiki?curid=1183581", "title": "Comunit\u00e0 montana Valli Curone Grue e Ossona", "text": "La Comunit\u00e0 montana Valli Curone Grue e Ossona \u00e8 stata una comunit\u00e0 montana del Piemonte.\nStoria.\nL'ente raggruppava 19 comuni della provincia di Alessandria nel sud-est del Piemonte.\nNel 2010 \u00e8 stata unita alla Comunit\u00e0 montana Valle Borbera e Valle Spinti per formare la nuova Comunit\u00e0 montana Terre del Giarolo.\nSi trovava in una zona collinare formata dalla Val Curone, dalla Valle Grue e dalla Valle Ossona, che vanno a chiudersi nel monte Giarolo (1.473 m). \u00c8 terra di grandi tradizioni agricole e vinicole. Il punto pi\u00f9 elevato \u00e8 il monte Chiappo (1.700 m).\nLo scopo principale era quello di favorire lo sviluppo del comprensorio nella salvaguardia del patrimonio ambientale e culturale proprio.\nLa sede della Comunit\u00e0 montana si trovava a San Sebastiano Curone."}
{"id": "1183583", "revid": "767487", "url": "https://it.wikipedia.org/wiki?curid=1183583", "title": "Paratoia", "text": "La paratoia \u00e8 un sistema regolabile di sbarramento idraulico, che viene posto su un corso d'acqua naturale o su un canale per regolarne il deflusso e quindi la portata.\nEtimologia.\nIl termine deriva dal verbo latino \"parare\" nella sua accezione di \"porre un riparo\", \"fermare\".\nFunzionamento.\nLe paratoie funzionano modificando l'area della sezione libera che pu\u00f2 essere attraversata dall'acqua.\nSono costituite da una parete mobile, cio\u00e8 una saracinesca o un diaframma di legno o metallo, generalmente rinforzato da costole o cantonali, che scorre sulle guide verticali di un telaio (gargami). Pu\u00f2 essere manovrata manualmente, con l'ausilio di manovelle, pulegge e ingranaggi demoltiplicatori, o meccanicamente, per mezzo di un motore, solitamente elettrico, e di un pistone elettroidraulico."}
{"id": "1183586", "revid": "2036605", "url": "https://it.wikipedia.org/wiki?curid=1183586", "title": "Battaglia di Amida", "text": "La battaglia di Amida fu un episodio delle guerre romano-persiane: venne combattuta nel 359, quando l'esercito dei Sasanidi, guidati dal re Sapore II assedi\u00f2 e conquist\u00f2 la fortezza frontaliera di Amida, strappandola all'Impero romano.\nCampagna di Sapore.\nDopo essere salito al trono, Sapore II inizi\u00f2 una campagna contro l'Impero romano che lo port\u00f2 sconfiggere le truppe dell'imperatore Costanzo II, senza per\u00f2 ottenere grandi guadagni territoriali. La campagna dovette essere interrotta per far fronte alla minaccia posta dalle popolazioni nomadi: dopo aver sconfitto gli Arabi a sud, Sapore riusc\u00ec a soggiogare (353-358) le popolazioni nomadiche orientali, tra le quali c'erano gli Unni, garantendosi la loro alleanza nella successiva campagna a occidente contro i Romani, iniziata nel 359.\nSapore penetr\u00f2 in territorio romano, ottenendo la resa di diverse piazzeforti del nemico, ma dovette fermare la sua avanzata davanti alla fortezza di Amida, difesa dalle truppe di Ursicino e intenzionata a resistergli.\nAssedio.\nI Sasanidi iniziarono un assedio che dur\u00f2 settantatr\u00e9 giorni, che venne descritto dallo storico Ammiano Marcellino, presente all'evento come collaboratore di Ursicino. Ecco come ci descrive Ammiano Marcellino l'arrivo del \"Re dei Re\" Sapore II, sotto le mura di Amida:\nGli attacchi portati con le macchine di assedio vennero ripetutamente respinti, con gravi danni per le macchine stesse. Si racconta che dopo i primi scontri dove perse la vita il figlio di Grumbate, re dei Chioniti, l'armata sasanide torn\u00f2 all'attacco, disponendo le sue truppe tutte intorno alla citt\u00e0:\nDal canto loro, i difensori dovettero subire una pestilenza, che fin\u00ec dopo dieci giorni grazie ad una leggera pioggia. La citt\u00e0 cadde a seguito di un attacco notturno, portato simultaneamente da Sapore e Grumbates con torri d'assedio e frecce incendiarie come ci descrive Ammiano:\nConseguenze.\nUrsicino, che riusc\u00ec a fuggire al nemico, venne considerato responsabile della caduta della fortezza e destituito.\nSapore continu\u00f2 la sua avanzata, fino alla conquista di Singara e Bezabde (360). La guerra venne ripresa con la campagna sasanide dell'imperatore Giuliano (363), che per\u00f2 fu disastrosa, in quanto Giuliano mor\u00ec e il suo successore, Gioviano, accett\u00f2 di cedere ai Sasanidi i territori dal Tigri a Nisibis."}
{"id": "1183587", "revid": "486946", "url": "https://it.wikipedia.org/wiki?curid=1183587", "title": "Provincia dell'antartica cilena", "text": ""}
{"id": "1183589", "revid": "392652", "url": "https://it.wikipedia.org/wiki?curid=1183589", "title": "Nicodemus Frischlin", "text": "Biografia.\nFiglio di un pastore, frequent\u00f2 la scuola conventuale evangelica e prosegu\u00ec gli studi di teologia, filologia e poesia come borsista nello \"Stift\" di Tubinga dal 1563, divenendovi professore incaricato di poesia nel 1568 con lo scarso stipendio annuo di un centinaio di fiorini. Quell'anno stesso spos\u00f2 Margarethe Brenz, dalla quale avr\u00e0 ben sedici figli (e di cui solo sei gli sopravviveranno). \nNel 1576 fu incoronato poeta a Ratisbona dall'imperatore Rodolfo II. I contrasti con i colleghi dell'Universit\u00e0, in particolare con il filologo Martin Crusius, all'invidia dei quali replicava con feroci versi satirici, lo costrinsero alla fine a lasciare Tubinga nel 1582 per Lubiana, dove fu rettore di scuola per due anni, ritornando nel 1585 a Tubinga; qui tuttavia ebbe accoglienze anche peggiori di prima \u2013 fu anche aggredito \u2013 cos\u00ec che nel luglio 1586 dovette lasciare definitivamente Tubinga con la famiglia.\nAlla fine dell'anno era a Praga, probabilmente contando invano sul favore di Rodolfo II, ma l'anno dopo era gi\u00e0 a Wittenberg, nella cui Universit\u00e0 s'immatricol\u00f2 nel luglio 1587 e vi conobbe, tra gli altri, anche Giordano Bruno. Nel marzo del 1588 ottiene la direzione del liceo di Braunschweig ma contrasti teologici - accus\u00f2 il consiglio cittadino di diffondere le concezioni Calvino \u2013 lo costringono, per evitare l'arresto, a lasciare la citt\u00e0; analoga sorte gli occorse a Kassel e a Marburgo. Viene arrestato a Magonza e incarcerato a Stoccarda, da dove scrisse una lettera all'imperatore che fu tuttavia intercettata dalla polizia e il poeta fu trasferito nel castello di Hohenurach, da dove cerc\u00f2 di evadere calandosi per mezzo di una corda da una finestra nella notte del 29 novembre 1590, ma la corda si spezz\u00f2 e Frischlin si sfracell\u00f2 al suolo."}
{"id": "1183591", "revid": "54253", "url": "https://it.wikipedia.org/wiki?curid=1183591", "title": "Tappo", "text": "Il tappo o turacciolo \u00e8 un congegno utilizzato per chiudere l'apertura di un contenitore. Nel linguaggio comune il termine \"tappo\" viene usato per indicare una persona di bassa statura.\nTipologia.\nEsistono numerosi tipi di tappo, i quali si possono suddividere per il materiale:\nPu\u00f2 essere suddiviso per struttura:\nApplicazioni.\nTappo per bottiglia.\n\u00c8 caratterizzato dalla tenuta stagna. I tappi di sughero delle bottiglie di vino possono essere decorati con disegni di vario tipo e diventare oggetti di collezionismo.\nI tappi in plastiche per bottiglie, sono realizzati in PE o in HDPE. Per prudurre un kilogrammo di questa plastica vengono utilizzati 1,8\u00a0kg di petrolio, essendo un materiale totalmente riciclabile \u00e8 importante il recupero, che andr\u00e0 gestito separatamente dal PET.\nTappo per damigiana.\nNella damigiane, spesso usate in ambito casalingo o artigianale per conservare il vino per brevi periodi di tempo, vengono utilizzati \"tappi colmatori\" che consentono all'anidride carbonica eventualmente prodotta dalla residua attivit\u00e0 fermentativa del vino di uscire, proteggendolo al contempo dall'ingresso di una eccessiva quantit\u00e0 di ossigeno e dal pericolo dell'acetificazione.\nTappo per barattolo.\nTappo da barattolo, per chiusure ermetiche in sughero o metallo ed in plastica, utilizzati soprattutto per chiudere barattoli di conserve e prodotti sotto aceto, olio o sottovuoto.\nLa base interna dei tappi metallici e quelli di plastica \u00e8 sempre ricoperta da uno strato sintetico di protezione.\nAccorgimenti.\nIl tappo a seconda dell'impiego pu\u00f2 essere munito di determinati accorgimenti:"}
{"id": "1183596", "revid": "2208770", "url": "https://it.wikipedia.org/wiki?curid=1183596", "title": "Ikarus", "text": "Ikarus \u00e8 stata un'azienda ungherese produttrice di autobus e filobus, fondata nel 1895 e con sede a Budapest, incorporata nel 1999 nel gruppo Irisbus. In seguito alla chiusura dell'azienda nel 2003, essa \u00e8 stata acquistata da M\u0171szertechnika.\nStoria.\nFondata nel 1895 a Budapest col nome di \"Uhry Imre Kov\u00e1cs- \u00e9s Kocsigy\u00e1rt\u00f3 \u00dczeme\" da Imre Uhry, inizi\u00f2 come officina per le riparazioni di carri e carrozze. Durante la prima guerra mondiale l'azienda si \u00e8 focalizzata sulla riparazione degli autocarri, diventando una delle pi\u00f9 grandi del settore ed espandendo, negli anni '30 verso la produzione di autocarri e autobus su telai di altre aziende come Mercedes-Benz e FIAT. I principali clienti furono la Budapesti K\u00f6zleked\u00e9si V\u00e1llalat (BKV) di Budapest e le Magyar \u00c1llamvasutak (MAV).\nCon la Grande depressione l'azienda fin\u00ec in bancarotta nel 1932. Nonostante ci\u00f2 i figli di Uhry fondarono una nuova azienda, denominata \"Uhri Testv\u00e9rek Aut\u00f3karossz\u00e9ria \u00e9s J\u00e1rm\u0171gy\u00e1r\". Nonostante un inizio senza commissioni di particolare rilevanza, nel 1936 la BKV ordin\u00f2 ben 50 autobus Mercedes-Benz\nNel 1933 il figlio di Imre Uhry fonda la \"Uhri Testv\u00e9rek Aut\u00f3karossz\u00e9ria \u00e9s J\u00e1rm\u0171gy\u00e1r\", sulle macerie dell'azienda del padre. Per i primi tre anni l'azienda non riceve grandi commesse, ma nel 1936 la BKV ordina 50 autobus diesel su telaio Mercedes-Benz-M\u00c1VAG.\nIn Ungheria, dopo la Seconda Guerra Mondiale, c'\u00e8 un gran bisogno di autobus, visto che la maggior parte era andata distrutta durante l'Assedio di Budapest, questo obbliga gli ingegneri a lavorare pesantemente. Viene sviluppato perci\u00f2, nel 1948 il Tr 3,5, lungo 7,7 metri e con motore R\u00e1ba.\nNel 1948 l'azienda, come molte altre, \u00e8 vittima della statalizzazione, a cui segu\u00ec la fuga della famiglia Uhry dall'Ungheria.\nSempre nel 1948 la BKV ordina un nuovo modello di autobus, e nasce cos\u00ec il Tr 5, costruito sul telaio del M\u00c1VAG LO 5000.\nNel 1949 il Governo della Seconda Repubblica Ungherese, fonde l'azienda con la \"Rep\u00fcl\u0151g\u00e9pgy\u00e1r Rt.\", un'azienda produttrice di aeroplani, e con la \"Ikarus G\u00e9p- \u00e9s F\u00e9m\u00e1ru Rt.\", ridenominandola \"Ikarus Karossz\u00e9ria- \u00e9s J\u00e1rm\u0171gy\u00e1r\". Solo nel 1951 il marchio Ikarus apparir\u00e0 sui modelli prodotti dall'azienda.\nNel 1951, dopo lunghe discussioni sui successori del Tr 3,5 e del Tr 5, nasce il primo modello a portare il marchio Ikarus: l'Ikarus 30. Ideato inizialmente come autobus urbano, si rivela inadatto sia per le dimensioni che per la struttura, tuttavia ha successo, principalmente all'estero, come pullman.\nSempre nel 1951 inizia la produzione dell'Ikarus 60, successore del Tr 5, che viene prodotto anche in variante filobus (Ikarus 60T).\nNella seconda met\u00e0 degli anni '50 vengono progettati i successori del 30 e del 60: l'Ikarus 31 e l'Ikarus 620.\nNel 1963, lo Stato ungherese, fonde la \u00c1ltal\u00e1nos Mechanikai G\u00e9pgy\u00e1r (\u00c1MG) con Ikarus, che guadagna uno stabilimento presso Sz\u00e9kesfeh\u00e9rv\u00e1r.\nCon la caduta del Blocco Sovietico, l'azienda entra in un lungo periodo di crisi, a cui si uniscono la bancarotta dell'Unione Sovietica e il conseguente blocco delle esportazioni da parte del governo ungherese. Nonostante ci\u00f2 l'azienda riesce a rimanere a galla.\nNegli anni '80 l'azienda, tramite la controllata American Ikarus, esporta modelli in America, fino al 1993, quando la American Ikarus assume il nome di North American Bus Industries (NABI) rompendo i legami con Ikarus.\nNel 1999 viene incorporata nel gruppo italiano Irisbus (poi Iveco Bus) che per\u00f2 decide di chiudere l'azienda nel 2003.\nIkarus in Germania.\nL'ultimo veicolo in uso in Germania fu un Ikarus 280 della Kraftverkehrsgesellschaft Dreil\u00e4ndereck a Zittau.\nI veicoli della serie 55 e 66 esistono per le rievocazioni storiche.\nVi sono anche Ikarus 601 e 31/311.\nDegli otto Ikarus 250, del Partito Socialista Unificato di Germania dal 1984 al 1989, \u00e8 rimasto il numero ABI-ZK\u00a089 della Vetter Busunternehmen a Z\u00f6rbig. Il bus, allestito per i 40 anni della DDR fu usato da Erich Mielke.\nQuando usato da Erich Honecker vi fu integrato un termometro e apparecchi per la ripresa a circuito chiuso.\nSuccessori.\nHungarian Bus Kft..\nPochi mesi dopo il fallimento di Ikarus, il presidente del consiglio d'amministrazione, G\u00e1bor Sz\u00e9les, fonda una nuova azienda, partecipata al 50% dalla M\u0171szertechnika Holding Rt. (propriet\u00e0 di Sz\u00e9les), con l'obiettivo di continuare la produzione. Acquista infatti lo stabilimento di Sz\u00e9kesfeh\u00e9rv\u00e1r e i diritti del marchio Ikarus da Irisbus.\nInizi\u00f2 la produzione di un modello basato sul C56, a sua volta basato sul 256, denominato IK HB 122L.\nL'azienda dopo una misera produzione chiude nel 2007."}
{"id": "1183605", "revid": "1862310", "url": "https://it.wikipedia.org/wiki?curid=1183605", "title": "Monte Qimmeertaajaliip", "text": "Il monte Qimmeertaajaliip (groenlandese Qimmeertaajaliip Qaqqartivaa, danese Polhems Fjeld) \u00e8 una montagna della Groenlandia di 1003\u00a0m. Si trova a 65\u00b040'N 37\u00b031'O; appartiene al comune di Sermersooq."}
{"id": "1183606", "revid": "767487", "url": "https://it.wikipedia.org/wiki?curid=1183606", "title": "Asian Kung-Fu Generation", "text": "Gli , noti anche come AKG, AKFG o , sono una band giapponese sotto contratto con Ki/oon Records, una sotto-filiale di Sony Music Entertainment Japan.\nStoria del gruppo.\nOrigini e autoproduzioni.\nLa band viene formata nel 1996 da Masafumi Got\u014d, voce e chitarra, Kensuke Kita, chitarra, Takahiro Yamada, basso. I tre si conobbero nel circolo musicale della Kanto Gakuin University, poco dopo si un\u00ec il batterista Kiyoshi Ijichi. Il gruppo cominci\u00f2 a scrivere brani originali, con i testi in inglese, e a esibirsi all'universit\u00e0 e nella zona di Yokohama.\nNel 2000 pubblicarono i loro primi EP autoprodotti, \"Caramelman and Asian Kung-Fu Generation\", uno split album di 5 tracce composto con il duo CARAMELMAN, e \"The Time Past and I Could Not See You Again\", formato da 6 pezzi. I testi delle canzoni erano quasi completamente in inglese e gli EP venivano venduti online o nei locali dove la band suonava live. L'anno seguente il gruppo scrisse il primo singolo in giapponese, e cominci\u00f2 a mandarlo a diverse trasmissioni radio specializzate in musica indipendente, con la speranza che il brano venisse trasmesso. A seguito di questi tentativi, la canzone venne infine messa \"on air\" dalla stazione FM Yokohama. Nello stesso anno gli AKFG pubblicarono un terzo EP indipendente, \"I'm Standing Here\", questa volta con i testi scritti in giapponese. La band attir\u00f2 un discreto numero di ascoltatori e il 2001 fu l'anno in cui cominci\u00f2 a esibirsi regolarmente nei club di Shibuya, Shimokitazawa e Kichij\u014dji.\n\"H\u014dkai Amplifer\" e \"Kimi Tsunagi five M\".\nNel novembre 2002 usc\u00ec il mini album \",\" che raggiunse il primo posto nella classifica settimanale della High Line Records per due settimane consecutive, e il 35\u00ba nella classifica Oricon vendendo 25000 copie. Per il design della copertina dell'album la band coinvolse Y\u016bsuke Nakamura, dando inizio a una collaborazione con questo artista grafico e illustratore che \u00e8 durata nel tempo e che ha reso iconiche le immagini degli album degli Asian Kung-Fu Generation. Grazie a questo successo, \"H\u014dkai Amplifier\" venne ripubblicato il 23 aprile 2003 ma questa volta sotto l'etichetta discografica Ki/oon Records, una sussidiaria di Sony Music Japan. Il brano principale di questo EP, , contribu\u00ec ad aumentare significativamente la popolarit\u00e0 della band dopo che venne scelto come seconda sigla iniziale della serie \"anime\" Naruto.\nNell'estate del 2003 la band si esib\u00ec al Fuji Rock Festival nella sezione \"ROOKIE A GO GO\" e al Summer Sonic Festival '03 a Tokyo e Osaka. Il 6 agosto dello stesso anno usc\u00ec il loro primo singolo per la Ki/oon, , seguito il 16 ottobre da un secondo singolo, . La band pubblic\u00f2 un nuovo album il 19 novembre 2003, , che venne accolto positivamente dalla critica e ebbe un buon successo commerciale raggiungendo il quinto posto delle classifiche giapponesi.\nNel 2004 vincono il premio per il Miglior Nuovo Artista (Best New Artist) e il loro video \"Kimi to Iu Hana\" vince il premio come miglior video musicale (Best Musical Video). Nel corso dell'anno la band pubblica 4 nuovi singoli: \"Sairen\", \"Loop &amp; Loop\", \"Kimi no Machi Made\" e \"Rewrite\", che diventer\u00e0 la quarta ed ultima sigla di apertura dell'anime \"Fullmetal Alchemist\".\nSempre nel 2004 pubblicano il loro secondo album \"Sol-Fa\", che diventa presto un successo, tanto da diventare numero 1 nella classifica Oricon per due settimane vendendo inoltre 600.000 copie.\nNel 2005 pubblicano un DVD che mantiene la prima posizione nella classifica Oricon DVD per un mese intero. Pi\u00f9 tardi, sempre nel 2005 pubblicano un altro singolo: \"Blue Train\". Nel 2006 pubblicano ben 2 album, \"Fanclub\" e una compilation, \"Feedback File\". Il primo sta nella top5 per circa 2 mesi mentre Feedback File entra in classifica alla seconda posizione.\nNel 2006 pubblicano altri due singoli: \"World Apart\" e \"Aru Machi no Gunjo\" e dopo la pubblicazione dell'album \"Fan Club\" gli AKFG partirono per un tour nazionale chiamato \"Count 4 My 8 Beat\" che ebbe uno strepitoso successo.\nNel 2007 hanno pubblicato il loro terzo DVD e il singolo chiamato \"After Dark\" (questo \u00e8 noto anche per essere stato scelto come sigla di apertura dell'anime Bleach) che ha venduto 38.624 copie nella sola prima settimana d'uscita.\nLe copertine degli album degli \"Asian Kung-Fu Generation\" sono disegnate e create da Yusuke Nakamura.\nNel 2009 esce il loro tredicesimo singolo \"Shinseiki No Love Song\" (letteralmente \"canzone d'amore del nuovo secolo\"). Si tratta di una canzone dallo stile tutto nuovo che dimostra la maturazione musicale della band. Nello stesso anno vengono pubblicati due nuovi DVD live, Eiz\u014d Sakuhinsh\u016b Vol. 5 e Vol. 6. Quest'ultimo, composto da 2 CD, riprende il tour \"World World World\" del medesimo anno ed \u00e8 il primo live disponibile anche in blu-ray del gruppo nipponico.\nNel 2010 Got\u014d annuncia l'uscita del loro sesto album. Si tratta di \"Magic Disk\" che prevede 13 tracce pi\u00f9 una bonus (\"Solanin\"), che uscir\u00e0 il 23 giugno 2010. La traccia bonus \u00e8 stata usata come colonna sonora nell'omonimo film del 2010 diretto da Takahiro Miki e scritto da Asano Inio."}
{"id": "1183612", "revid": "729019", "url": "https://it.wikipedia.org/wiki?curid=1183612", "title": "California State Route 254", "text": "La California State Route 254, pi\u00f9 comunemente nota come viale dei Giganti (\"Avenue of the Giants\"), \u00e8 una strada panoramica di 52\u00a0km che attraversa il parco nazionale di Redwood, nello Stato della California.\nDescrizione del percorso.\nLa strada ha origine a sud a Garberville e termina a nord a Fortuna. La strada \u00e8 famosa per le sequoie che la fiancheggiano e che ricoprono l'area circostante. Il nome \"viale dei Giganti\" deriva proprio da questi alberi imponenti. La strada si snoda lungo il suggestivo fiume Eel e collega molte piccole citt\u00e0, come Phillipsville, Miranda, Myers Flat, Burlington, Weott, Englewood, Redcrest e Pepperwood. Lungo la strada si trovano numerose aree di parcheggio, aree per picnic e attrazioni per i turisti. Il fiume vicino offre molte eccellenti aree per il nuoto, come quelle nella \"Rockefeller Forest Redwood Grove\".\nIl viale \u00e8 servito da numerose piste ciclabili in cui \u00e8 solito vedere ciclisti e podisti. Inoltre la strada \u00e8 sede dell'annuale \"maratona del viale dei Giganti\".\nStoria.\nIl viale dei Giganti \u00e8 stato parte della U.S. Route 101 fino al 1960, quando fu realizzato un nuovo raccordo autostradale, che assunse la denominazione di U.S. Route 101, e il viale fu rinominato come California Route 254.\nPunti di interesse.\nIl viale, situato appena fuori da un'importante arteria stradale, ha ormai acquisito una notevole fama internazionale e offre lungo il suo tracciato numerose attrattive, naturali e non, per i turisti.\nImmortal Tree.\nSeppure non sia la sequoia pi\u00f9 vecchia, quest'albero enorme ha pi\u00f9 di 950 anni d'et\u00e0 ed \u00e8 attualmente alto circa 76\u00a0m, anche se in passato era molto pi\u00f9 alto. \u00c8 sopravvissuto non soltanto agli attacchi del tempo, ma anche all'alluvione del 1964, ad un tentativo di abbattimento nel 1908 e ad un fulmine che distrusse la cima dell'albero per 14\u00a0m (in precedenza era alto 90\u00a0m). \u00c8 proprio da questa sua eccezionale resistenza nel tempo, oltre che dall'et\u00e0, che deriva il suo nome (\"albero immortale\"). Sono ben visibili sulla corteccia i segni delle asce dei boscaioli e del diluvio che lo hanno colpito.\nSituato nella parte settentrionale del viale, l\"'Immortal Tree\" \u00e8 facile da trovare e ha un grande negozio di souvenir e un parcheggio di fronte ad esso.\nDrive Thru Tree.\nCome in molte foreste di sequoie, lungo la strada \u00e8 presente una sequoia la cui base cava intagliata consente alle auto di attraversarla come se fosse una normale galleria stradale.\nSituata vicino alla strada principale, questa attrazione, che \u00e8 di propriet\u00e0 privata e si pu\u00f2 attraversare pagando un pedaggio, \u00e8 ben segnalata e si trova vicino al piccolo villaggio di Myers Flat, che ospita vari negozi dedicati ai turisti.\nTree House.\nNon si tratta di una tradizionale casa su un albero, ma di una casa realizzata, seppur in parte, all'interno di una sequoia gigante.\nVisibile dalla strada, e con la possibilit\u00e0 di visite turistiche, vi si accede nella parte anteriore dal tronco cavo di un albero ancora in vita. La porta d'ingresso e le finestre sono ben visibili ai passanti; il resto della casa, nel retro dell'albero, presenta la struttura di una normale abitazione."}
{"id": "1183620", "revid": "827882", "url": "https://it.wikipedia.org/wiki?curid=1183620", "title": "David Harvey", "text": "Si occupa di geografia, economia politica e geopolitica ed \u00e8 attualmente professore di antropologia al \"Graduate Center of the City University of New York\".\nBiografia.\nLaureato a Cambridge in geografia, \u00e8 stato dichiarato il pi\u00f9 citato geografo accademico da \"Andrew Bodman\" (Transactions of the IBG, 1991, 1992) ed \u00e8 autore di alcuni dei saggi che pi\u00f9 hanno rinnovato la disciplina negli ultimi decenni. Il suo lavoro ha contribuito ad avvicinare la prospettiva della geografia alle scienze politiche e alle scienze etnoantropologiche.\nIl suo lavoro ha contribuito in larga misura ad innescare un dibattito politico, e in epoca pi\u00f9 recente \u00e8 stato accreditato come colui che ha ripreso le teorie e i metodi marxisti, per formulare un ampio ventaglio di critiche al capitalismo globale.\nTrasferitosi dall'universit\u00e0 di Bristol a quella di Baltimora, negli Stati Uniti, indaga la geografia umana e si posiziona nella nuova corrente emergente del \"Marxismo geografico\", occupandosi di ingiustizie e razzismo. \u00c8 uno dei fondatori del giornale \"Antipode\", edito presso l'universit\u00e0 di Worcester, e dopo essersi occupato della formazione del \"ghetto\", elabora la creazione di una \"teoria rivoluzionaria\" valida anche nella pratica.\nCon l'opera \"Social Justice and the City\" (1973), inizia a farsi guidare dal materialismo dialettico, che lo conduce fino ad una delle sue opere principali \"Limits to Capital\" (1982).\nDagli anni ottanta si occupa della condizione di vita urbana nella societ\u00e0 capitalistica, studiando i conflitti sociali e le differenze di classe che si producono nelle moderne citt\u00e0.\nNel 1989 ha scritto \"La crisi della modernit\u00e0\", uno dei testi fondamentali delle scienze sociali sul Postmodernismo. Secondo lo studioso, esso \u00e8 l'ideologia del tardo capitalismo, e non dell'epoca della \"postmodernit\u00e0\". L'autore spiega come dagli anni settanta l'occidente \u00e8 passato da un modello di produzione fordista verso un modello postfordista, in cui il modo di produzione \u00e8 dominato da forme di accumulazione flessibili, capaci di integrare, di mettere in rete modi, tempi e luoghi di produzione fra loro molto diversi. Ma per Harvey potrebbe non essere un reale cambiamento di epoca e di paradigma economico, ma una mutazione del capitalismo, che diventa \"flessibile\" per sfuggire alla crisi riducendo il costo del lavoro e diminuendo il tempo che intercorre tra investimento e realizzazione del profitto. Il rapporto tra spazio geografico, tempi economici e capitale diviene il focus di riflessione centrale nel pensiero dell'autore.\nNel 2003 esce La guerra perpetua un saggio sul \"nuovo imperialismo\". L'autore ripercorre il dibattito storiografico sull'imperialismo considerando pregi e difetti delle varie teorie. Quindi analizza la situazione storica contemporanea in parallelo a quella di fine Ottocento, e sulla scia di vari politologi e giornalisti, considera appropriata la definizione di imperialismo riguardo alle politiche statunitensi. In ci\u00f2 egli si contrappone pi\u00f9 o meno esplicitamente alla teoria espressa da Toni Negri e Michael Hardt in Impero, che considerano il nuovo ordine globale come transnazionale. Harvey individua due concetti analitici utili allo studio del nuovo fenomeno globale: l'accumulazione per espropriazione ed il \"fix\" spazio-temporale. La prima \u00e8, sulla scia dell'accumulazione primitiva, il processo che il capitale compie per allargare il suo spazio di riproduzione, e al quale le guerre e le politiche imperialistiche sono quindi funzionali. Il fix spazio-temporale \u00e8 l'investimento sul nuovo spazio che il capitale pu\u00f2 sfruttare, ed un nuovo confine che permette al sistema capitalistico di scongiurare la crisi da eccesso di capitale.\nNel 2012 on Rebel Cities (citt\u00e0 ribelli) rielabora lo sviluppo delle rivolte gobali contro la crisi finanziaria inscrivendole nelle dinamiche di espropriazione dei beni comuni. Legando crisi della creative class e auto-organizzazione urbana riflette sul legame fra capitalismo e produzioni culturali fornendo una lettura che poi ha trovato ampia diffusione."}
{"id": "1183623", "revid": "31886", "url": "https://it.wikipedia.org/wiki?curid=1183623", "title": "Simone Rau e Requesens", "text": "Biografia.\nDella famiglia dei marchesi della Ferla, nacque a Palermo il 18 luglio 1609 e, in ossequio alla legge del maggiorascato, fu avviato alla carriera ecclesiastica. Allievo di Francesco Balducci, e membro dell'Accademia dei Riaccesi a Palermo, coltiv\u00f2 le lettere e soprattutto la poesia in italiano e in siciliano[1].\nParroco della Kalsa a Palermo, fu coinvolto nei moti contro la Spagna del 1647-48; recluso nel carcere dello Speri e in quello di Castellammare, mentre gli altri congiurati furono processati e uccisi, lui fu inviato a Madrid, ufficialmente per discolparsi davanti all'imperatore, in realt\u00e0 per essere ricompensato di una pi\u00f9 che probabile delazione che aveva permesso di scoprire la congiura e conoscere fautori e partecipanti[2].\nSimone Rau si ferm\u00f2 a Madrid come cappellano regio per dieci anni circa[3], ebbe un appannaggio annuo di 500 ducati come priore di S. Croce in Messina e rientr\u00f2 in Sicilia nell'estate del 1658 col doppio incarico di Nunzio apostolico di Alessandro VII e vescovo di Patti citt\u00e0 in cui, dopo alcuni mesi di sosta nella citt\u00e0 dello Stretto, fece il suo ingresso il 31 gennaio 1659[4]; malaticcio e naturalmente incline alla melanconia[5], visse pochi mesi tra Patti e Tindari, tormentato da angoscia e rimorsi che riversava nelle sue poesie[6]; mor\u00ec a Patti il 19 settembre 1659 e fu seppellito in cattedrale[7].\nOpere.\nOltre alle \"Rime\", il Mongitore elenca \"Canzoni Siciliane Sacre\", \"Poemetti Varij\", una \"Tragedia di Christo N. S\".[8] e \"Lettioni Filosofiche sopra varie materie, particolarmente sopra Galileo Galilei\"[9].\nUna raccolta di poesie in italiano e siciliano fu pubblicata postuma a Venezia nel 1672 e, in seguito, nel 1690 e nel 1782 a Napoli.\nLe \"Rime\" sono raggruppate in \"toscane\" e \"siciliane.\" La metrica \u00e8 varia per le prime (canzoni, sonetti, canzonette, ballate), standard per le altre (ottava); le rime \"toscane\" sono distinte in \"amorose, eroiche, lugubri, morali, varie, sacre,\" cui si aggiungono i frammenti; senza distinzione di genere le 168 ottave di endecasillabi a rima alternata in dialetto[10].\nVenata di profonda mestizia, di nostalgie e rimorsi, la poesia del Rau trova la sua espressione migliore quando dimentica gli altri e gli applausi di corte, per cantare la sua angoscia e i suoi ricordi[11]; ma \u00e8 soprattutto nell'ottava siciliana che, libero dagli impacci delle composizioni di corte, egli ritrova se stesso e d\u00e0 sfogo con sincerit\u00e0 alla sua meditazione sulla condizione umana segnata dal dolore, dalla vanit\u00e0 dei sentimenti e delle passioni, dall'ineluttabilit\u00e0 della morte[12]. Il tema prevalente, amoroso, potrebbe suscitare meraviglia nella produzione poetica di un vescovo, ma \u00e8 un tema obbligato in una raccolta di rime; nella poesia del Rau tuttavia non sembra che si possa ridurre il tema al solo topos letterario; a parte la quantit\u00e0 delle composizioni (oltre cento ottave delle siciliane oltre le \"amorose\" delle \"toscane\") troviamo soprattutto nelle epigrafi indicazioni specifiche che ci autorizzano a pensare ad esperienze reali seppur controllate del poeta[13].\nCon le ultime sette ottave siciliane, che possiamo chiamare \"sacre\", il poeta manifesta apertamente i suoi rimorsi e, dopo aver cantato l\u2019amore profano con i suoi crucci e le delusioni, canta quello sacro che gli offre un po\u2019 di luce e di conforto, placando forse il tormento di un uomo\u00a0\u2013 dice Sciascia \u2013 \"mondano, galante, malinconico e drammaticamente intricato alle cose politiche\", che visse sempre e dovunque, a Palermo e a Madrid, a Messina e a Patti, tra i fasti della corte e nella solitudine della sua residenza o in carcere, come in esilio, coltivando tuttavia l\u2019esigenza di affidare alla carta la sua angoscia e il suo canto[14].\n----[1] R. Pirro, \"Sicilia sacra,\" (a cura di A. Mongitore), Palermo 1733, p.\u00a0789. Cfr. M. Spampinato Beretta, \"Tra petrarchismo e barocco: le Rime siciliane di Simone Rau\", in \u201cSiculorum Gymnasium\u201d, rassegna della Facolt\u00e0 di Lettere e Filosofia dell\u2019Universit\u00e0 di Catania, Studi in onore di Rosario Contarino, N. S. XLVIII, 1-2, (gennaio-dicembre 1995), p.\u00a0547.\n[2] Rocco Pirro parla della sua partenza per Madrid senza indicarne la data e accennando vagamente al motivo; aggiunge tuttavia che alla corte del re Filippo venne alla luce la sua limpida innocenza e la fama della sua dottrina: \"suus detectus est innocentiae candor, et doctrinae inclytus decor\" (R. Pirro, cit., p.\u00a0789); Sciascia invece gli attribuisce esplicitamente la delazione e si chiede come mai gli altri congiurati siano stati tutti giustiziati e risparmiato solo il Rau (L. Sciascia, \"La corda pazza,\" in \"Opere\", a cura di C. Ambroise, 1-3, Milano 2000, 1 (1956-1971), pp.\u00a01004\u20131007); Giuseppe Pitr\u00e8 ritiene autobiografica l\u2019ottava in siciliano n. 137 e l\u2019accosta ad altre due da lui scoperte tra i graffiti del carcere dove Rau fu imprigionato prima di essere inviato a Madrid, ufficialmente per discolparsi davanti al Re, in realt\u00e0 per essere da lui ricompensato (G. Pitr\u00e8, \"Del Sant\u2019Uffizio a Palermo e di un carcere di esso,\" in G. Pitr\u00e8 L. Sciascia, \"Urla senza suono. Graffiti e disegni dei prigionieri dell\u2019Inquisizione,\" Palermo 1999, pp.\u00a0151\u2013152 e 168-169).\n[3] Nella documentazione di presentazione si ricordano esplicitamente i servigi resi dal Rau alla Corona \"en tiempo de los tumultos\" (Archivo General de Simancas, \"Registros de titulos y privilegios concedidos en Sicilia,\" Secreter\u00ecas Provinciales, l. 980, ff. 136-136V e ff. 264-266 e \"Registros de Consultas sobre provisiones eclesi\u00e0sticas\", Secreter\u00ecas Provinciales\",\" l. 782, ff. 101v-105r. 11 luglio 1653).\n[4] Cfr. V. Ruffo, \"Lotte della citt\u00e0 di Patti per la sua libert\u00e0 e per la sua giurisdizione nel secolo XVII, rist. anast., Patti, 1991\" e V. Ruffo, \"L\u2019anima pattese\", rist. anast., Patti 1991, pp.\u00a057\u201365.\n[5] M. Caracoci, che ha curato la pubblicazione del 1672, giustifica le imperfezioni dei testi e dei frammenti per il fatto che il poeta non \u00abpot\u00e9 dar l\u2019ultima mano \u2026 per la sua puoca salute travagliato sempre da dolori ipocondriaci\u00bb, per gli impegni di governo e per la morte che lo raggiunse precocemente (cfr. \"Rime di Mons. Simone Rau e Requesens \u2026,\" in Venetia per Li Giunti, 1672, \"Proemio\")\n[6] F. Pisciotta, \"Rime toscane e siciliane di Mons. Simone Rau e Requesens vescovo di Patti (1658-1659),\" Patti 2007, pp.\u00a021\u201324.\n[7] Archivio Parrocchiale della Cattedrale di Patti, \"Liber de quinque libris \u2026, II Defunctorum, ab anno 1641 usque ad 29 Martii 1708,\" sub XX septembris. Cfr. N. Giardina, \"Patti e la cronaca del suo vescovato,\" Siena 1888, pp.\u00a0159\u2013160.\n[8] Frammenti della \"Passione\" troviamo nelle \"Rime\" (cfr. \"Rime di Mons. Simone Rau e Requesens \u2026,\" in Venetia per Li Giunti, 1672, pp.\u00a0201\u2013222; oggi anche in F. Pisciotta, \"Rime toscane e siciliane di Mons. Simone Rau e Requesens vescovo di Patti (1658-1659),\"cit., pp.\u00a0151\u2013 166).\n[9] A. Mongitore, \"Bibliotheca Sicula sive de Scriptoribus Siculis, ...,\" Panormi, ex Typographia Didaci Bua Mdccviii, II, pp.\u00a0232\u2013233. Cfr. anche G. M. Mira, \"Biblioteca siciliana\", 1-2, Palermo 1875-1881, (rist. anast., Bologna 1973), pp.\u00a0270\u2013271. Si trovano inseriti nella raccolta anche \"I treni di Geremia\", che furono pubblicati autonomamente raggiungendo la terza edizione nel 1818 (\"I Treni di Geremia ed alcuni Salmi tradotti in verso italiano da Mons. Simone Rau vescovo di Patti,\" Messina 1818, presso Giuseppe Pappalardo, e Michelangelo Nobolo Socj; cfr. F. Pisciotta, \"Rime toscane e siciliane di Mons. Simone Rau e Requesens vescovo di Patti (1658-1659),\"cit., pp.\u00a0127\u2013150).\n[10] Ib., pp.\u00a045\u2013 187 e 191-275.\n[11] Si vedano le garbate e acute osservazioni di M. Sacco Messineo, \"Poesia e cultura in et\u00e0 barocca,\" in Aa. Vv., in \"Storia della Sicilia,\" IV, Palermo 1980, pp.\u00a0443\u2013446.\n[12] F. Pisciotta, \"Rime toscane e siciliane di Mons. Simone Rau e Requesens vescovo di Patti (1658-1659),\"cit., pp.\u00a037\u201338).\n[13] Il tema amoroso suscitava meraviglia in Giardina che giustificava la cosa richiamandosi all\u2019Arcadia (N. Giardina, \"Patti e la cronaca del suo vescovato,\" cit., p.\u00a0158). Cfr. M. Spampinato Beretta, \"Tra Petrarchismo e Barocco,\" cit., pp.\u00a0543\u201345 e F. Pisciotta, \"Rime toscane e siciliane di Mons. Simone Rau e Requesens vescovo di Patti (1658-1659),\"cit., pp.\u00a037\u201338; 41).\n[14] Cfr. L. Sciascia, \"Dalle parti degli infedeli,\" in L. Sciascia, \"Opere\", a cura di C. Ambroise, 2, Milano, 2 (1971-1983), pp.\u00a0897\u2013898); F. Pisciotta, \"Rime toscane e siciliane di Mons. Simone Rau e Requesens vescovo di Patti (1658-1659),\"cit., pp.\u00a041\u201342).\nGenealogia episcopale.\nLa genealogia episcopale \u00e8:\nBibliografia.\na. Fonti\nb. Studi"}
{"id": "1183627", "revid": "93556", "url": "https://it.wikipedia.org/wiki?curid=1183627", "title": "Maria di Trast\u00e1mara (1482-1517)", "text": "Discendente dal casato di Trast\u00e1mara, Maria d'Aragona e Castiglia era la figlia quartogenita dei Re Cattolici ovvero Ferdinando II di Aragona e Isabella I di Castiglia.\nInfanzia.\nMaria nacque a C\u00f3rdoba il 29 giugno 1482 citt\u00e0 in cui si trasfer\u00ec sua madre Isabella, in coincidenza con l'inizio della guerra di Granada. La regina era incinta di due gemelli. La prima a nascere fu Maria, mentre il secondo, non si sa se maschio o femmina, nacque morto.\nCome le sue sorelle, ricevette un'istruzione completa, non solo nelle faccende domestiche, ma anche in aritmetica, latino ed altre lingue, storia e filosofia.\nLa piccola, come i suoi fratelli, si dovette abituare ai continui spostamenti della madre a dorso di mulo per il regno. Isabella infatti riteneva fosse indispensabile per mantenere l'ordine e il\ncontrollo da parte di un sovrano. I bambini seguivano la madre perfino quando si recava sui campi di battaglia per incitare le truppe. I figli di Isabella e Ferdinando erano quindi cresciuti senza una casa o un luogo familiare a cui fare riferimento.\nMatrimonio.\nI monarchi cattolici, cercarono di sposarla inizialmente con\u00a0Giacomo IV di Scozia\u00a0, poich\u00e9 sua sorella\u00a0Caterina\u00a0era fidanzata con\u00a0Arturo Tudor, e ci si aspettava che le mogli spagnole avrebbero placato l'inimicizia dei mariti.\nLa morte prematura di sua sorella\u00a0maggiore Isabella\u00a0nel 1498, sposata con\u00a0Manuele I del Portogallo, fece s\u00ec che i piani cambiassero e Maria fosse data in sposa al monarca vedovo nel tentativo di mantenere solida l\u2019alleanza tra le famiglie reali portoghesi e castigliano-aragonesi.\u00a0\nUno dei requisiti per la celebrazione del matrimonio era la conversione forzata degli ebrei in Portogallo al cristianesimo, poich\u00e9 molti vi si erano rifugiati dopo la loro\u00a0espulsione dalla Castiglia e dall'Aragona.\u00a0Manuele prese l'impegno nei confronti dei\u00a0Re Cattolici, di cacciare gli Ebrei dal Portogallo, lasciando comunque loro, in alternativa, la possibilit\u00e0 di convertirsi al cristianesimo.\u00a0\nDato che la dispensa papale (Maria ed Emanuele, essendo cognati, erano considerati \"fratelli\") tardava ad arrivare, per sbloccare la situazione i sovrani spagnoli nominarono Cesare Borgia, figlio del papa Alessandro VI, arcivescovo di Valencia.\nIl 24 agosto 1500 a\u00a0Granada\u00a0vennero celebrate le nozze per procura. Il giorno seguente, Maria si mise in viaggio per\u00a0Lisbona dove il 30 ottobre vennero celebrate le nozze. Lei aveva 18 anni, lo sposo 31.\nIl matrimonio fu benedetto da dieci figli otto dei quali hanno raggiunto l'et\u00e0 adulta, tra cui il successivo re del Portogallo Giovanni III, Isabella del Portogallo che spos\u00f2 il cugino Carlo V Imperatore del\u00a0Sacro Romano Impero\u00a0e\u00a0Beatrice del Portogallo\u00a0duchessa di Savoia.\nLa regina Maria era descritta come pallida e magra, con un mento sfuggente. Nonostante fosse regina durante un periodo della storia dove la corte portoghese era una delle pi\u00f9 ricche d'Europa, non emerse in modo significativo.\u00a0Seria e pia, dedicava il suo tempo al cucito, alla religione e alla supervisione dell'educazione dei suoi figli.\u00a0\nDurante la sua vita in Portogallo, Maria \u00e8 stata quasi continuamente incinta.\u00a0Questo stato di cose ha provocato un continuo deterioramento della sua salute e dopo il parto del 1516 fatic\u00f2 a riprendersi. Mor\u00ec a 34 anni il 7 marzo 1517. \nRimasto vedovo, nel 1518 Manuele, si rispos\u00f2 una terza volta con la nipote Eleonora d'Asburgo, primogenita di\u00a0Giovanna di Castiglia detta \"la Pazza\" - sorella di entrambe le sue mogli - e di\u00a0Filippo I di Castiglia detto \"il Bello\", dalla quale ebbe altri due figli.\nDiscendenza.\nLei e il marito ebbero dieci figli:"}
{"id": "1183629", "revid": "87909", "url": "https://it.wikipedia.org/wiki?curid=1183629", "title": "Stealer's Wheel", "text": ""}
{"id": "1183635", "revid": "125303934", "url": "https://it.wikipedia.org/wiki?curid=1183635", "title": "Territorio antartico cileno", "text": "Il Territorio antartico cileno (in spagnolo \"Territorio Chileno Ant\u00e1rtico\" o \"Ant\u00e1rtica Chilena\") \u00e8 il nome che il Cile d\u00e0 ad un settore di Antartide compreso tra i meridiani 53\u00b0 O e 90\u00b0 O ed a sud del parallelo 60\u00b0. La zona \u00e8 rivendicata dal Cile come parte integrante del proprio territorio e si sovrappone parzialmente alle pretese argentine (Ant\u00e1rtida Argentina), comprese tra i meridiani 53\u00b0 e 74\u00b0 O e a quelle del Regno Unito (Territorio antartico britannico), comprendente l'area tra i meridiani 53\u00b0 e 80\u00b0 O.\nLe pretese cilene, che si basano principalmente su ragioni storiche e geografiche, sono sospese ai sensi del trattato antartico del 1959.\nGeografia.\nIl territorio rivendicato dal Cile comprende dunque le Isole Shetland Meridionali, la penisola Antartica (chiamata dai cileni \"Tierra de O'Higgins\") e le isole adiacenti. Incluse, tra le altre, l'Isola di Alessandro I, l'Isola Charcot, parte della Terra di Ellsworth per una superficie complessiva di circa 1.250.000 km\u00b2, equivalente a pi\u00f9 del 60% della superficie cilena complessiva. I confini del settore sono stabiliti dal decreto N\u00b0 1.747 de 1940 del ministero degli interni cileno che recita:\nCon l'eccezione di una stretta fascia costiera, l'intero territorio \u00e8 ricoperto da uno strato di ghiaccio e neve la cui altezza pu\u00f2 raggiungere, nelle parti pi\u00f9 distanti dal mare, anche i 1.200 metri. La Penisola Antartica \u00e8 attraversata da una catena montuosa che rappresenta la naturale prosecuzione della catena delle Ande. All'interno della regione possiamo trovare il monte pi\u00f9 alto di tutto il continente: il massiccio Vinson che raggiunge i 4.897 metri di altezza.\nAmministrativamente forma la \"Comuna Antartica\" della Provincia dell'Ant\u00e1rtica Chilena (regione Magellane e Antartide Cilena).\nClima.\nLe temperature delle zone costiere pi\u00f9 settentrionali, come la parte nord della Penisola antartica e le isole Shetland meridionali, hanno un clima di tipo subpolare o della tundra: la temperatura media del mese pi\u00f9 caldo non supera gli 0\u00a0\u00b0C, per cui il terreno risulta essere sempre ghiacciato (permafrost). Il resto del territorio ha invece un clima polare.\nLe precipitazioni sul territorio sono relativamente scarse e vanno diradandosi mano mano che ci si avvicina al Polo dove domina il \"deserto polare\".\nStoria.\nEpoca coloniale.\nSpagna e Portogallo (le due superpotenze dell'epoca) firmarono, nel 1494 il trattato di Tordesillas per spartirsi i territori del nuovo mondo. In base all'accordo, successivamente avallato dalla bolla pontificia Inter caetera di papa Alessandro VI, i territori, da polo a polo ad ovest del meridiano 46\u00b037'O erano assegnati alla Spagna.\nDurante gli anni di dominio coloniale la madrepatria incita il governo locale all'esplorazione dei territori, in particolare alla ricerca della \"Terra Australis\". Verso la fine del XVI secolo iniziano i primi avvistamenti di terre a latitudine inferiore di 60\u00b0S. Si tratta di localizzazioni sporadiche (probabilmente si trattava delle Isole Shetland Meridionali), spesso senza neppure uno sbarco, ma contribuirono a far salire l'interesse del mondo per il Polo.\nXIX secolo.\nAl momento dell'indipendenza del Cile il territorio del paese venne determinato in base allo \"uti possidetis.\" Durante questo secolo l'interesse del mondo per l'Antartide si fa sempre pi\u00f9 massiccio: le maggiori potenze dell'epoca organizzano spedizioni. Il Cile inizia a rivendicare ufficialmente il territorio antartico per la prima volta nel 1831 con una lettera di Bernardo O'Higgins alla marina britannica:\nNel 1856 Cile ed Argentina si accordano per definire ufficialmente le rispettive zone di influenza in Antartide\nCon la fine del secolo la citt\u00e0 cilena di Punta Arenas nella provincia di Magellanes acquista di importanza come base sia per le spedizioni scientifiche che per le navi baleniere che operano in acque antartiche. Nel 1894 il governatore della provincia riceve ordine di incentivare l'esplorazione delle risorse marine a sud del parallelo 54\u00b0S.\nXX secolo.\nIl nuovo secolo porta numerosi esploratori in Antartide, alcuni dei quali, come la spedizione di Robert Scott del 1900 chiedono preventiva autorizzazione al governo cileno. Con la costruzione della prima base nel territorio antartico (un osservatorio meteorologico argentino nel 1902), il Cile costituisce sull'Isola Deception (Isole Shetland meridionali) la \"Sociedad Ballenera de Magallanes\". Questa installazione suscita le proteste argentine che chiede una conferenza per definire con pi\u00f9 precisione le zone di influenza sulla regione.\nIl 18 luglio 1908 il Regno Unito reclama ufficialmente la sovranit\u00e0 sui territori compresi tra i meridiani 20\u00b0 e 80\u00b0 O ed a sud del parallelo 50\u00b0S.\nSovranit\u00e0.\nIl 14 febbraio 1939 la Norvegia dichiara di reclamare i territori antartici compresi tra i meridiani 0\u00b0 e 20\u00b0 O. Questo atto inquieta La Moneda e spinge il presidente Pedro Aguirre Cerda a definire legislativamente il territorio antartico nazionale.\nIl 7 settembre del 1939 vengono stabiliti i limiti del \"territorio antartico cileno\" per essere poi ufficializzati con il decreto 1.747 del 6 novembre 1940. Fondando le sue pretese sul trattato di Tordesillas il Cile rinuncia volontariamente ad un terzo del territorio in favore dell'Argentina (area compresa tra 53\u00b0O e 37\u00b0 7'O).\nAlla fine del 1940 Cile ed Argentina riconoscono congiuntamente:\nNel gennaio 1942 l'Argentina rivendica il territorio compreso tra 25\u00b0O e 68\u00b0 24' (punta Dungeness). Il 2 settembre 1946 con il decreto N\u00b0 8.944 sono stabiliti i meridiani 25\u00b0O e 74\u00b0O come nuovi limiti per l'\"Ant\u00e1rtida Argentina\". Finalmente il decreto legge N\u00b0 2.129 del 28 febbraio 1957 stabilisce definitivamente i limiti delle rivendicazioni argentine: i meridiani 25\u00b0 e 74\u00b0O e il parallelo 60\u00b0S. Tale rivendicazione si sovrappone parzialmente con l\"'Ant\u00e1rtica Chilena\".\nDopo la seconda guerra mondiale il Cile inizia ad esercitare atti pi\u00f9 incisivi per rivendicare la sovranit\u00e0 sul territorio antartico: nel 1947 viene inaugurata la base \"Soberan\u00eda\" (l'attuale Arturo Prat). Nell'anno seguente il presidente cileno Gabriel Gonz\u00e1lez Videla inaugura la base O'Higgins: si tratta della prima visita ufficiale di un capo di Stato in carica nel continente antartico.\nCile ed Argentina firmano il 14 marzo 1948 un trattato di mutua protezione e difesa giuridica per i rispettivi diritti territoriali compresi tra i meridiani 25\u00b0 e 90\u00b0 di longitudine ovest: alcuni commentatori iniziano a definire il territorio come \"Ant\u00e1rtida Sudamericana\" (Antartide sudamericano).\nNel 1953 il rappresentante dell'India presso le Nazioni Unite presenta una bozza di trattato per l'internazionalizzazione dell'Antartide. Per evitare una simile ipotesi l'ambasciatore cileno a Nuova Delhi invit\u00f2 una nota di protesta al primo ministro Jawaharlal Nehru.\nNel 1958 il presidente degli Stati Uniti Dwight Eisenhower invit\u00f2 il Cile alla conferenza per l'anno internazionale della geofisica con la speranza di risolvere l'\"impasse\" in Antartide.\nIl 1\u00ba dicembre 1959 il Cile firma finalmente il Trattato antartico che stabilisce:\nAttualmente il governo cileno conferma le proprie pretese sull'area, senza per\u00f2 disconoscere il trattato.\nPopolazione.\nLa \"Comuna Ant\u00e1rtica\", secondo il censimento del 2002 ha una popolazione di 130 abitanti distribuiti tra le diverse basi cilene presenti nell'area. 44 civili e 86 militari, principalmente membri delle forze aeree cilene e le loro famiglie, sono concentrati nell'unico insediamento civile del continente \"Villa Las Estrellas\" nei pressi della base presidente Eduardo Frei Montalva, nell'Isola di re Giorgio. Il villaggio, inaugurato il 9 aprile 1984 ha una pista di atterraggio, una banca, un supermercato, un ospedale, una scuola con asilo, e ripetitori per la televisione e la telefonia mobile.\nNel 1984 nacque a \"Villa Las Estrellas\" il primo cileno venuto al mondo in Antartide: Juan Pablo Camacho Martino. Sino ad oggi solo tre bambini sono nati nel \"territorio antartico cileno\".\nNegli ultimi anni il turismo ha avuto un aumento esponenziale: crociere ed aeroplani partono regolarmente da Punta Arenas o da Ushuaia.\nBasi.\nIl Territorio antartico cileno possiede le migliori caratteristiche geografiche per l'installazione di basi abitate: in particolare la Penisola Antartica allungandosi sino ad una latitudine relativamente bassa consente di raggiungere il territorio in modo relativamente semplice, anche via nave, durante tutto l'anno.\nEsistono 18 basi permanenti (di cui 5 cilene) operative durante tutto l'anno ed altre 18 (10 cilene) abitate solo durante l'estate australe (dicembre - marzo).\nIl maggiore centro abitato \u00e8 localizzato sull'Isola di re Giorgio ed \u00e8 formato dalla base presidente Eduardo Frei Montalva (inaugurata nel 1980), dal \"Centro Meteorol\u00f3gico Presidente\" Frei (1969), da \"Villa Las Estrellas\", con popolazione civile. Questo agglomerato \u00e8 anche un importante punto di appoggio logistico per le altre basi installate sull'Isola.\nL'Istituto antartico cileno, dipendente dal Ministero degli affari esteri, inaugur\u00f2 sulla stessa isola la Base professor Julio Escudero, il principale centro scientifico del Cile.\nNel luglio 2003 Cile ed Argentina iniziano la costruzione del rifugio \"Abrazo de Maip\u00fa\" a met\u00e0 strada tra la base O'Higgins, cilena e la base Esperanza argentina."}
{"id": "1183636", "revid": "486946", "url": "https://it.wikipedia.org/wiki?curid=1183636", "title": "Ant\u00e1rtica Chilena", "text": ""}
{"id": "1183640", "revid": "486946", "url": "https://it.wikipedia.org/wiki?curid=1183640", "title": "Territorio Chileno Ant\u00e1rtico", "text": ""}
{"id": "1183641", "revid": "97701", "url": "https://it.wikipedia.org/wiki?curid=1183641", "title": "Azad Jammu e Kashmir", "text": ""}
{"id": "1183645", "revid": "130040", "url": "https://it.wikipedia.org/wiki?curid=1183645", "title": "Sunifredo I di Barcellona", "text": "Origine.\nSecondo la \"Diplomata n\u00b0 CLII Ludovici Pii Imperatoris\", era figlio del conte di Urgell, Cerdagna e Osona, Borrell e della moglie di cui, secondo la \"Foundation for Medieval Genealogy\", non si conoscono n\u00e9 il nome n\u00e9 gli ascendenti (Secondo la \"Family genealogy search Free family genealogy history\", invece, erroneamente, era figlio del conte di Carcassonne e Raz\u00e8s, \"Bello\". Quindi era fratello di Sunyer I (?-848), conte di Emp\u00faries dall'836 all'848 e del Rossiglione dall'843 all'848 e di \"Oliva I\" (?-837), conte di Carcassonne dall'817 all'837).\n&lt;br&gt;Borrell di Osona era un nobile di origine visigota dell'antica \"Cerretana\", oggi chiamata Cerdagna, di cui non si conoscono gli ascendenti.\nBiografia.\nSunifredo viene citato, per la prima volta nell'819, nel documento II della \"Marca Hispanica sive Limes Hispanicus\", in cui Sunifredo, definendosi conte fa una donazione alla chiesa di Urgell.\nSecondo la storico T.N. Bisson, nel suo libro \"The Medieval Crown of Aragon\", Sunifredo fu tra coloro che, tra l'826 e l'827, si ribellarono al conte di Barcellona, Bernardo di Settimania e si unirono ad Aiss\u00f2 e a Guillemundus, figlio del primo conte di Barcellona, Ber\u00e0.\nUn documento dell'829, la \"Diplomata n\u00b0 CLII Ludovici Pii Imperatoris\" fa riferimento a Sunifredo, dove l'imperatore Ludovico il Pio, definendolo un suo fedele, gli garantisce una \"villa\" nel Narbonense e gli promette le contee che erano state di suo padre Borrell, nella marca di Spagna.\nNell'834, l'imperatore Ludovico il Pio gli conferm\u00f2 le contee d'Urgell e di Cerdagna, che Sunifredo aveva gi\u00e0 in parte occupato a partire dall'830 e che porter\u00e0 a termine le occupazioni, nell'835, quella della Cerdagna e, nell'838, quella dell'Urgell.\nIn un documento dell'840, il n\u00b0 98 dell\"'Histoire g\u00e9n\u00e9rale de Languedoc, Tomus II Preuves\", Sunifredo fa una donazione alla chiesa di Urgell.\nNell'842, l'emiro di Cordova, \u02bfAbd al-Ra\u1e25m\u0101n II ibn al-\u1e24akam, ordin\u00f2 un attacco a Narbona, al suo generale Abd al-Wahid ibn Yazid ed al Banu Qasi Musa ibn Musa che decisero di attraversare i Pirenei passando per l'interno; Sunifredo blocc\u00f2 gli attaccanti, probabilmente nella contea di Osona, prima che arrivassero in Cerdagna. Questo fatto lo fece notare al nuovo re dei Franchi di Neustria (o Franchi occidentali), Carlo il Calvo, che apprezz\u00f2 il suo gesto.\nInfatti, dopo che Carlo ebbe catturato e fatto giustiziare Bernardo di Settimania, che aveva appoggiato la ribellione di Pipino II auto-proclamatosi re d' Aquitania, nell'844, oltre a confermarlo Conte di Urgell e di Cerdagna nomin\u00f2 Sunifredo conte di Barcellona, Gerona, Osona, Besal\u00fa, B\u00e9ziers, Narbona e N\u00eemes e in un documento dell'844, il n\u00b0 110 dell\"'Histoire g\u00e9n\u00e9rale de Languedoc, Tomus II Preuves\", il re dei Franchi occidentali, Carlo il Calvo, lo definisce marchese (molto probabilmente di Settimania).\nNel dicembre dell'847 l'emiro, \u02bfAbd al-Ra\u1e25m\u0101n II chiese, e gli fu concesso, un trattato di pace.\nProbabilmente, tanto Sunifredo, quanto il suo presunto fratello 'Sunyer I (secondo alcune fonti), furono uccisi, tra la fine dell'848 e l'inizio dell'849, da Guglielmo di Settimania, figlio di Bernardo di Settimania, che alleato di Pipino II, si era nuovamente ribellato al re dei Franchi occidentali ed anche legittimo re d'Aquitania, Carlo il Calvo, e nell'848 aveva attaccato le contee della marca di Spagna; secondo la \"Cr\u00f3nica de San Juan de la Pe\u00f1a\", sunifredo fu ucciso neri pressi di Narbona, dove si era recato col figlio primogenito, Goffredo, per un incontro coi rappresentanti del re.\nEliminando Sunifredo e Sunyer, Guglielmo si impadron\u00ec delle contee di Barcellona e d'Emp\u00faries; le Contee di Urgell e di Cerdagna, andarono a Salomone, un nobile di origine francese.\nMatrimonio e discendenza.\nSunifredo aveva sposato una nobile di nome Ermessinda (\u2020 dopo il 1\u00ba dicembre 885, poich\u00e9 questa data risulta dal documento LVI della \"Marca Hispanica sive Limes Hispanicus\", di una donazione fatta da Ermessinda, vedova di Sunifredo, assieme ai figli, Rodolfo e Mir\u00f3 il Vecchio con la propria moglie, Cixilona), come risulta dal documento n\u00b0 I del \"Cartulaire Roussillonais\" che fa riferimento al conte Sunifredo e a sua moglie Ermessinda (\"Sunicfredus comes fecit cum sua uxore uxore Ermesinda\").\nSunifredo da Ermessinda ebbe sette (o otto) figli:"}
{"id": "1183646", "revid": "486946", "url": "https://it.wikipedia.org/wiki?curid=1183646", "title": "Aeroporto di Osaka-Kansai", "text": ""}
{"id": "1183649", "revid": "228587", "url": "https://it.wikipedia.org/wiki?curid=1183649", "title": "Chiesa Madre San Nicol\u00f2", "text": ""}
{"id": "1183651", "revid": "287204", "url": "https://it.wikipedia.org/wiki?curid=1183651", "title": "Canonici regolari della Congregazione ospedaliera del Gran San Bernardo", "text": "I canonici regolari della Congregazione ospedaliera del Gran San Bernardo (in latino \"Congregatio Sanctorum Nicolai et Bernardi Montis Iovis\") costituiscono un istituto di vita consacrata della Chiesa cattolica. I canonici regolari di questa comunit\u00e0 seguono la regola di sant'Agostino e pospongono al loro nome la sigla C.R.B.\nStoria.\nLa congregazione sorse a Martigny (oggi nel Canton Vallese) nell'XI secolo per gestire l'ospizio di \"Mont Joux\" (monte Giove, l'attuale colle del Gran San Bernardo), restaurato da san Bernardo di Mentone (\u2020 1081).\nFino ai primi decenni del XX secolo, i canonici, nell'adempimento dei loro compiti, che comprendevano l'accoglienza, la guida e il soccorso dei viaggiatori che valicavano il colle, si avvalevano dell'ausilio di grossi cani (che fornivano anche una valida protezione contro i non infrequenti malintenzionati), dai quali si \u00e8 evoluta la razza conosciuta come San Bernardo.\nDal 1959 la congregazione fa parte dei canonici regolari di Sant'Agostino confederati.\nDiffusione.\nAl 31 dicembre 2015, l'ordine contava 7 case e 40 membri, 30 dei quali sacerdoti."}
{"id": "1183657", "revid": "767487", "url": "https://it.wikipedia.org/wiki?curid=1183657", "title": "Effetto gabbia", "text": "L'effetto gabbia in chimica descrive come le propriet\u00e0 di una molecola sono influenzate dall'ambiente esterno."}
{"id": "1183659", "revid": "729019", "url": "https://it.wikipedia.org/wiki?curid=1183659", "title": "Forte Crocetta", "text": "Forte Crocetta (145 s.l.m.) \u00e8 una struttura militare dismessa che fa parte delle fortificazioni difensive di Genova.\nIl forte si trova poco a monte di Belvedere, sulle alture di Sampierdarena. \u00c8 situato presso il borgo della Crocetta, sull'area gi\u00e0 occupata dal seicentesco convento degli Agostiniani e dall'annessa chiesa del Santissimo Crocifisso, edificato dal religioso P. Gio. Batta Fabra, della Congregazione degli Eremitani Agostiniani .\nStoria.\nImpulso alla fortificazione del sito, si ebbe nel 1747 durante l'assedio austriaco di Genova, in cui trinceramenti e l'innalzamento di terrapieni, su direzione dell'ingegnere militare Pierre De Cotte, fecero capire l'importanza della posizione.\nSolo dopo la caduta dell'Impero Napoleonico, gli inglesi che per un breve periodo occuparono la citt\u00e0, piazzarono sull'altura dei pezzi d'artiglieria rivolte verso la foce del torrente Polcevera.\nNel 1818 il Regno Sabaudo decise la demolizione del complesso monastico, al cui posto fui edificato in primo luogo una fortificazione a pianta pentagonale, con un solo piano e un cortile centrale, e un ingresso a ponte levatoio.\nNel 1827 il forte fu ampliato con un fossato tutt'intorno, e nell'ala nord alzato di un piano per gli alloggi, protetti da volte a botte e un terrapieno; la costruzione del forte, si concluse nel 1830.\nNel 1849 durante i moti popolari, la fortificazione fu adibita a carcere per i rivoltosi catturati dai soldati del generale La Marmora, in seguito liberati, ma non prima di aver subito il terrore dell'estrema condanna.\nIl forte fu quindi presidio militare armato con diversi pezzi d'artiglieria, tra cui due cannoni da 16 (centimetri) GR e otto obici da 21 GRC.\nDismesso dal demanio militare nel 1914 e sgombrato dei pezzi d'artiglieria inviati al fronte, a varie riprese fu abitato fino al 1961, e fu anche usato come rifugio per sfollati durante il secondo conflitto mondiale.\nOggi \u00e8 chiuso e in stato di abbandono, ma la solidit\u00e0 della costruzione lo mantiene in buono stato di conservazione. Nonostante vari enti si siano dichiarati disponibili, per motivi burocratici e di incompetenza statale e regionale, non sono ancora stati programmati lavori di recupero della struttura.\nStruttura.\nNel forte, a pianta pentagonale, si inserisce un'entrata originariamente a ponte levatoio, da nord, che immette nel cortile interno, da dove partono varie entrate per i locali interni.\nUna rampa conduce al terrapieno superiore, spianata ai lati per facilitare il trasporto al terrapieno dei pezzi d'artiglieria.\nMentre una galleria di fronte all'ingresso conduce al terrapieno inferiore, dove troviamo ancora segni delle postazioni di artiglieria pesante.\nSulla sinistra troviamo la cucina, e vicino alla polveriera per la batteria inferiore, troviamo l'alloggio del comandante della guarnigione.\nnel bastione rivolto a nord della caserma, ci sono gli alloggi della truppa, con al piano sottostante i magazzini.\nAltro aspetto caratteristico \u00e8 la presenza sul massiccio parapetto di molteplici feritoie, oggi quasi invisibili a causa della demolizione durante la Seconda guerra mondiale perch\u00e9 impedivano le postazioni contraerea.\nCome arrivare.\n\"Forte Crocetta\" \u00e8 sovrastato dall'imponente Forte Tenaglia (che fa parte delle mura secentesche di Genova, anch'esso ampliato tra il 1815 e il 1830), quindi raggiungibile a piedi da nord lungo il sentiero che parte dal Forte Sperone e da sud da Forte Belvedere.\nIn auto si arriva da varie vie traverse che partono dalla via principale di Sampierdarena, via Cantore, dove si sale da salita Belvedere, salendo lungo salita della Crocetta, dove si lascia l'automobile (perch\u00e9 propriet\u00e0 privata) e a piedi si raggiunge rapidamente l'entrata."}
{"id": "1183660", "revid": "81646", "url": "https://it.wikipedia.org/wiki?curid=1183660", "title": "Cage effect", "text": ""}
{"id": "1183663", "revid": "486946", "url": "https://it.wikipedia.org/wiki?curid=1183663", "title": "Ant\u00e1rtica (citt\u00e0)", "text": ""}
{"id": "1183664", "revid": "125429874", "url": "https://it.wikipedia.org/wiki?curid=1183664", "title": "Momotar\u014d", "text": " \u00e8 il protagonista di una celeberrima fiaba giapponese che da lui prende il nome.\nStoria.\nSecondo la versione pi\u00f9 nota del racconto, risalente al periodo Edo, Momotar\u014d venne al mondo dentro una gigantesca pesca, che venne pescata mentre andava alla deriva in un fiume da un'anziana donna che non aveva avuto figli e che si era recata al fiume per lavare i panni; la donna e suo marito scoprirono il bambino mentre cercavano di aprire la pesca per mangiarla, e questi spieg\u00f2 loro di essere stato inviato dal cielo per essere loro figlio. Secondo la versione di pi\u00f9 antica attestazione, invece, la donna mangi\u00f2 un pezzo della pesca e torn\u00f2 giovane e bella, e quando il marito torn\u00f2 a casa convinse anche lui a cibarsene; la coppia, rinvigorita dai poteri della pesca, quella sera stessa concep\u00ec un figlio. Da notare al riguardo che la pesca \u00e8 considerata in Giappone un simbolo di fertilit\u00e0, per la sua forma che ricorda il fondoschiena di una donna.\nIl bambino venne chiamato Tar\u014d (\"figlio grande\", un nome molto comune per i primogeniti). Una volta cresciuto, il ragazzo lasci\u00f2 la famiglia per andare ad affrontare gli oni, sorta di orchi che vivevano nell'isola di Onigashima; lungo la strada incontr\u00f2 un cane, una scimmia e un fagiano, che accettarono di aiutarlo nella sua missione. Insieme ai suoi amici animali, Momotar\u014d penetr\u00f2 nel forte di Ura, sconfisse il capo degli oni e sottrasse alle creature il prezioso bottino, grazie al quale la sua famiglia e i suoi nuovi amici poterono vivere per sempre negli agi.\nOrigini.\nLa storia di Momotar\u014d \u00e8 fortemente radicata a Okayama, e le origini della storia potrebbero risalire a quella zona; l'isola degli oni \u00e8 spesso associata all'isola di Megijima (un'isoletta nel mare interno vicino Takamatsu) in seguito alle grandi caverne artificiali l\u00ec ritrovate.\nNella cultura di massa.\nMomotar\u014d \u00e8 stato trasposto in alcuni media e lungometraggi animati, fin dal 1932 con \"Umi no Momotar\u014d\", riappare poi in \"Momotar\u014d no Umiwashi\" (\"Momotar\u014d l'aquila dei mari\", 1943) e in \"Momotar\u014d Umi no Shinpei\" (\"Momotar\u014d il divino marinaio\", 1944), entrambi di Mitsuyo Seo, che riprendono il personaggio in chiave patriottica, nazionalistica e filomilitare, trasformandolo in un simbolo per le masse: ora l'eroe combatte i nuovi demoni, cio\u00e8 gli statunitensi.\nLa protagonista dell'anime \"Il magico mondo di Gig\u00ec\" (\"Mah\u014d no princess Minky Momo\") deve il suo nome a Momotar\u014d; inoltre al fianco nelle sue avventure ci sono Shindobuk, Motcha e Pipil, rispettivamente un cane, una scimmietta e un canarino. La storia di Momotaro \u00e8 stata utilizzata anche nel manga \"One Piece\": nel corso della storia infatti fanno la loro comparsa tre ammiragli di nome Aokiji (fagiano blu), Kizaru (scimmia gialla) e Akainu (cane rosso) palesemente ripresi dai tre aiutanti di Momotaro nella leggenda. Un'altra similitudine si ha nella parte di storia dove i protagonisti, in un'isola ispirata al Giappone feudale, aiutano un bambino di nome Momonosuke a sconfiggere i suoi nemici sull'isola di Onigashima. Appare anche in \"Lam\u00f9 - La ragazza dello spazio\", nell'episodio \"La terra degli orchi\".\nNel film \"\", il secondo della serie, il principe Toma ed i suoi tre servi dalle fattezze simili ad un uccello, una scimmia ed un cane sono ispirati ai personaggi della fiaba. Inoltre, nell'anime \"Yu Yu Hakusho\", Hiei si scontra con Momotar\u014d Nero, in grado di trasformarsi, a seconda dei danni, in una scimmia, in un fagiano o in un cane. Infine, uno dei nemici delle protagoniste di \"Glitter Force\" si chiama \"Akaoni\" (lett.: \"oni rosso\") ed \u00e8 un oni che sogna la sconfitta di Momotar\u014d. Curiosamente, Momotaros, l'imajin principale della serie Kamen Rider DEN-O (uscita nel 2007), che funge da migliore amico del protagonista prima e da effettivo Kamen Rider (e quindi eroe nelle successive apparizioni) dopo, ha un aspetto basato su un oni rosso e la pesca.\nPresente la storia anche nel capitolo \"La macchina favolosa\" di \"Dr. Slump e Arale\".\nNell'episodio 52 di \"Samurai Jack\", Jack racconta la favola di Momotaro a un bambino che ha salvato. Nell'episodio 22 dell'anime Sket Dance, viene raccontata la leggenda di Momotaro in chiave parodistica, ribaltandone alcuni capisaldi, sostituendone alcuni personaggi e ambientando il racconto nel futuro.\nAnche nella serie di favole raccontate e interpretate da Hello Kitty, c'\u00e8 un episodio in cui recluta un cane, una scimmia e un pavone per sconfiggere i malvagi che hanno saccheggiato il suo villaggio natio.\nMomotaro viene anche citato nel primo film dell'anime \"Detective Conan\", dal titolo ', in cui \u00e8 la soluzione di un enigma posto da un famoso architetto. Nella serie di anime ' la fiaba viene trasportata nel mondo videoludico della serie \"Mario\" i cui protagonisti sostituiscono Momotar\u014d e i suoi amici.\nLa storia di Momotar\u014d viene ripresa e modificata in chiave comica da un fuori storia del manga \"Maid-sama!\" scritto e disegnato da Hiro Fujiwara.\nIn questo caso la protagonista Mizaki Ayzawa veste i panni del Momotar\u014d, il gruppo dei tre ebeti (personaggi della serie) invece sarebbero il cane, il fagiano e la scimmia.\nL'autrice introduce un personaggio misterioso (ovvero Usui Takumi il secondo protagonista della serie) che seguir\u00e0 l'eroina fino alla fine.\nAlla fine la protagonista scopre che l'isola in realt\u00e0 era abitata dalle ragazze sparite recentemente nei villaggi, vestite da maid, che si erano trasferite l\u00ec per seguire Usui, rimaste incantate da quest'ultimo.\nInfine la storia di momotaro viene raccontata in chiave parodistica nell'anime \"Doraemon\", nell'episodio \"Il ragazzo pesca\" de \"Le fiabe di Doraemon\". La squadra di calcio Fagiano Okayama F.C. nel nome (in italiano) fa riferimento proprio al volatile aiutante di Momotar\u014d e la mascotte del team \u00e8 appunto un fagiano verde, uccello diffuso in Giappone."}
{"id": "1183666", "revid": "38120", "url": "https://it.wikipedia.org/wiki?curid=1183666", "title": "Manie Manie, I Racconti Del Labirinto", "text": ""}
{"id": "1183668", "revid": "287204", "url": "https://it.wikipedia.org/wiki?curid=1183668", "title": "Momotaro", "text": ""}
{"id": "1183669", "revid": "827882", "url": "https://it.wikipedia.org/wiki?curid=1183669", "title": "Canoas Sport Club", "text": "Il Canoas Sport Club, noto anche semplicemente come Canoas, \u00e8 una societ\u00e0 polisportiva brasiliana con sede nella citt\u00e0 di Canoas, nello stato del Rio Grande do Sul. Oltre al calcio a 11 e al calcio a 5, il Canoas ha anche altre sezioni sportive, come la pallavolo, il judo, la pallacanestro, il tennis, il track and field e il trampolino elastico.\nStoria.\nIl 26 gennaio 1998, il club \u00e8 stato fondato dalla Universidade Luterana do Brasil come Sport Club Ulbra. Il club ha iniziato con le sezioni di pallavolo, calcio a 5, pallamano, e track and field.\nNel 2001, il club ha aperto il reparto di calcio a 11, e si \u00e8 unito alla Federa\u00e7\u00e3o Ga\u00facha de Futebol.\nNel 2002, l'Ulbra ha partecipato al Campeonato Ga\u00facho S\u00e9rie B e al Campeonato Ga\u00facho Divis\u00e3o de Acesso, in quanto il regolamento della competizione permetteva a un club di giocare in entrambe le divisioni nello stesso anno. Il club ha inoltre partecipato alla terza divisione nazionale nello stesso anno, il Campeonato Brasileiro S\u00e9rie C, per la prima volta. Il club \u00e8 stato eliminato ai quarti di finale dal Mar\u00edlia.\nNel 2003, il club ha vinto il Campeonato Ga\u00facho Divis\u00e3o de Acesso, ed \u00e8 stato promosso nella massima divisione statale dell'anno successivo. Il club ha partecipato al Campeonato Brasileiro S\u00e9rie C nello stesso anno. L'Ulbra \u00e8 stato eliminato alla seconda fase da un altro club dello stesso stato, l'RS Futebol.\nNel 2004, l'Ulbra \u00e8 stato finalista del Campionato Ga\u00facho. Il club sconfisse il Gr\u00eamio 3-1 in semifinale, ma venne sconfitto dall'Internacional in finale. Il club ha partecipato di nuovo al Campeonato Brasileiro S\u00e9rie C ed \u00e8 stato eliminato alla seconda fase dall'Atl\u00e9tico de Ibirama.\nNel 2005, il club ha partecipato alla coppa nazionale, la Coppa del Brasile, per la prima volta. L'Ulbra \u00e8 stato eliminato al primo turno dal Treze. Nel 2006 il club ha partecipato al Campeonato Brasileiro S\u00e9rie C, ma \u00e8 stato eliminato alla seconda fase, e nel 2007, il club \u00e8 stato eliminato alla terza fase del campionato.\nIl club ha cambiato nome in Universidade Sport Club nel dicembre 2009 e infine in Canoas Sport Club il 26 novembre 2010."}
{"id": "1183677", "revid": "3791", "url": "https://it.wikipedia.org/wiki?curid=1183677", "title": "Terre Ad\u00e9lie", "text": ""}
{"id": "1183685", "revid": "287204", "url": "https://it.wikipedia.org/wiki?curid=1183685", "title": "Alienata con monomania del gioco", "text": "L'Alienata con la monomania del gioco \u00e8 un dipinto a olio su tela realizzato da Jean-Louis-Th\u00e9odore G\u00e9ricault tra il 1822 e il 1823. Attualmente si trova presso il Museo del Louvre di Parigi.\nQuest'opera fa parte della serie di dieci \"Ritratti di alienati\", in cui l'artista raffigur\u00f2 dieci ospiti di un manicomio, distaccandosi dalla produzione contemporanea dei suoi colleghi.\nG\u00e9ricault amava infatti rappresentare tutto ci\u00f2 che era fuori dagli schemi e non si faceva condizionare dalle mode e dai soggetti pi\u00f9 in voga."}
{"id": "1183686", "revid": "1750468", "url": "https://it.wikipedia.org/wiki?curid=1183686", "title": "Mercury 13", "text": "Il programma spaziale denominato Mercury 13 (o Fellow Lady Astronaut Trainees) fu svolto, negli Stati Uniti d'America, all'inizio degli anni sessanta, ad iniziativa del ricercatore William Randolph Lovelace II, che aveva predisposto i test medici per la selezione degli astronauti per la NASA. Esso prevedeva la selezione e l'addestramento di donne come pilota per le prime missioni astronautiche statunitensi. Alcuni ricercatori guardavano con interesse alle astronaute in quanto erano piccole, pesavano meno, respiravano meno ossigeno e quindi erano potenzialmente pi\u00f9 adatte per i voli spaziali. In tredici superarono gli esami e furono battezzate Mercury 13.\nIl termine fu coniato nel 1959 dal produttore di Hollywood James Cross come confronto con il nome del Mercury Seven dato agli astronauti maschi selezionati; tuttavia, le Mercury 13 non facevano parte del programma degli astronauti della NASA, non volarono mai nello spazio e non si incontrarono mai collettivamente. Il programma Mercury fu il primo programma statunitense a prevedere missioni spaziali con equipaggio. \u00c8 stato attivo tra il 1958 e il 1963, con l'obiettivo di mettere un uomo in orbita attorno alla Terra.\nNegli anni sessanta alcune donne hanno fatto pressione sulla Casa Bianca e sul Congresso per l'inclusione delle donne nel programma degli astronauti, arrivando persino a comparire davanti a una commissione congressuale. Clare Boothe Luce scrisse un articolo per rivista Life pubblicizzando le donne e criticando la NASA.\nStoria.\nWilliam Randolph Lovelace II, ex chirurgo di volo e successivamente presidente del Comitato consultivo speciale della NASA per le scienze della vita, ha contribuito a sviluppare i test per gli astronauti maschi della NASA e si \u00e8 incuriosito di sapere come le donne avrebbero affrontato gli stessi test. Nel 1960, Lovelace e il generale di brigata Donald Flickinger invitarono Geraldyn \"Jerrie\" Cobb a sottoporsi alle stesse rigorose sfide degli uomini.\nCobb, gi\u00e0 una pilota esperta, \u00e8 diventata la prima donna americana (e l'unica del Mercury 13) a sottoporsi e a passare tutte e tre le fasi di test. Lovelace e Cobb hanno reclutato altre 19 donne per sostenere i test, finanziati dal marito della aviatrice di fama mondiale Jacqueline Cochran. Tredici delle donne hanno superato gli stessi test del Mercury 7. Alcuni sono state squalificate a causa di anomalie cerebrali o cardiache. I risultati sono stati annunciati in una conferenza a Stoccolma.\nBackground delle candidate.\nTutte le candidate erano esperte pilote; Lovelace e Cobb esaminarono i registri di oltre 700 pilote al fine di selezionare le candidate, e non invitarono nessuna persona con meno di 1.000 ore di esperienza di volo. Alcuni di esse possono essere state reclutate attraverso le Ninety-Nines, un'organizzazione di pilote di cui faceva parte anche Cobb. Alcune donne hanno risposto dopo aver sentito parlare dell'opportunit\u00e0 attraverso gli amici. Jerrie Cobb aveva diecimila ore di volo, il doppio di John Glenn quando divent\u00f2 il primo astronauta americano in orbita. Questo gruppo di donne, che Jerrie Cobb ha chiamato le First Lady Astronaut Trainees (FLAT), ha accettato la sfida di essere testato per un programma di ricerca.\nTest.\nPoich\u00e9 i medici non sapevano che cosa gli astronauti avrebbero sperimentato nello spazio, i test andavano dal tipico, raggi X e controlli fisici. all'atipico, come un test in cui le donne dovevano inghiottire un tubo di gomma per poter valutare i loro succhi gastrici. I medici hanno testato i riflessi nel nervo ulnare degli avambracci della donna usando la scossa elettrica. Per indurre vertigini, veniva spruzzata acqua ghiacciata nelle orecchie, ghiacciando l'orecchio interno in modo da permettere ai medici di controllare la velocit\u00e0 di recupero. Le donne sono state spinte all'esaurimento usando cyclette appositamente pesate per testare la loro respirazione. Si sono sottoposte a molti altri test invasivi e scomodi. Per il dottor D. Kilgore, membro del comitato di valutazione, i risultati ottenuti dalle donne erano altrettanto buoni e talvolta superiori a quelli raggiunti dagli uomini.\nLe 13.\nAlla fine, tredici donne hanno superato gli stessi esami fisici della Fase I che la Fondazione Lovelace aveva sviluppato come parte del processo di selezione degli astronauti della NASA. Quelle tredici donne lo erano:\nJane Hart era la pi\u00f9 anziana candidata, a 41 anni, e madre di otto figli. Wally Funk, era la pi\u00f9 giovane, a 23 anni. Marion e Janet Dietrich erano sorelle gemelle.\nIl 20 luglio 2021, Wally Funk, che faceva parte del gruppo originale, effettuer\u00e0, all'et\u00e0 di 82 anni, un viaggio nello spazio insieme a Jeff Bezos, fondatore di Amazon, e suo fratello Mark Bezos, diventando di fatto la persona pi\u00f9 anziana ad andare nello spazio.\nTest supplementari.\nAlcune donne hanno effettuato test supplementari. Jerrie Cobb, Rhea Hurrle e Wally Funk si sono recate a Oklahoma City per la Fase II del test, che consisteva in un test di isolamento e in valutazioni psicologiche. Tuttavia, a causa di altri impegni familiari e professionali, non tutte le donne sono state in grado di sottoporsi a questi test. Invece, dopo che Cobb aveva superato i test della Fase III (esami aeromedici avanzati con attrezzature militari e aerei a reazione), il gruppo si apprestava a riunirsi a Pensacola alla Scuola Navale di Medicina dell'Aviazione per fare altrettanto. Due delle donne hanno lasciato il loro posto di lavoro per potervi partecipare. Pochi giorni prima dei test, per\u00f2, le donne ricevettero telegrammi che cancellarono bruscamente il test a Pensacola. Senza una richiesta ufficiale della NASA di effettuare i test, la Marina degli Stati Uniti non avrebbe consentito l'uso delle sue strutture per un progetto non ufficiale.\nSi sostiene talvolta che Funk abbia completato anche la terza fase di test, ma l'affermazione \u00e8 fuorviante. In seguito all'annullamento delle prove, ha trovato il modo di continuare ad essere testata. Ha completato la maggior parte dei test di Fase III, ma solo qua e l\u00e0 come poteva, non come parte di un programma specifico. Cobb ha superato tutti gli esercizi di allenamento, classificandosi tra i primi 2% di tutti i candidati astronauti di entrambi i sessi.\nCommissione della Camera d'ascolto sulla discriminazione sessuale.\nJerrie Cobb vol\u00f2 immediatamente a Washington D.C. per cercare di far riprendere il programma di test. Lei e Janey Hart hanno scritto al presidente John Fitzgerald Kennedy e hanno incontrato il vicepresidente Lyndon B. Johnson. Infine, il 17-18 luglio 1962, il rappresentante Victor Anfuso ha convocato audizioni pubbliche dinanzi a una sottocommissione speciale della commissione della Camera per la scienza e l'astronautica. \u00c8 significativo che le audizioni abbiano esaminato la possibilit\u00e0 di una discriminazione di genere due anni prima che la Civil Rights Act del 1964 lo rendesse illegale, facendo di queste audizioni un indicatore di come le idee sui diritti delle donne permeassero il discorso politico ancor prima che fossero sancite dalla legge.\nCobb e Hart hanno testimoniato i benefici del progetto privato di Lovelace. Jacqueline Cochran min\u00f2 in gran parte la loro testimonianza, parlando delle sue preoccupazioni che l'istituzione di un programma speciale per addestrare una donna astronauta potesse danneggiare il programma spaziale. Il rappresentanti della NASA George Low e gli astronauti John Glenn e Malcolm Carpenter hanno testimoniato che secondo i criteri di selezione della NASA le donne non potevano qualificarsi come candidate astronaute. Glenn credeva anche che \"Il fatto che le donne non siano in questo campo sia un fatto del nostro ordine sociale\". Hanno correttamente affermato che la NASA richiedeva a tutti gli astronauti di essere laureati in programmi di pilotaggio di jet militari e di possedere lauree in ingegneria, sebbene John Glenn avesse ammesso di essere stato assegnato al Mercury Project della NASA senza aver conseguito la laurea richiesta. Nel 1962, le donne erano ancora escluse dalle scuole di addestramento dell'Aeronautica Militare, quindi nessuna donna americana poteva diventare collaudatrice di jet militari. Nonostante il fatto che molti dei Mercury 13 fossero stati impiegati come collaudatori civili, e molti avessero un tempo di volo notevolmente maggiore rispetto ai candidati astronauti maschi (anche se non in jet ad alte prestazioni, come gli uomini), la NASA si rifiut\u00f2 di prendere in considerazione la possibilit\u00e0 di concedere un'equivalenza per le loro ore negli aerei ad elica. Sebbene alcuni membri della sottocommissione fossero favorevoli alle argomentazioni delle donne, a causa di questa disparit\u00e0 di esperienze non \u00e8 stato possibile intraprendere alcuna azione.\nL'assistente esecutivo del vicepresidente Lyndon B. Johnson, Liz Carpenter, ha scritto una lettera all'amministratore della NASA James E. Webb mettendo in discussione questi requisiti, ma Johnson non ha inviato la lettera, scrivendola invece sopra: \"Fermiamoci qui!\"\nAttenzione da parte dei media.\nIl progetto di test per donne, finanziato privatamente, ricevette una rinnovata attenzione da parte dei media quando la cosmonauta Valentina Tereshkova divenne la prima donna nello spazio il 16 giugno 1963. In risposta, Clare Boothe Luce pubblic\u00f2 un articolo su \"Life\" criticando la NASA e i responsabili politici americani. Includendo le fotografie di tutte le tredici finaliste di Lovelace, ha realizzato i nomi di tutte e tredici le donne apertamente per la prima volta (tuttavia, una notevole copertura mediatica aveva gi\u00e0 messo in luce alcune delle partecipanti).\nPrima astronauta americana.\nSebbene sia Cobb che Cochran abbiano fatto appelli separati per anni per riavviare un progetto di test per astronaute donne, l'agenzia spaziale civile statunitense non ha selezionato alcun candidato femminile fino alla selezione del NASA Astronaut Group 8 nel 1978, che ha selezionato gli astronauti per il programma operativo Space Shuttle. L'astronauta Sally Ride divenne la prima donna americana nello spazio nel 1983 durante la STS-7 e Eileen Collins fu la prima donna a pilotare lo Space Shuttle durante la STS-63 nel 1995. Collins \u00e8 stata anche la prima donna a comandare una missione Space Shuttle durante la STS-93 nel 1999. Nel 2005 ha comandato il ritorno della NASA alle missioni di volo, la STS-114. Su invito di Collins, sette finaliste ancora vive hanno partecipato al suo primo lancio, dieci delle FLAT hanno partecipato alla sua prima missione di comando e ha portato con s\u00e9 souvenir per quasi tutte."}
{"id": "1183693", "revid": "196390", "url": "https://it.wikipedia.org/wiki?curid=1183693", "title": "Mozione di fiducia", "text": ""}
{"id": "1183694", "revid": "117229059", "url": "https://it.wikipedia.org/wiki?curid=1183694", "title": "Proteomica", "text": "La proteomica consiste nell'identificazione sistematica di proteine e nella loro caratterizzazione rispetto a struttura, funzione, attivit\u00e0, quantit\u00e0 e interazioni molecolari.\nLa proteomica riguarda lo studio su grande scala delle proteine, in particolare delle loro strutture e funzioni. Questa branca delle scienze biologiche \u00e8 inclusa nelle cosiddette scienze OMICHE che caratterizzano la Biologia dei sistemi.\nTale termine \u00e8 stato coniato da Wilkins ed il suo significato \u00e8 PROTEins expressed by genOME. \nMentre il genoma rappresenta il set completo di geni di una cellula, il proteoma rappresenta il set completo di proteine. Differentemente dal genoma, il proteoma risulta contesto indipendente. In tempi diversi della vita cellulare il corredo di geni di una cellula risulter\u00e0 invariato, statico, mentre il corredo di proteine risulter\u00e0 estremamente diverso e presenter\u00e0 una vasta dinamicit\u00e0. Un organismo ha espressioni proteiche radicalmente diverse a seconda delle varie parti del suo corpo, nelle varie fasi del suo ciclo di vita e nelle varie condizioni ambientali.\nA differenza della genomica, che studia il corredo genico di un organismo, la proteomica si occupa dell'intero corredo proteico contenuto in una cellula in un dato momento. \nSi \u00e8 poi gi\u00e0 a conoscenza dei fatto che l'uomo possiede all'incirca 20.000 geni, ma il contenuto proteico supera il milione. Questo dislivello che si ha tra il numero di geni e nel numero di proteine prodotte in un organismo \u00e8 dovuto a differenti fattori, quali:\nLe proteine, quindi, rappresentano un aumento del livello di complessit\u00e0 biologica.\nIl proteoma \u00e8 l'insieme di tutti i possibili prodotti proteici espressi in una cellula, incluse tutte le isoforme e le modificazioni post-traduzionali. Il proteoma \u00e8 dinamico nel tempo, varia in risposta a fattori esterni e differisce sostanzialmente tra i diversi tipi cellulari di uno stesso organismo.\nEsistono sostanzialmente due tipi di proteomica:\nLa BOTTOM-UP PROTEOMICS, che si serve della Cromatografia Multidimensionale ed utilizza un approccio peptidico in cui non si identificano le specie proteiche ma i precursori proteici, e la TOP-DOWN PROTEOMICS, che invece si serve dell'Elettroforesi bidimensionale e permette di identificare le specie proteiche. In quest'ultimo caso non utilizziamo i peptidi ma le proteine.\nPossiamo definire questi due approcci come diametralmente opposti, nella bottom-up dei tanti dati ottenuti si vanno ad osservare solo quelli pi\u00f9 interessanti mentre nell'approccio top-down si vanno ad osservare pochi dati per poi allargare l'analisi.\nStudio della proteomica.\nLa proteomica pu\u00f2 essere studiata con varie tecniche ma la tecnica di elezione \u00e8 l'elettroforesi bidimensionale. Questa tecnica ci permette di vedere tutto l'apparato proteico contenuto in una cellula e ci permette inoltre di separare le proteine, prima, a seconda del loro punto isoelettrico, poi, a seconda del loro peso molecolare. L'elettroforesi bidimensionale garantisce inoltre un'elevata risoluzione e un'elevata riproducibilit\u00e0, nonch\u00e9 una capacit\u00e0 di separare simultaneamente migliaia di proteine. Per riconoscere le proteine all'interno del gel per elettroforesi, \u00e8 possibile applicare una colorazione fluorescente. Le colorazioni maggiormente utilizzate sono:\nLa tipologia di colorazione che viene effettuata va in parte ad influire sulle tecniche che possono essere eseguite in seguito. Ad esempio, la colorazione Blu di cosmasi risulta essere la pi\u00f9 utilizzata ma non risulta poi compatibile con la spettrometria di massa. \nLa spettrometria di massa \u00e8 infatti un'altra importantissima tecnica utilizzata nell'analisi proteica. In questa tecnica le proteine, o i peptidi, vengono portati in fase gassosa e poi ionizzate. Si misura poi il loro rapporto massa/carica osservato la differenza di accelerazione degli ioni quando viene applicato un campo elettrico. \nRimane comunque da ricordare che gli studi riguardanti la proteomica sono pi\u00f9 difficili da compiere rispetto agli studi di genomica. A quest'oggi siamo in grado di conoscere la sequenza di basi che costituisce un gene in tempi davvero brevi ed esistono tecniche altamente funzionali che sono in grado di riconoscere e classificare le varie sequenze che si trovano in un gene (motivi, strutturali, siti di inizio e di terminazione della traduzione, ecc...). Per quello che riguarda la proteomica gli studi sono ancora molto arretrati. La grande difficolt\u00e0 nell'avanzare di questa disciplina \u00e8 nella difficolt\u00e0 di riuscire a ottenere quantit\u00e0 abbondanti di proteine, di campione, per eseguire le analisi. Proteine insolubili, come quelle di membrana, sono infatti difficili da portare in soluzione e quindi il loro studio diviene altamente complesso. Durante i passaggi di purificazione e cristallizzazione delle proteine, per lo studio ai raggi X, molto campione viene anche perso o danneggiato (le proteine possono infatti denaturare o aggregare tra loro e precipitare in modo irreversibile). Si necessitano quindi delle tecniche che riescano a fornire una maggiore quantit\u00e0 di materiale di partenza per lo studio di queste macromolecole.\nLivelli di sviluppo.\nAttualmente la proteomica si sviluppa su tre diversi livelli: \nUn ulteriore interesse pu\u00f2 riguardare il sito in cui sono localizzate le proteine in un determinato momento della vita cellulare. Questo ovviamente influenzer\u00e0 la loro funzione."}
{"id": "1183696", "revid": "38120", "url": "https://it.wikipedia.org/wiki?curid=1183696", "title": "Luke joins the navy", "text": ""}
{"id": "1183699", "revid": "287204", "url": "https://it.wikipedia.org/wiki?curid=1183699", "title": "Maroni", "text": ""}
{"id": "1183700", "revid": "124795312", "url": "https://it.wikipedia.org/wiki?curid=1183700", "title": "Orchestral Manoeuvres in the Dark", "text": "Gli Orchestral Manoeuvres in the Dark (spesso abbreviato in OMD o OMITD) sono un gruppo synth pop britannico fondato nel 1978 e tuttora attivo, dopo la rottura alla fine degli anni ottanta, cambi di formazione e la riconciliazione fra i membri fondatori nel 2010, dando spazio ad una nuova fase creativa.\nStoria del gruppo.\nGli esordi.\nUniti da una passione per la musica stile Krautrock (quella dei Neu! e dei Kraftwerk in particolare), i due amici della zona del Wirral, Andy McCluskey e Paul Humphreys cominciano a comporre a suonare insieme nel 1977, formando il complesso The Id (l\"'Io\" freudiano). Composto da diversi membri, il gruppo avr\u00e0 vita breve, ma fa in tempo a registrare alcuni brani demo fra cui \"Electricity\", \"The Misunderstanding\" e \"Julia's Song\". Dopo lo scioglimento dei The Id McCluskey far\u00e0 parte dei Dalek I Love You, altro gruppo attivo nella vivace scena di Liverpool all'epoca, prima di riunirsi di nuovo con Humphreys per formare gli Orchestral Manoeuvres in the Dark nel settembre del 1978. Anche questo progetto era considerato inizialmente di breve durata. Tuttavia il duo, insieme ad un terzo membro, un registratore chiamato \"Winston\", ottengono un discreto successo con performance all'Eric's Club di Liverpool, e successivamente con il loro primo singolo, una nuova versione di \"Electricity\" con lato B \"Almost\" per la Factory Records di Manchester, uscito a maggio del 1979.\nPoco dopo la pubblicazione del primo singolo, gli Orchestral Manoeuvres in the Dark passano all'etichetta Dindisc, una sussidiaria della Virgin Records. L'occasione di esporre il gruppo ad un grande pubblico viene a settembre del 1979 con l'assegnazione come gruppo supporter per il tour di Gary Numan, una delle popstar pi\u00f9 popolari del momento in Gran Bretagna. Il singolo \"Electricity\" viene prontamente ripubblicato dalla Dindisc in una versione prodotta da Martin Hannett, gi\u00e0 produttore dei Joy Division. Ad agosto viene trasmessa una \"session\" registrata per la trasmissione radiofonica di John Peel per la BBC, trampolino di lancio per molti complessi della scena musicale alternativa all'epoca.\nI primi successi.\nTravolti dall'aumento di interesse da parte del pubblico ma anche dalla critica, Humphreys e McCluskey si affrettano a registrare il loro primo LP nei propri studi di registrazione \"The Gramophone Suite\" a Liverpool. Uscito a febbraio del 1980, l'album eponimo mette insieme dieci brani, molti gi\u00e0 provati nei live degli anni precedenti, ed avr\u00e0 un discreto successo anche in classifica, arrivando al 27\u00ba posto in Gran Bretagna. Seguir\u00e0 un tour promozionale, toccando anche i paesi del Benelux, aumentando la formazione a quattro con Dave Hughes alle tastiere e Malcolm Holmes (gi\u00e0 membro dei The Id) alla batteria e percussioni. Ad aprile, per una nuova session per John Peel, vengono presentati due brani inediti \"Enola Gay\" e \"Motion and Heart\". A maggio esce un nuovo singolo per la Dindisc, una nuova versione di \"Messages\", uno dei brani pi\u00f9 interessanti dell'album di debutto, questa volta prodotto da Mike Howlett, gi\u00e0 dei Gong, e produttore di altri gruppi della DinDisc come Martha and the Muffins e The Revillos. \"Messages\" sar\u00e0 il primo singolo del gruppo ad entrare in classifica in Gran Bretagna, arrivando alla posizione no.13, e permetter\u00e0 al gruppo di apparire nelle trasmissioni televisive pi\u00f9 importanti quali \"Top of the Pops\" e \"The Old Grey Whistle Test\".\nNell'estate del 1980 la band continua con i live, fra cui un concerto registrato dal canale TV ITV al Nottingham Playhouse il 28 luglio, trasmesso ad aprile del 1981, e pubblicato ufficialmente nel 2015. Il concerto dimostra un nuovo 'look' per il gruppo che si presenta sul palco in camicia e cravatta e con i capelli tagliati. In questo ed in un'altra performance per il film \"Urgh! A Music War\" viene eseguito il brano ancora inedito \"Enola Gay\".\nIl successo internazionale.\nAlla fine di settembre del 1980 esce il nuovo singolo \"Enola Gay\", sempre prodotto da Howlett. \u00c8 il brano che porter\u00e0 gli Orchestral Manoeuvres in the Dark (ora conosciuti anche con l'acronimo \"OMD\") al successo internazionale raggiungendo anche il primo posto in classifica in Italia nel 1981. A solo otto mesi dal debutto eponimo esce il nuovo album \"Organisation\" per la Dindisc. Fuori dai loro studi il gruppo, ora formato da McCluskey e Humphreys con la collaborazione fissa di Holmes, presenta un album pi\u00f9 maturo rispetto al primo con suoni pi\u00f9 cupi e melancolici, un \"mood\" che incontra i gusti del pubblico all'epoca che far\u00e0 piazzare l'album al no. 6 in classifica nella prima settimana dopo l'uscita. Seguir\u00e0 un altro lungo tour promozionale per la nuova formazione a quattro, che con Martin Cooper costituir\u00e0 la formazione \"classica\" del gruppo.\nUscito nell'agosto del 1981, il nuovo singolo \"Souvenir\" non delude, arrivando al no. 3 in classifica in Gran Bretagna. Un altro singolo \"Joan of Arc\" esce ad ottobre e serve da apripista al nuovo e tanto atteso album \"Architecture and Morality\", che arriver\u00e0 a vendere pi\u00f9 di 4 milioni di copie. Il tour promozionale, che durer\u00e0 fino a marzo del 1982, porter\u00e0 gli OMD in tutta Europa, comprese tre date in Italia, e di nuovo negli Stati Uniti e in Canada. Il terzo singolo \"Maid of Orleans\" pubblicato all'inizio del 1982, diventa un successo in tutta Europa, ed \u00e8 il singolo pi\u00f9 venduto in Germania nel 1982.\nDa \"Dazzle Ships\" allo scioglimento.\nDopo un lungo tour all'inizio del 1982 che porter\u00e0 il gruppo in Canada e negli Stati Uniti, gli OMD si ritirano di nuovo per scrivere e registrare un nuovo album. Ancora sorpresi dal successo commerciale dell'ultima fatica \"Architecture and Morality\", si ritirano di nuovo negli studi de The Grampohone Suite, ora attrezzati con la nuova tecnologia nella musica elettronica, come per esempio il campionatore Emulator o la Oberheim OBX ma anche il noto giocattolo \"Speak And Spell\" della Texas Instruments. Queste nuove tecnologie permisero alla band di portare le sperimentazioni musicali dei primi anni su un altro livello, nella speranza di renderle pi\u00f9 commerciali. L'album che ne risult\u00f2, \"Dazzle Ships\", fu un mix di canzoni e brani fatti di suoni campionati e sperimentazioni sonore ma senza tralasciare le melodie orecchiabili dei primi successi. Tuttavia l'album sar\u00e0 di un \"flop\" commerciale che ai tre milioni di copie del suo predecessore ne oppone a malapena trecentomila. Sebbene \"Dazzle Ships\" sia il soggetto di una rivalutazione positiva in occasione del suo 25\u00ba anniversario, all'epoca rimase in classifica per solo otto settimane (rispetto alle ventiquattro del suo predecessore) e il secondo singolo \"Telegraph\" non tocc\u00f2 memmeno la Top 40 in Gran Bretagna.\nReduci dell'insuccesso il gruppo si affretta a scrivere nuovo materiale pi\u00f9 commerciale senza per\u00f2 tradire troppo la filosofia di base, buona musica pop che tratta temi come la tecnologia o i rapporti umani amorosi senza cadere nella melensaggine. Una serie di dati live viene messa insieme gi\u00e0 nel settembre del 1983 per testare alcuni brani nuovi, la maggior parte dei quali verranno poi pubblicati su \"Junk Culture\" nella primavera del 1984. Il nuovo album riesce ad equilibrare sperimentazioni e commerciabilit\u00e0, e con un nuovo sound pi\u00f9 gradito al grande pubblico gli OMD tornano di nuovo in classifica con la fortunata trilogia di singoli \"Locomotion\", \"Talking Loud and Clear\" e \"Tesla Girls\". Una riedizione deluxe di \"Junk Culture\" del 2015 raccoglie l'album originale con tutti i brani annessi dell'epoca.\nNonostante un successo rinnovato in patria e in Europa, il successo americano sfugge ancora alla band in un mercato sempre pi\u00f9 competitivo e rivolto verso il pubblico d'oltreoceano. L'album del 1985 \"Crush\" \u00e8 un tentativo di raggiungere tale mercato, centrando l'obiettivo in parte con il singolo di apertura \"So In Love\" che raggiunge il 26\u00ba posto nelle classifiche Billboard. Tuttavia, nonostante un nuovo sound pi\u00f9 commerciale, raggiunto con l'ausilio del produttore americano Stephen Hague, l'album non riesce a sfondare in USA. Anche il successo in patria \u00e8 alquanto modesto sia per l'album che per i singoli. Il nuovo stile per\u00f2 piace allo sceneggiatore americano John Hughes, il quale chiede alla band di scrivere un brano per la colonna sonora della sua nuova commedia \"\"Pretty In Pink\" (Bella in rosa). Il risultato, \"If You Leave\", fu scritto e realizzato in ventiquattro ore e divenne il pi\u00f9 grande successo del gruppo negli Stati Uniti raggiungendo il 4\u00ba posto nelle classifiche Billboard a maggio del 1986.\nPochi mesi dopo esce il nuovo album degli OMD \"The Pacific Age\", preceduto dal singolo \"(Forever) Live and Die\". Quest'ultimo gode di un buon successo sia in Gran Bretagna (n. 11 in classifica) che negli USA (n. 19) ma l'album, prodotto sempre insieme a Stephen Hague, delude e ha vita commerciale breve. Sar\u00e0 l'ultimo registrato dalla band nella formazione classica negli anni ottanta, con l'ulteriore aggiunta di Graham e Neil Weir, gi\u00e0 collaboratori ai fiati dai tempi di \"Junk Culture\".\nUn ultimo singolo, \"Dreaming\", \u00e8 l'inedito incluso nella prima compilation della band \"The Best of OMD\", pubblicata nel 1988, che sembra chiudere questa fase della carriera. Dopo un ultimo tour negli Stati Uniti nel 1988 come supporter ai Depeche Mode, il gruppo degli Orchestral Manoeuvres in the Dark si scioglie, il nome rimanendo al solo Andy McCluskey.\nAnni novanta.\nDopo lo scioglimento del gruppo, Paul Humphreys con Martin Cooper e Malcolm Homes formano un nuovo gruppo, The Listening Pool, che arriver\u00e0 a pubblicare un unico album \"Still Life\" nel 1994. Nel mentre Andy McCluskey torna sulla scena musicale sotto il nome degli OMD nel 1991 con il singolo di successo \"Sailing on the Seven Seas\" (no. 3 in classifica UK) l'album \"Sugar Tax\" (22 settimane nella Top 40). Per la scrittura dell'album, McCluskey ha collaborato con Stuart Kershaw e Lloyd Massett, anch'essi nativi di Liverpool. L'album successivo, \"Liberator\" del 1993, riscuote meno successo, e ancor meno \"Universal\" del 1996, in cui McCluskey sperimenta con diversi stili musicali.\nUn rinnovato interesse nella musica degli OMD viene con la pubblicazione di una nuova raccolta \"The OMD Singles\" nel 1998, dando vita anche a diversi remix dei successi degli anni ottanta, in particolare \"Enola Gay\" remixato da Sash!. Tuttavia dopo la delusione di \"Universal\" anche McCluskey rinuncia agli OMD, preferendo seguire altri progetti come la formazione del gruppo vocale femminile Atomic Kitten nel 1999, per il quale egli e Stuart Kershaw scriveranno diversi brani fra cui \"Right Now\", \"See Ya\" e \"Whole Again\", quest'ultimo numero 1 nel 2001.\nNel frattempo Paul Humphreys comincia a collaborare con Claudia Br\u00fccken, ex-Propaganda, con cui egli aveva una relazione. La coppia ha pubblicato un album intitolato \"Instead\" sotto il nome di OneTwo nel 2006."}
{"id": "1183701", "revid": "7", "url": "https://it.wikipedia.org/wiki?curid=1183701", "title": "Inferno (Divina commedia)", "text": ""}
{"id": "1183703", "revid": "115369103", "url": "https://it.wikipedia.org/wiki?curid=1183703", "title": "Anhui", "text": "L'Anhui () \u00e8 situato nell'est della Cina, nel corso medio del Fiume Azzurro e del fiume Huai. Insieme alle province dello Jiangsu e dello Zhejiang rappresenta l'entroterra tra il trio delle province pi\u00f9 prospere della costa cinese, sebbene essa \u00e8 tradizionalmente la pi\u00f9 povera delle tre.\nL'Anhui confina a est con la provincia dello Jiangsu, a sud-est con lo Zhejiang, a sud con lo Jiangxi, a sud-est con l'Hubei, a nord-est con l'Henan e per un piccolo pezzo a nord con lo Shandong.\nAvendo un'estesa base industriale ed essendo un grande centro produttivo di rame, l'Anhui ha sperimentato negli anni una rapida crescita economica.\nIl nome della provincia deriva da An di Anqing e Hui di Huizhou (ora Huangshan), due citt\u00e0 del sud.\nNome.\nLa provincia cinese venne formata dal 1672 dalla dinastia mancese spartendo il Kiang-nan nell'Anhui e nel Kiangsu. Il nome \u201cAnhui\u201d deriva da quello di 2 citt\u00e0 del suo meridione: Anqing e Huizhou (oggi Huangshan City). Questa regione \u00e8 anche detta \u201cWan\u201d, dal nome dello storico Stato di Wan, infatti nella provincia si trovano il monte Wan e fiume Wan.\nAmministrazione.\nMappa della suddivisione amministrativa della provincia dell'Anhui\nStoria.\nSi sa che la provincia, nel III secolo a.C., fu la prima del meridione in cui si insediarono gli Han.\nLa provincia dell'Anhui \u00e8 stata formata nel XVII secolo. Fino ad allora non ci sono fonti o notizie che attestino una pregressa esistenza della provincia e del nome.\nLa nuova provincia fu creata da territori sottratti alle altre province."}
{"id": "1183704", "revid": "1718925", "url": "https://it.wikipedia.org/wiki?curid=1183704", "title": "Santo Stefano di Briga", "text": "Santo Stefano di Briga (\"Santu Stefanu i Briga\" in dialetto messinese, localmente \"Santu Stefanu Supranu\") \u00e8 stato un comune italiano, soppresso nel 1928.\nOggi \u00e8 un centro di circa 2000 abitanti compreso nella I Circoscrizione del comune di Messina, posta a circa 13\u00a0km a Sud dal centro cittadino, nella vallata attraversata dal torrente Santo Stefano.\nOrigini del nome.\nIl suo nome deriva dal culto verso Santo Stefano (primo martire) che i frati basiliani portarono nel posto. Originariamente veniva chiamato Santo Stefano Suprano a dimostrazione che \u00e8 situato sopra gli altri villaggi della valle, nel 1700 venne sostituito il Suprano con Briga ma non si conosce ancora bene il motivo. Gli abitanti vengono per\u00f2 chiamati ancora oggi Sopranoti.Conosciuto dai locali con la denominazione di \"Soprano\" (dal latino \"supranus = pi\u00f9 alto, superiore, situato al di sopra di \") per la sua collocazione geografica sovrastante le due limitrofe frazioni di Santo Stefano Medio, Santa Margherita e Pezzolo.\nStoria.\nSorto presumibilmente in periodo arabo/normanno nel IX secolo, si sviluppo attorno ad una \"grangia\" bizantina, che aveva nella chiesa di contrada Arancirella (nome riferito a piccola grangia) il suo punto di riferimento. La coltivazione del gelso, nell'allevamento del baco da seta e la coltivazione della vite, colture prevalenti in quel territorio, fece di S. Stefano e dei Sopranoti un centro agricolo importante.\nIn epoca aragonese il territorio fece parte della Camera Reginale, attribuita come appannaggio dotale alle mogli dei regnanti.\nNel 1365 era baronia della famiglia de Naso, poi pass\u00f2 alla famiglia dei Cirino.\nQuando l'ultima baronessa ereditiera del feudo Agata Amato Cirino ottenne il titolo di duchessa (1705) e and\u00f2 in nozze a Biagio De Spucches il territorio venne amministrato per oltre un secolo dalla famiglia nobile taorminese dei De Spucches, cos\u00ec divenuti duchi di Santo Stefano. Seguirono cos\u00ec, uno appresso all'altro, i quattro duchi figli di Agata: Giovanni Battista De Spucches Amato (1753), Marco De Spucches Amato (1782), Antonio De Spucches Amato (1784) e infine Giuseppe De Spucches Amato (1802) cui succedette il figlio Antonino De Spucches Brancoli. Difatti i primi due non ebbero figli, il terzo ebbe Francesca Paola, una figlia femmina unigenita andata in sposa al catanese principe Raimondo San Martino Pardo.\nProprio il secondogenito di Raimondo San Martino, Antonino, and\u00f2 in sposo a Vittoria figlia di Antonino De Spucches Brancoli, alla quale il padre - divenuto nel frattempo, per successione da un ramo familiare principale andato estinto, principe di Galati e duca di Caccamo - don\u00f2 il feudo e l'annesso titolo ducale (1840). Attraverso questa politica delle parentele nobiliari, il ducato pass\u00f2 alla famiglia San Martino De Spucches proveniente dalla famiglia dei principi San Martino Pardo. Ad Antonino, marito della duchessa Vittoria, seguirono tre dei quattro figli: il duca Raimondo (1906, celibe), il duca Giuseppe Antonio (1908, celibe) e il duca Francesco San Martino De Spucches (1923): noto storico della Sicilia e padre di quattro figlie femmine, tra cui la primogenita donna Vittoria San Martino in Alliata fu molto nota in paese per le sue qualit\u00e0 umane assieme al di lei figlio Raimondo Alliata.\nEstinta questa linea ereditaria, il ducato - oramai ridotto ad un titolo puramente nominale - torn\u00f2 nel 1928 alla famiglia da cui si era dipartito per donazione, i De Spucches; nella persona di Antonino principe di Galati, figlio di Giuseppe e nipote di Antonino De Spucches Brancoli, l'originale donatario.\nLa peste del 1743 miet\u00e9 numerose vittime, mentre il terremoto del 1908 non procur\u00f2 danni particolari al villaggio. Ma in esso per\u00ec Raimondo San Martino De Spucches, parecchie volte (beneamato dalla popolazione) sindaco del comune istituito dopo l'abolizione del feudo nel 1812.\nMonumenti e luoghi d'interesse.\nArchitetture civili.\nIl castello dei Gotho di Santo Stefano di Briga.\nLe notizie certe al riguardo sono quelle riferite da Govan Luca Barberi, nei suoi Capibrevi, affermando che il casale di Santo Stefano di Brica era stato concesso in feudo da Re Federico a \"magistro Roberto de Naso messanensi\" con Regio Privilegio dato a Polizzi nel 1359. Successivamente detto casale con privilegio di re Martino dato a Messina il 13 maggio XIII Indizione 1365, fu dato in feudo a Giovanni de Saccano \"messanensi, suisque imperpetuum heredibus eius de corpore legitime descendentibus iure Francorum, sub consueto militari servicio\". Gli successe Pietro Saccano, suo figlio, che lo ebbe confermato con privilegio di Re Martino del 12 ottobre II Indizione 1393.\nNessun altro atto di investitura esiste sino all'anno 1463, anno in cui, da un privilegio dell'epoca di Re Giovanni, risulta che il nobile Nicolao de Gocto (Nicolo' Gotho) della citt\u00e0 di Messina possessore delle terre e del fiume di Santo Stefano di Brica gi\u00e0 possedute dai propri antenati, poich\u00e9 annualmente, nella stagione estiva, usava ritirarsi e dimorare in quei luoghi assieme alla propria famiglia ed alle proprie genti per trascorrervi un certo numero di giorni, e poich\u00e9 in quei luoghi era incombente il pericolo di incursioni turchesche da parte degli infedeli e dei corsari che con le loro navi bireme compivano continue scorrerie, venne autorizzato alla costruzione di una Torre su di una altura dal medesimo ritenuta pi\u00f9 opportuna ed idonea al fine di potersi riparare in sicurezza assieme ai propri familiari alle proprie genti ed alle proprie cose. Nel privilegio si prescrive che a tal fine la Torre e gli altri fortilizi necessari dovevano essere opportunamente eretti, ornati, decorati e fortificati, munendola e armandola con pietre ed ogni altro genere di mezzi difensivi necessari. Il privilegio che descrive in maniera piuttosto precisa la vicenda costruttiva del predetto castrum, dato in Messina dal Vicer\u00e9 Bernat de Requesens, porta la data del 13 dicembre XIII indizione 1463.\nNel privilegio con cui veniva autorizzata la costruzione del castello dei Gotho che inizialmente era costituito da una grande Torre a pianta quadra denominato nella nomenclatura delle costruzioni militari, dongione, e che nei tempi successivi sub\u00ec modifiche e ingrandimenti, la zona in cui fu eretto \u00e8 identificata come Santo Stefano di Brica, segno evidente che all'epoca e sino alla fine del XVII secolo, non vi era una demarcazione territoriale tra Santo Stefano di Brica e quello mediano, essendo il casale indicato genericamente \u201cdi Brica\u201d mentre gli altri toponimi \u201cdi Juso\u201d ovvero \u201cSanta Margherita\u201d erano utilizzati per precisare le contrade in cui ricadevano i vari \u201clochi\u201d posseduti sino alla fine del Seicento dai Gotho, come risulta da tutta una serie di atti concernenti disposizioni testamentarie o la soggiogazione con censi bullali di beni rustici ricadenti in Santo Stefano di Brica, per il pagamento delle doti monacali delle fanciulle di questa famiglia che abbracciavano la vita religiosa.\nNicol\u00f2 Gotho, cui si deve l'erezione del castello, figlio primogenito di Leonardo barone della Floresta, oltre alle terre di Santo Stefano di Brica e la baronia della Floresta, della quale prese investitura nel 1464, possedeva altres\u00ec altre Terre nella piana di Milazzo del quale territorio, di Castro Reale, in quegli anni era designato Capitano, e dove per ragioni agricole aveva fatto scavare un famoso pozzo, (sembrerebbe ancora esistente nella piazza di San Vito), nel casale dal quale in suo ricordo prese inizialmente nome la cittadina di Puteus de Gotho, chiamata successivamente nel 1639, in suo ricordo, Pozzo di Gotto. Fu senatore di Messina negli anni 1478-1480, ed aveva sposato Eleonora Balsamo, messinese.\nInfrastrutture e trasporti.\nIl villaggio di Santo Stefano Briga pu\u00f2 essere raggiunto attraverso la strada provinciale 36 di Santo Stefano che, partendo dalla strada statale 114 Orientale Sicula, giunge in paese attraversando Santa Margherita e Santo Stefano Medio.\nUna linea di autobus, gestita da ATM, collega Santo Stefano Briga ai villaggi a fondovalle e al centro di Messina."}
{"id": "1183711", "revid": "110157", "url": "https://it.wikipedia.org/wiki?curid=1183711", "title": "Sch\u00f6nau (Baden-W\u00fcrttemberg)", "text": "Sch\u00f6nau \u00e8 un comune tedesco di 4.786 abitanti, situato nel land del Baden-W\u00fcrttemberg.\nVi sorge un'importante abbazia, fondata nel 1126 come abbazia benedettina e oggi premostratense. Visse nell'abbazia sant'Elisabetta di Sch\u00f6nau, una mistica del XII secolo."}
{"id": "1183714", "revid": "599013", "url": "https://it.wikipedia.org/wiki?curid=1183714", "title": "Erzs\u00e9bet Bathory", "text": ""}
{"id": "1183717", "revid": "339392", "url": "https://it.wikipedia.org/wiki?curid=1183717", "title": "Mihail Sergeevi\u010d Gorba\u010d\u00ebv", "text": ""}
{"id": "1183718", "revid": "46291", "url": "https://it.wikipedia.org/wiki?curid=1183718", "title": "Dichorisandra", "text": "Dichorisandra \u00e8 il nome di genere di piante della famiglia delle Commelinaceae, conosciute come piante ornamentali da penombra. Tra le specie si contano \"D. reginae\" e \"D. thyrsiflora\", apprezzate per le loro infiorescenze."}
